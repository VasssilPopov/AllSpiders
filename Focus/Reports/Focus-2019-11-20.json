{"url": "http://www.focus-news.net/news/2019/11/20/2721528/silen-dazhd-vali-na-prohoda-petrohan-patnata-nastilka-e-mokra-i-hlazgava.html", "text": "Силен дъжд вали на  прохода Петрохан, пътната настилка е мокра и хлъзгава, съобщи за  Радио „Фокус“ – Видин  дежурният служител в Областно пътно управление – Монтана. Температурата е положителна и няма вятър. Трафикът в края на деня е засилен и в двете посоки. Остава забраната за преминаване на автомобили над 12 тона през Петрохан. Обиколният маршрут е през гр.Своге.  \r\n   \r\nАнна ЛОЗАНОВА", "date": "2019.11.20", "title": "Силен дъжд вали на  прохода Петрохан, пътната настилка е мокра и хлъзгава"}
{"url": "http://www.focus-news.net/news/2019/11/20/2721527/the-jerusalem-post-netanyahu-pokani-opozitsiyata-za-koalitsionni-pregovori-v-poslednata-minuta.html", "text": "Премиерът на Израел Бенямин Нетаняху изпрати покана на опозиционния лидер, ръководител на партия „Синьо и бяло“ Бени Ганц за коалиционни преговори, пише вестник  The Jerusalem Post . \r\nToва се случва часове след като лидерът на „Наш дом – Израел“ Авигдор Либерман заяви, че няма да участва в правителство, оглавено от Ганц и съвсем малко преди изтичането на предоставения от президента на Израел Риувен Ривлин на опозицията мандат за формиране на управляваща коалиция.  \r\nНетаняху и Ганц се срещнаха в късните часове на 20 ноември и не постигнаха съгласие за единно правителство, но премиерът малко по-късно му изпрати послание за преговори в свое изявление пред политическите си съюзници. \r\n„Бени Ганц – не е твърде късно“, заяви премиерът. \r\n„Ела да седнем заедно и още тази вечер да обявим, че формираме единно правителство. Това е нещото, от което Израел има нужда. Забранено е да завличаме страната в още едни избори“, каза Нетаняху.  \r\nОчаква се Ганц да отговори на призива на премиера на 21 ноември по време на пресконференция в Тел Авив.  \r\nПо време на друго свое изявление по-рано, Нетаняху критикува Ганц заради подкрепата на опозиционния лидер за „заблудената“ идея за правителство в малцинство, подкрепено от палестинските депутати в парламента. Той обвини заместник-председателя на „Синьо и Бяло“ Яир Лапид за това, че е убедил Ганц да се съгласи на подобна идея.  \r\n \r\n  Теодор Пенев", "date": "2019.11.20", "title": "The Jerusalem Post: Нетаняху покани опозицията за коалиционни преговори в последната минута"}
{"url": "http://www.focus-news.net/news/2019/11/20/2721531/premierat-boyko-borisov-donald-tusk-e-edin-golyam-priyatel-na-balgariya.html", "text": "Доналд Туск е един голям приятел на България. Това каза премиерът Бойко Борисов в публикувано видео във  „Фейсбук“  страницата му в зала „Арена Загреб“ преди заседанието на конгреса на ЕНП. „Всички вие си спомняте, какво приветствие за нашето председателство изнесе на български език. Няма българин, който да не се трогна тогава. Познавам го добре, добър приятел ми е, той е много твърд човек. Той е бил лидер на партията, познава Централна и Източна Европа, познава Балканите. Доналд ще бъде по-твърд и с нужната точност. Много партии и членове на ЕНП не изповядват ценностите на партията. Мисля че това е един добър избор“, каза още Борисов.", "date": "2019.11.20", "title": "Премиерът Бойко Борисов: Доналд Туск е един голям приятел на България"}
{"url": "http://www.focus-news.net/news/2019/11/20/2721533/premierat-boyko-borisov-51-miliona-sme-otpusnali-za-balgarskite-pensioneri-za-koleda.html", "text": "51 милиона за българските пенсионери, това е за пореден път за Коледа.  Това каза премиерът Бойко Борисов в публикувано видео във  „Фейсбук“  страницата му, в зала „Арена Загреб“ преди заседанието на конгреса на ЕНП. „Направили сме го така, че да ги получат в началото на месеца за празниците. Ако не го бяхме направили, това щеше да ви бъде първият въпрос. Не бива да се подценяват тези неща, защото държавата е работила много, за да имаме бюджетен излишък, да имаме най-ниския външен дълг и да си позволяваме тези плащания. В България ние двойно повишаваме заплатите в рамките на четири години“, допълни още Борисов. \r\nОтносно кандидатурата на Сотир Цацаров за председател на КНКОНПИ, премиерът каза че това е работа на парламентарните групи и на парламента. „Аз твърдо разделям работата на парламента, на кабинета и на институциите“.", "date": "2019.11.20", "title": "Премиерът Бойко Борисов: 51 милиона сме отпуснали за българските пенсионери за Коледа"}
{"url": "http://www.focus-news.net/news/2019/11/20/2721535/premierat-boyko-borisov-potresen-sam-ot-deystviyata-na-sekretarkite-na-shefovete-na-bolnitsite.html", "text": "Потресен съм от действията на секретарките на шефовете на болниците. Това каза премиерът Бойко Борисов в публикувано видео във  „Фейсбук“  страницата му, в зала „Арена Загреб“ преди заседанието на конгреса на ЕНП. „Мога да кажа, че днес следователите са влезли и са разпитали родителите, разпитали са свидетели. Иззети са рецепти, документи, защото сега мога да го кажа, защото записът вече е иззет -  родителите са снимали буквално в какво състояние е детето. Те са снимали как се държат секретарките на шефовете на болниците. И просто съм потресен от това, и затова взех толкова резки решения“, допълни още Борисов.", "date": "2019.11.20", "title": "Премиерът Бойко Борисов: Потресен съм от действията на секретарките на шефовете на болниците"}
{"url": "http://www.focus-news.net/news/2019/11/20/2721532/upravitelyat-na-vik-pernik-shte-bade-osvoboden.html", "text": "Управителят на ВиК – Перник ще бъде освободен от заеманата от него позиция, съобщи в Перник заместник – министърът на регионалното развитие и благоустройството Николай Нанков след среща с кмета на общината Станислав Владимиров. Това съобщиха от пресцентъра на  МРРБ .  \r\nУправителят на ВиК дружеството през октомври е уведомил кмета на Перник за необходимостта от въвеждане на режим на водата, но по отношение на процедурите, които инж. Иван Витанов е трябвало да спази, като ръководител на дружеството, в голямата си част е успял да го направи. През месец април Витанов е уведомил заинтересованите институции – общинската и областната администрация, за проблема с ниските водни количества и малкият наличен обем в яз. „Студена“, като водоподаването е било осъществено в съответствие с утвърдените месечни графици от Министерството на околната среда и водите.     \r\nДнес е приключила проверката на водното дружество и са констатирани два основни проблема, довели до кризисната ситуация. Единият е, че притокът на вода, до края на октомври тази година, е почти четири пъти по-малко в сравнение със същия период на миналата година, което се равнява на 11 млн.куб. метра вода през десетте месеца на 2019-та година при 42 млн. куб метра миналата година и почти 3 пъти по-малко в сравнение с 2016-та година.  \r\nНанков подчерта, че вторият голям проблем е изключително старата, амортизирана и вече на повече от 50 години, ВиК мрежа в община Перник, заради което загубите на вода по преносната мрежа възлизат на 76%. В някои населени места от общината загубите достигат повече от 90 на сто. Фактурираните водни количества, достигнали до абонатите, през десетте месеца на годината, за град Перник и населените места, които се обслужват от яз.“Студена“, са в размер на 3,342 млн.куб метра. Неотчетените води, които са били в язовира, но са загубени по мрежата, са в размер на над 10, 375 млн. куб метра. В допълнение през 2019-та година авариите в Перник са се увеличили двойно, става ясно още от одита на дружеството.  \r\nЗаместник – регионалният министър обясни, че в предишния програмен период по Оперативна програма „Околна среда“ 2007 – 2013 общината е пропуснала възможността да кандидатства за европейско финансиране за изпълнение на  воден цикъл и подмяна на водопроводна и канализационна мрежа.  \r\nПо отношение внушенията, че ремонтът на язовир „Студена“ е допринесъл за изсушаването му и водната криза, Николай Нанков беше категоричен, че именно за да не се спира водоподаването е бил избран най-скъпият способ  за ремонтни дейности.  - с водолази.  \r\nСлед седмица ще се направи анализ на резултата от графика на водния режим и това как влияе на водните количества в яз. „Студена“ и на водопреносната мрежа, стана ясно още след срещата.   \r\nВ няколко насоки са мерките, които се предприемат за справяне с водоснабдяването на Перник.  \r\nВ краткосрочен план една от тях е пренасочването на вода от Владайския канал, което може да стане до месец.  \r\n„Използват се варианти за алтернативно водохващане, със захранване на квартал Църква от този водоизточник, за да се освободят обеми в язовир Студена“, обясни Нанков и допълни, че за съжаление, местните водоизточници, в голямата си част са проверени, но са почти пресъхнали.  \r\n„Остават още 5 водоизточника, в заливната тераса на р.Струма- т.нар плитки подпочвени води, но техният дебит е не повече от литър в секунда, което също не е сериозна алтернатива за бъдещо водоснабдяване и привързване към водопреносната мрежа на гр. Перник“, каза още Нанков.  \r\nЗа справяне с авариите по водопреносната мрежа в общината аварийни екипи от ВиК – Кюстендил и Вик – Благоевград ще помагат на колегите си в Перник.   \r\nИзчакват се резултатите и от повторното изследване на водата от язовир Долна Диканя, след като първите показаха, че водата не е годна за пиене. Ако водата става за питейно – битови нужди, ще се предприемат технически действия за изграждането на водопровод между двата язовира, със съответните помпи. Евентуалната инвестиция е остойностена, направени са графици, ако втората проба докаже, че водата е годна,  свободният обем, който може да се използва е около 2,5 -2,7 млн.куб.м вода.   \r\nОбсъждани са и дългосрочни варианти като например за използване на язовир „Янци“, но до евентуалното му въвеждане в експлоатация може да минат между 5 и 7 години.  \r\nКато друго дългосрочно инвестиционно намерение Нанков очерта, заедно с изпълняващата се в момента рехабилитация на ПСПВ към яз.Студена, да бъде направена рехабилитация и на утаителите.  \r\nИнженери на министерството и на общината ще преценят най-добрата възможна технология за рехабилитиране или изграждане на нови утаители, за да може водата от мъртвия обем на язовира, евентуално да се ползва в бъдеще при подобни кризисни ситуации.  \r\nНанков съобщи, че съвместно с община Перник ще бъде набелязан екшън план в рамките на 2020-2021 година, докато се реализира инвестиционният проект на ВиК дружеството по ОПОС, с целево финансиране да бъде поетапно подменяна водоснабдителната мрежа и особено тези, които са в по-високата част на града, които са изключени от водния проект. Целта е водозагубите в Перник да намалеят с минимум 30%, което в дългосрочен план ще реши проблема с водоснабдяването на града.", "date": "2019.11.20", "title": "Управителят на ВиК – Перник ще бъде освободен"}
{"url": "http://www.focus-news.net/news/2019/11/20/2721536/prof-rumen-gechev-bsp-rolyata-na-balgarskite-emigranti-kato-investitor-e-visoka-zashtoto-chuzhdite-investitsiite-sa-prekaleno-nisko.html", "text": "Ролята на българските емигранти като инвеститор у нас е толкова висока, защото чуждите инвестициите са толкова ниско. Това каза за обзора на деня  „Това е България“  на  Радио „Фокус“  народният представител от ПГ на „БСП за България“ проф. Румен Гечев. Той обясни причините, заради които чуждите инвеститори не идват в България. „Първата е да има платежоспособно търсене на техните стоки. Как със 75% бедно население у нас те могат да разчитат на голям вътрешен пазар? Втората опция – те да използват България да произвеждат и да изнасят в други страни. Къде да изнасят, след като за разлика от Полша, Унгария, Чехия, Словакия, Хърватска, Словения, които правят всичко възможно, за да разширят присъствието си в Русия или в Китай, България изпълнява чужди поръчки и прави точно обратното на това, което я карат господарите й да прави – и Брюксел, и Вашингтон. Ние блокираме възможността страната ни да бъде трамплин на чужди производители към наши традиционни партньори. Чуждите инвеститори са особено чувствителни по отношение на законодателството и правораздаването, а да не говорим за корупцията“, обясни народният представител от ПГ на „БСП за България“. Според проф. Румен Гечев трагедията с инвестициите у нас става все по-дълбока, а управлението няма визия и възможност да промени нещата. По думите му липсва прагматично решение на проблема. Единствената надежда е политическо решение чрез смяна на управлението, обясни проф. Гечев, като уточни, че политиката и икономиката вървят ръка за ръка. \r\nЦоня СЪБЧЕВА", "date": "2019.11.20", "title": "Проф. Румен Гечев, БСП: Ролята на българските емигранти като инвеститор е висока, защото чуждите инвестициите са прекалено ниско"}
{"url": "http://www.focus-news.net/news/2019/11/20/2721537/predstoyashti-mezhdunarodni-sabitiya-za-21-noemvri-agentsiya-fokus.html", "text": "Втори ден от конференцията на Европейската народна партия. \r\n*** \r\n \r\n  Китайският премиер Ли Къцян ще се срещне с ръководителите на Световната банка и Международния валутен фонд.  \r\n*** \r\n \r\n  Търговските министри на страните-членки на ЕС ще разговарят относно взаимоотношенията със САЩ. \r\n*** \r\n \r\n  Среща между президента на Русия Владимир Путин и неговия швейцарски колега Улрих Маурер.  \r\n*** \r\n \r\n  Бившият сътрудник на Белия дом Фиона Хил ще свидетелства в разследването по импийчмънт на Доналд Тръмп. \r\n*** \r\n \r\n  Студентски протести срещу президента на Венецуела Николас Мадуро.", "date": "2019.11.20", "title": "Предстоящи международни събития за 21 ноември (Агенция „Фокус“)"}
{"url": "http://www.focus-news.net/news/2019/11/20/2721581/rakovoditelyat-na-delegatsiyata-na-balgarskite-sotsialisti-v-ep-petar-vitanov-kam-evropeyskiya-ombudsman-evropeyskite-grazhdani-iskat-poveche-prozrachnost.html", "text": "Европейските граждани искат повече прозрачност и отчетност при вземане на решения в рамките на европейските институции. Това е единственият път за повишаване на общественото доверие към тях. Гражданите имат нужда да се чувстват наистина представлявани, тяхното мнение да бъде отчитано в европейския дебат. Това подчерта ръководителят на Делегацията на българските социалисти в ЕП по време на разговор с европейския омбудсман Емили О'Райли, посветен на предизвикателствата пред дейност на европейските институции, съобщиха от  пресофиса на делегацията . Г-жа Райли бе избрана на поста си през лятото на 2013 г. Предстои стартиране не процедура по избор на нов омбудсман. Тя ще бъде кандидат за заемане на поста повторно. „Ролята на омбудсмана е сериозна и ние в България видяхме, че когато активен и отговорен човек заема тази позиция, хората го припознават като истински представител на техните стремежи и проблеми. Пожелавам ви успех при кандидатирането Ви за втори мандат!“, допълни Витанов.", "date": "2019.11.20", "title": "Ръководителят на Делегацията на българските социалисти в ЕП Петър Витанов към европейския омбудсман: Eвропейските граждани искат повече прозрачност"}
{"url": "http://www.focus-news.net/news/2019/11/20/2721538/kaloyan-pargov-bsp-sofiya-plenumat-na-bsp-v-nedelya-podkrepi-rakovodstvoto-na-partiyata.html", "text": "Пленумът на БСП в неделя подкрепи като цяло ръководството на партията въпреки критиките за авторитарно управление и за недобро представяне на изборите в някои райони на страната.  Това каза Калоян Паргов – лидер на БСП – София, в интервю за предаването „Още от деня“ по  БНТ . \"На пленума имаше една нормална дискусия с различни гледни точки. Резултатите бяха оценени като добри, но не като достатъчни,“ допълни още Паргов.  \r\n \r\nБили са отчетени и слабостите. Въпреки четири областни кмета, доброто представяне в София е отбелязано, че имат 7 области с нула кмета, 7 области с един кмет. Паргов обясни, че от 1 декември започват цикъл отчет избори в партията, който е свързан с отчитане на работата през последните четири години. \r\n \r\nЗа изборите в София Калоян Паргов коментира, че те не са имали аналог в последните години. Според него Мая Манолова е спечелила, ако се махне корпоративния и купения вот. „Явлението купен и коропоративен вот поставя въпроса за един много сериозен проблем в България, който има социални и образователни измерения. Има много хора, които са склонни да го направят и тук не осъждаме деянието, но подбудите, причините. Да лекуваме нещата в корен. Това са проблеми, които стоят пред обществото и държавата много сериозно трябва да се замисли“, каза Паргов. \r\nСпоред лидера на БСП – София не бива да се обсъждат само „за“ или „против“ този или онзи, а е необходимо да се говори и за политики, какво трябва да се свърши, за да може да се използват досегашните резултати на партията в различните избори, с които да се направи БСП по-силна.", "date": "2019.11.20", "title": "Калоян Паргов, БСП - София: Пленумът на БСП в неделя подкрепи ръководството на партията"}
{"url": "http://www.focus-news.net/news/2019/11/20/2721539/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово на границата с Турция. Това съобщиха от ГД \"Гранична полиция\". На границата с Румъния на ГКПП \"Дунав мост - Видин\", ГКПП \"Дунав мост - Русе\" и ГКПП \"Силистра\" трафикът е интензивен на изход за товарни автомобили. На границите със Сърбия, Северна Македония и Гърция трафикът е нормален на всички гранични контролно-пропускателни пунктове. \r\nНа 24.11.2019 г. за времето от 09:00ч. до 13:00ч. на ГКПП Кардам-Негру вода, поради извършване на ремонтни дейности ще бъде спряно електрозахранването и преустановено извършването на гранични проверки. Препоръчва се използването на алтернативни маршрути.", "date": "2019.11.20", "title": "ГД \"Гранична полиция\": Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/11/20/2721175/pregled-na-osnovnite-temi-v-svetovniya-pechat-agentsiya-fokus.html", "text": "След „Майдана“ през 2014 година и руското нахлуване в Украйна, САЩ и техните партньори предоставиха на Киев милиарди долари като финансова помощ. Но на Украйна не й трябват пари от САЩ. Това е богата страна. На Украйна й е нужна американска помощ в усвояването на природните й богатства. Един от тези неусвоени ресурси е украинската земя, чернозема, пише председателят на украинския държавен „Аграрен фонд“ Андрей Радченко в материал за американското списание  The National Interest , представен без редакторска намеса. \r\nУкрайна е сред шестте страни на света, в които и до сега е забранено да се продава земя на чужденци. В тази група със съмнително достойнство влизат още Северна Корея, Куба, Венецуела, Таджикистан и ДР Конго. \r\nДнес, когато новият президент Владимир Зеленски определя приоритетите за своята администрация, Съединените щати имат възможност да подкрепят реформата на украинската система за земевладение. Подобна подкрепа е много ценна за Украйна и напълно съответства на концепцията за външна помощ и развитие, към която се придържа администрацията на Тръмп. Вместо да предоставя пряка финансова помощ, администрацията се стреми да подкрепи американските партньори в техните усилия за либерализиране на техните икономики, така че да станат по-самостоятелни и успешни. \r\nСпоред оценките на Световната банка, ако мораториумът върху продажбата на украинска земя бъде премахнат, това ще даде на националната икономика допълнителни 15 милиарда долара, което е повече от 10% от годишния БВП на страната. Според други оценки ефективната поземлена реформа след няколко години ще доведе до 100 милиарда долара чуждестранни инвестиции. \r\nКогато бъде разкрит украинският потенциал, тази страна ще може да се превърне в селскостопанска суперсила и партньор на САЩ в осигуряването на глобална продоволствена сигурност. В същото време Украйна ще получи огромни приходи от износ, ще създаде нови работни места и ще привлече големи чуждестранни инвестиции. \r\nВ тази връзка възниква въпросът: защо Украйна все още не е разкрила своя земеделски потенциал и защо администрацията на Тръмп трябва да действа сега, подкрепяйки поземлената реформа в Украйна? \r\nПреди 18 години прокомунистическото мнозинство в Украйна въведе мораториум върху продажбата на земя, което позволи на фермерите да наемат земя, но не и да я купуват. Комунистическото мнозинство в украинския парламент отдавна престана да съществува, но популистките сили, обслужващи интересите на украинските олигарси от селскостопанския бизнес, както и законодателите, действащи в интерес на Москва и пречещи на Украйна да стане успешна страна, неизменно удължават мораториума всяка година. Основният им аргумент е свързан с фалшивия аргумент, че ако мораториумът бъде премахнат, богатите и алчни чужденци - китайци, араби, американци - ще изкупят цялата украинска земя и тогава украинските фермери ще станат напълно зависими от тях. Те ще могат да печелят и изхранват семействата си само с милостта на чуждите собственици на земя. \r\nНо европейският опит за поземлена реформа не потвърждава тези страхове. Всички посткомунистически държави в Европа през 90-те легализират продажбата на земеделска земя. В резултат цените на земята се повишиха там и фермерите я използват като обезпечение за закупуване на модерно оборудване и торове. Резултатите са впечатляващи. Средно селскостопанското производство в тези страни нарасна с 40% и в провинцията се появи безпрецедентна и много силна средна класа. Освен това чужденците не са особено заинтересовани да купуват земя в тези страни. \r\nВ неотдавнашна реч президентът Зеленски заяви: „Тази година определено ще проведем поземлена реформа“. Руските медии, широко разпространени в Украйна, както и проруски политици, незабавно започнаха пропаганда срещу промените. Причината, поради която Русия се опълчи на украинската поземлена реформа, е ясна: Москва не е заинтересована да има просперираща държава с демократични ценности в съседство и тя ще продължи да възпрепятства напредъка в Украйна. \r\nНовото ръководство на Украйна вероятно ще се сблъска с мощен натиск от проруски противници на тази реформа. Време е администрацията на Тръмп да направи американската подкрепа за поземлената реформа ключов компонент от политиката на Вашингтон спрямо Украйна и да създаде противовес на руската пропагандна машина, като в същото време преследва целите на националната сигурност и развитие на САЩ. Украйна не се нуждае от американски пари. Има нужда от американски напътствия, американско ръководство и съвети как да стане по-богат и самодостатъчен съюзник на Съединените щати. \r\n*** \r\n \r\n Кадифената революция“ и „Арабската пролет“ свършиха. Какво се случва сега, коментира турският журналист Ибрахим Карагюл в турския консервативен вестник  Yeni Safak  в материал, представен без редакторска намеса. \r\nМасовите  реакции, протестите бързо се разрастват в произволни страни и региони, от Чили до Боливия, от Ливан до Ирак, от Хонконг до Иран и във Франция, където те бързо се трансформират в сериозна социална вълна. \r\nПодобно на страните, причините за тяхното разпадане изглежда също се различават. Масите излизат на улиците заради огромен диапазон от причини, като например твърдения, че изборите са били манипулирани, покачването на цените на петрола, данък „Whatsapp“, докато някои са били предизвикани от повишените цени на билета за метрото, а други от повишените цени на водата и хляба, както и заради политически проблеми. \r\n \r\n Нова вълна, нова картина, нова ярост; кой ги контролира? \r\n \r\nВъпросът надхвърля границите на страна или регион; не се ограничава само до икономически или политически въпроси. Има нова ситуация, нова картина, нова вълна. Времето на тези демонстрации и приликата на методите са доста интересни. \r\nТази нова вълна трябва да бъде призната; трябва да можем да разберем яростта, до която е довела тази глобална тенденция. Исканията на масите, демонстрацията на сила, гневът и мечтите за експлоатация са най-важните фактори. \r\n \r\n Как проектът на ЦРУ за “Кадифена революция“ завърши с фиаско? \r\n \r\n„Кадифената революция“ получи името си от студентските и обществените бунтове в Чехословакия, които се разиграха между 17 ноември 1989 г. и 29 декември 1989 г. Направени бяха няколко опита да се повтори успехът на тази революция след края на Студената война и срива на световния баланс на силите. \r\n \r\nТези масови операции, които също се наричат „Цветни революции“, бяха проведени в Украйна, Киргизстан, Грузия и се направи опит в Ливан. Всички тези изпитания, които получиха голяма медийна подкрепа, екипирани с популярни девизи и лозунги, се провалиха. Тези страни никога повече не успяха да си върнат стабилността. По-късно лидерите на кадифената революция бяха отстранени и останаха изолирани. По-късно беше разкрито, че всички те са проекти на американското разузнаване. Реализираният проект не беше нищо друго освен разчистването на терена за новия световен ред. \r\n \r\n Вълната на Арабската пролет: Кой я стартира, кой я управлява, как бе саботирана? \r\n \r\nТези събития бяха последвани от вълната на „Арабската пролет“. Гневът, от реда на 20-ти век беше на път да достигне точка на кипене – и кипна. Тази правилна ярост беше насочена към режимите, като силата на масите постигна победа. Целият регион, от Северна Африка до Сирия, се разпадаше. Масите искаха благополучие, свобода, справедливост; те отказваха потисничеството от десетилетия и изискваха контрол върху своите ресурси. \r\nАрабският регион премина през радикална промяна и статуквото, разработено от Запада, беше унищожено. Режимът в Египет, една от най-мощните страни в региона, се променяше и заплахата наближаваше Саудитска Арабия. \r\nИ все пак не продължи дълго. Западни разузнавателни организации, които директно проектират и ръководят „Кадифените революции“, всъщност ясно и открито, като държави, се намесиха в „Арабска пролет“. Тази намеса не им се противопоставяше открито, а се случваше вътре в тях и ги контролираше. \r\n \r\n Каква тирания произлезе от Арабската пролет? \r\n \r\nСправедливите искания, естествената ярост се контролираше и се отклоняваше от тяхната цел. Операциите за свобода бяха манипулирани, отклонени и обречени на провал. Капанът беше поставен срещу масите, търсещи свобода, а призивите за свобода, отправени чрез „граждански” организации, свързани с разузнаването, бяха превърнати в призиви за преврат и гражданска война. \r\nНа „Арабската пролет“ беше поставен край, като избухнаха конфликтите в Либия и Сирия, последвани от обратната страна на Тахрирската революция в Египет. Вълната беше спряна, преди да може да навреди на режимите, които имаха добри отношения със Запада. Тези, които бяха измислили „кадифените революции“, го направиха отново. \r\n \r\n Турската арабска пролет: събуждане срещу унищожението на 20 век \r\n \r\nТурция подходи правилно и подкрепи Арабската пролет по отношение на свободата. Действайки  правилно, тя определи Арабската пролет като ново събуждане. Докато правеше това, тя оказа сериозна съпротива срещу чуждата намеса. Тъй като се застъпваше за максимално разширяване на свободите, тя породи политически дискурс във връзка с предотвратяването на жертвите в името на сигурността. \r\nТова е единствената държава след османската ера, която представи проект и формира политически дискурс за своя регион. Турция искаше този процес да бъде местно пробуждане срещу разрушителния 20 век. В този аспект това се превръща в игра, променяща играта, която деконструира заговорите на чужди сили. \r\nСтрана като тази, разбира се, би била считана за заплаха от повечето, пораждайки желанието да я ограничат и да поемат контрола над нея. \r\n \r\n „Спрете Турция “или ще загубите региона “ \r\n \r\nТочно това се случи.  “Цветните революции” бяха задействани и в Турция.  Но те бяха изключително неефективни. Съпротивата и динамичността на Турция бяха много по-силни в много области от тези на заговорниците. Но те не спряха. Опитът да се накаже Турция продължи протестите за парка „Гези“, от 17-25 декември 2013 г. и опитът за преврат на 15 юли 2016 г., който се проведе, за да започне инвазия и гражданска война. Когато те се оказаха недостатъчни, те прибягнаха до обсада в Егейския и Средиземноморския регион и да ни заобикалят чрез терористичния коридор, който да се формира в Северна Сирия. Турция преодоля и всичко това. \r\n \r\nОсновната причина, поради която искаха да накажат Турция, беше, че това е хъб; тя изграждаше регион, можеше да създава история, да създава дискурси, способни да повлияят на всяка група в региона, и даваше път на всеки стремеж за свобода и местна позиция в региона. Така битката в Турция беше битка за региона и имаше измерения, които надхвърлиха страната. Целта на всички демонстрации на сила в региона беше Турция. \r\n \r\n Поробване на хората отново чрез „използване на техните най-основни искания“ \r\n \r\nВ обширен регион, който се разширява от Латинска Америка до Близкия Изток, до Иран, би било недостатъчно да възприемаме новите социални инциденти, разтърсващи страните, чрез специалните условия в тях. Ако прогнозите ми са верни, тези реакции ще станат все по-широко разпространени и все по-систематични, когато ще се появи истинският им политически дискурс. \r\n \r\nНие сме лице в лице с експлоатацията на основни, най-хуманни искания. Ние живеем във време, в което животът, водата, електричеството, справедливостта, исканията за свобода се жертват в битките за власт, установения режим, ресурси и пазари. Общо 3-процентовото  увеличение на цената на петрола в Иран, естествено, доведе до масовa ярост. \r\nНо след известно време ще се разкрие по-голямата картина: демонстрациите в Ирак, които продължават седмици, властовите войни между араби и перси, плановете на САЩ, насочени срещу Ирак и Иран. \r\n \r\n Злото, скрито сред невинността \r\n \r\nВземането на  страна винаги е различно, да видите истината и да я разберете е нещо друго. Някои няма да са доволни, но вярвам, че зад всички тези инциденти се крият връзки извън тези страни. \r\n„Кадифените революции“ бяха директни разузнавателни операции. „Арабската пролет“ беше естествено въстание. Но то беше контролирано и осъдено от другите, който извършиха контра-преврат. В днешното време на протести изглежда, че ще се сблъскаме с експлоатацията на най-естествените искания, надежди и мечти на хората. \r\nПрограмата, скрита сред най-невинните искания на масите, вече може да се усети. \r\n \r\n Те продават религии, идентичност, ценности \r\n \r\nОбръщаме внимание не на исканията на масите, а на проектите, насърчавани чрез тях. \r\nПолитиката стана толкова изтощена, колкото глобалните властови структури и загуби достоверността си. Тези, които използват властта, започнаха да експлоатират религии, вярвания и основни ценности. Тъй като това е така, то по-късно може да доведе до загуба на всяка надежда. Това би било голям срив за човечеството. \r\n*** \r\n \r\n Премиерът Бенямин Нетаняху одобри законопроект за прилагане на суверенитета на Израел в долината на река Йордан, след като Държавният департамент на САЩ обяви, че еврейските общности в Юдея и Самария не са незаконни, пише израелското англоезично издание  The Jerusalem Post . \r\nНетаняху нарече решението на американския държавен секретар Майк Помпео \"историческо\". ООН, EС, арабските и други страни осъдиха изявлението на Помпео. \r\nТо имаше за цел да обезсили приемането от администрацията на Картър на правно становище, че населените места на Западния бряг са незаконни. Оттогава никоя друга администрация не е заела тази позиция, но никоя не е стигнала толкова далеч, колкото Помпео направи в понеделник, заявявайки, че поселенията не противоречат на международното право. \r\nДепутатът от „Ликуд“ Шарен Хаскел предложи законопроект за анексирането преди седмици, но реши да го ускори в светлината на промяната в политиката на САЩ. \r\n\"Законопроектът има пълната подкрепа на премиера\", каза Хаскел. \r\nВ дните преди изборите на 17 септември Нетаняху обяви, че ако бъде преизбран, ще анексира еврейските поселения в долината на Йордан и неговият кабинет гласува за легализиране на аванпоста Мевоот Йерихо в долината на Йордан като ново селище. \r\nХаскел подаде искане за освобождаване на законопроекта си от задължителния шестседмичен период на изчакване за всеки нов законопроект, така че да може да се гласува на заседанието следващата седмица. Искането ще бъде подложено на гласуване в Комисията за дневния ред на Кнесета, ръководен от представителя на Съюза  „Синьо и бяло“Ави Нисенкорн. \r\nХаскел призова „Синьо и бяло“, \"Израел Бейтену\" и други партии да се присъединят към усилията на „Ликуд“ за анексиране на долината на Йордан, „в светлината на единствения шанс, който имаме пред нас“, с администрацията на американския президент Доналд Тръмп. \r\n„Призовавам ги да застанат зад своите обещания и думи и да гласуват заедно с „Ликуд“ относно прилагането на суверенитет над тези селища“, каза Хаскел. \"Няма причина този важен законопроект да не бъде приет с мнозинство от 80 депутати.\"", "date": "2019.11.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/20/2721176/vzglyad-kitaytsite-ne-sluchayno-nameriha-u-rusiya-slabi-mesta.html", "text": "Образът на Русия в китайската преса става все по-разнообразен. Към образа на \"велика\" и \"могъща\" сила се добавят щрихи , които според китайските журналисти ни правят уязвими и ще доведат до поражението на Русия в конфронтацията със САЩ. Може би Русия приема напразно китайците като геополитически съюзници, коментира руският вестник  “Взгляд“  в материал, представен без редакторска намеса. \r\nКитайските другари преброиха четири общо „слабости“ на „великата и могъща“ Русия: демография, мултинационалност, икономически проблеми и „сложна международна ситуация“. По точки трета и четвърта точка не може да се спори - международната ситуация е наистина сложна и има икономически проблеми, но трябва да се обърне специално внимание на тези акценти, които поставят китайските медии. \r\nНа първо място прави впечатление, че в Китайската народна република „отписаха“ Русия от почетната роля на \"главния враг на САЩ\". Това дори може да се възприема като ласкателство, но не трябва да се заблуждаваме, подобни акценти не са случайни. \r\nКакто президентът Доналд Тръмп, така и неговата администрация многократно са заявявали или са дали ясно да се разбере, че виждат основната заплаха за САЩ именно в Китай. Освен това в последно време целият свят следи изключително емоционалната търговска война между САЩ и Китай, от която се очакват шокове за цялата световна икономика. И на този красноречив фон китайците назначиха американците за основен враг в лицето на руснаците, които имат не по-малко противоречия с тях, отколкото самите китайци. \r\nФакт е, че времената на пропагандата тип „Студена война“, когато Мао се застъпваше за ядрена война с капиталистическия свят, отдавна са отминали. Американците  считат  Китай за нахален недоброжелател, но в същото време и като много важен партньор, добре осъзнавайки, че икономиката на Китай се основава именно на търговията със Запада и западните инвестиции. \r\nСред руските синофили (любители на  Китай и китайското – бел. ред.)съществува представата за КНР като горда и идеологизирана държава, практически готова да се втурне в борбата за по-справедлив световен ред и да потърси сметка на  „ястребите“ от Пентагона. Но в действителност Китай е изключително прагматична страна: САЩ се възприемат там като конкурент, но в същото време като основен източник на пари. И официалните лица, и медиите внимателно избягват да представят САЩ и американците като вечен враг, нещо което  изобилства в руската телевизия. \r\nОт това можем да заключим, че Китай по ориенталски начин разумно „чака, съсредоточава се и изгражда силата си“, което като цяло съответства на политическите предписания на патриарха на местните реформи Дън Сяопин. Но подобно \"натрупване на сили\" може да продължи стотици години и да не последва \"решителния скок на тигрите\", докато в момента се води доста ожесточена конфронтация между Русия и САЩ. \r\nИзключително наивно е да се очаква в обозримо бъдеще Китай да се включи в каквато и да е геополитическа война със САЩ. Точно обратното, той предпочита да седи, включително и зад руския гръб. \r\nАко Русия действително съзнателно е поела тежестта на американските санкции, ръководена от принципите на историческата справедливост и собствената защита, то Китай, напротив, е готов да направи много, за да избегне подобни санкции. \r\nУдивително е как страната под ръководството на Комунистическата партия се превърна в такъв прословут прагматик, но остава фактът, че месианството там не се почита особено, а възгледите за света чрез финансови отчети, напротив, са приветствани. \r\nВ резултат Америка със своята колосална икономика буди уважение у китайците, но Русия, за съжаление, не. \r\nВ материала за „слабостите на Русия“ има по-специално такъв обрат: „Като се обърнем към руската история, може да забележите, че страната има талант за завладяване на земя, но не и за управление и икономическо развитие ... Тя не е била никога наистина богата. В стабилизираща се световна среда днес, когато икономиката става все по-важна, Русия със своето слабо икономическо развитие е обречена на провал.\" \r\nНай-просто казано, Китай не само отстъпва на Русия ролята на основния противник на САЩ, опасявайки се, че ще понесе загуби, но и изпитва сериозен скептицизъм относно шансовете й да спечели тази конфронтация. \r\nУви, образът на източния брат, който винаги ще даде рамо и е на път да помогне в борбата срещу глобалистите и лично Джордж Сорос, по правило е същата фантазия като и битуващата идея сред някои слоеве на руското общество за „китайската заплаха “, която често не е просто преувеличена, а изсмукана от пръстите. \r\nВъпреки това китайците не трябва да бъдат обиждани. Местната преса е доминирана от уважително отношение към Русия като сила и дружелюбно възприемане на руснаците като народ. Разговорът за руските слабости - реални и въображаеми - е по-разумно да се възприема в рамките на местното странознание, а не „да се приема лично“. \r\nКитай е направил изчерпателни изводи от своята хилядолетна история и особено горчиви от историята през XIX и XX век. Богата култура, напреднала научна мисъл, национална гордост, идеология, обединяваща нацията - всичко това може да бъде безполезно в конфликт с външния свят, ако зад теб не стои достатъчно икономическа сила. \r\nПодобно на Русия според него, самият Китай никога не е бил наистина богат и развит. И досега броят на просяците в тази страна възлиза на стотици милиони. Но Западът, западните пари, западните купувачи и западните бизнес партньори са това, с което пряко се свързва текущия период на китайската история, който обещава да бъде най-успешният от всички. \r\nОттук и идва скептицизмът по отношение на идеята за конфронтация със Запада като модел за цивилизационно развитие. \r\nДруго нещо е, че гледайки на света през призмата на собствената си история и собствените си проблеми, китайците не си представят съвсем адекватно какво наричат слабости в Русия. Посочените по-горе демографски данни и „многонационалност“ са примери за това. \r\nКогато китайски журналист чува за „етнически проблеми в Руската федерация“, той мисли за собствените си, например, сепаратистки тенденции в Уйгуристан, Тибет и това лято също в Хонконг. За да запази всичко това „в границите на приличието“, Пекин изразходва колосални сили и средства. Нищо подобно в руските национални републики дори не е близо до подобна ситуация; има напълно различно ниво на интеграция в руското общество като цяло от това  на китайските етнически малцинства с \"мандарински\" Пекин. \r\nСъщото е и с демографията. В Китай постоянно говорят за застаряването на собственото си население и за дисбаланса между половете като важни национални проблеми. В Русия също има дисбаланс между половете, но това се отнася главно за поколението, което е преминало детеродната възраст:  мъжете в Русия умират много по-рано от жените (поне до скоро). В Китай политиката на „едно семейство - едно дете“ доведе до забележимо преобладаване на момчетата над момичетата: в местните традиции (както в Кавказ, например) раждането на момче се възприема като основно щастие и възможност за продължение на рода, така че китайските жени, бременни с момичета, често правят аборт. Десетилетия по-късно това се превърна в  катастрофа за обществото - милиони китайци бяха изправени пред невъзможността да създадат семейство и да продължат рода си (поради липсата на достатъчно жени). \r\nКакто се казва, „подобно е, но не е същото“. Или с други думи, в Русия всичко не е толкова лошо, както изглежда на китайците от тяхната камбанария и засега няма да загуби в конфронтацията с Америка. \r\nНо целият този набор от акценти отново напомня, че силата, разпространяваща се по източните ни граници, е предпазлива и егоистична. Тя може да се счита за стратегически партньор и дори за приятел, но шегите от типа „ние и китайците сме милиард и половина“ в Пекин няма да разберат. \r\n \r\n  Юлиян Марков", "date": "2019.11.20", "title": "„Взгляд“: Китайците не случайно намериха у Русия „слаби места“"}
{"url": "http://www.focus-news.net/news/2019/11/20/2721534/makfaks-makedoniya-vuchich-shte-svika-saveta-za-natsionalna-sigurnost-na-sarbiya-vav-vrazka-s-ruskata-shpionska-afera.html", "text": "Предвижда се сръбският президент Александър Вучич да свика на 21 ноември заседание на Съвета за национална сигурност относно евентуалната шпионска афера, в която се твърди, че е замесен руски разузнавач и сръбски агент, предава македонската медия  “Макфакс“ . \r\nАвтентичността на кадрите, изобразяващи Георги Клебай, който дава пари на предполагаем сръбски агент, е потвърдена от Агенцията по разузнаване и сигурност. \r\nПо-рано сръбският премиер Ана Брнабич прецени, че ако бъде установено, че този случай наистина включва шпионаж, това ще бъде сериозен проблем, който изисква сериозен отговор. \r\n \r\n  Теодор Пенев", "date": "2019.11.20", "title": "Макфакс“ (Македония): Вучич ще свика Съвета за национална сигурност на Сърбия във връзка с руската шпионска афера"}
{"url": "http://www.focus-news.net/news/2019/11/20/2721177/yeni-safak-kadifenata-revolyutsiya-i-arabskata-prolet-svarshiha-kakvo-se-sluchva-segai.html", "text": "Кадифената революция“ и „Арабската пролет“ свършиха. Какво се случва сега, коментира турският журналист Ибрахим Карагюл в турския консервативен вестник  Yeni Safak  в материал, представен без редакторска намеса. \r\nМасовите  реакции, протестите бързо се разрастват в произволни страни и региони, от Чили до Боливия, от Ливан до Ирак, от Хонконг до Иран и във Франция, където те бързо се трансформират в сериозна социална вълна. \r\nПодобно на страните, причините за тяхното разпадане изглежда също се различават. Масите излизат на улиците заради огромен диапазон от причини, като например твърдения, че изборите са били манипулирани, покачването на цените на петрола, данък „Whatsapp“, докато някои са били предизвикани от повишените цени на билета за метрото, а други от повишените цени на водата и хляба, както и заради политически проблеми. \r\n \r\n Нова вълна, нова картина, нова ярост; кой ги контролира? \r\n \r\nВъпросът надхвърля границите на страна или регион; не се ограничава само до икономически или политически въпроси. Има нова ситуация, нова картина, нова вълна. Времето на тези демонстрации и приликата на методите са доста интересни. \r\nТази нова вълна трябва да бъде призната; трябва да можем да разберем яростта, до която е довела тази глобална тенденция. Исканията на масите, демонстрацията на сила, гневът и мечтите за експлоатация са най-важните фактори. \r\n \r\n Как проектът на ЦРУ за “Кадифена революция“ завърши с фиаско? \r\n \r\n„Кадифената революция“ получи името си от студентските и обществените бунтове в Чехословакия, които се разиграха между 17 ноември 1989 г. и 29 декември 1989 г. Направени бяха няколко опита да се повтори успехът на тази революция след края на Студената война и срива на световния баланс на силите. \r\n \r\nТези масови операции, които също се наричат „Цветни революции“, бяха проведени в Украйна, Киргизстан, Грузия и се направи опит в Ливан. Всички тези изпитания, които получиха голяма медийна подкрепа, екипирани с популярни девизи и лозунги, се провалиха. Тези страни никога повече не успяха да си върнат стабилността. По-късно лидерите на кадифената революция бяха отстранени и останаха изолирани. По-късно беше разкрито, че всички те са проекти на американското разузнаване. Реализираният проект не беше нищо друго освен разчистването на терена за новия световен ред. \r\n \r\n Вълната на Арабската пролет: Кой я стартира, кой я управлява, как бе саботирана? \r\n \r\nТези събития бяха последвани от вълната на „Арабската пролет“. Гневът, от реда на 20-ти век беше на път да достигне точка на кипене – и кипна. Тази правилна ярост беше насочена към режимите, като силата на масите постигна победа. Целият регион, от Северна Африка до Сирия, се разпадаше. Масите искаха благополучие, свобода, справедливост; те отказваха потисничеството от десетилетия и изискваха контрол върху своите ресурси. \r\nАрабският регион премина през радикална промяна и статуквото, разработено от Запада, беше унищожено. Режимът в Египет, една от най-мощните страни в региона, се променяше и заплахата наближаваше Саудитска Арабия. \r\nИ все пак не продължи дълго. Западни разузнавателни организации, които директно проектират и ръководят „Кадифените революции“, всъщност ясно и открито, като държави, се намесиха в „Арабска пролет“. Тази намеса не им се противопоставяше открито, а се случваше вътре в тях и ги контролираше. \r\n \r\n Каква тирания произлезе от Арабската пролет? \r\n \r\nСправедливите искания, естествената ярост се контролираше и се отклоняваше от тяхната цел. Операциите за свобода бяха манипулирани, отклонени и обречени на провал. Капанът беше поставен срещу масите, търсещи свобода, а призивите за свобода, отправени чрез „граждански” организации, свързани с разузнаването, бяха превърнати в призиви за преврат и гражданска война. \r\nНа „Арабската пролет“ беше поставен край, като избухнаха конфликтите в Либия и Сирия, последвани от обратната страна на Тахрирската революция в Египет. Вълната беше спряна, преди да може да навреди на режимите, които имаха добри отношения със Запада. Тези, които бяха измислили „кадифените революции“, го направиха отново. \r\n \r\n Турската арабска пролет: събуждане срещу унищожението на 20 век \r\n \r\nТурция подходи правилно и подкрепи Арабската пролет по отношение на свободата. Действайки  правилно, тя определи Арабската пролет като ново събуждане. Докато правеше това, тя оказа сериозна съпротива срещу чуждата намеса. Тъй като се застъпваше за максимално разширяване на свободите, тя породи политически дискурс във връзка с предотвратяването на жертвите в името на сигурността. \r\nТова е единствената държава след османската ера, която представи проект и формира политически дискурс за своя регион. Турция искаше този процес да бъде местно пробуждане срещу разрушителния 20 век. В този аспект това се превръща в игра, променяща играта, която деконструира заговорите на чужди сили. \r\nСтрана като тази, разбира се, би била считана за заплаха от повечето, пораждайки желанието да я ограничат и да поемат контрола над нея. \r\n \r\n „Спрете Турция “или ще загубите региона “ \r\n \r\nТочно това се случи.  “Цветните революции” бяха задействани и в Турция.  Но те бяха изключително неефективни. Съпротивата и динамичността на Турция бяха много по-силни в много области от тези на заговорниците. Но те не спряха. Опитът да се накаже Турция продължи протестите за парка „Гези“, от 17-25 декември 2013 г. и опитът за преврат на 15 юли 2016 г., който се проведе, за да започне инвазия и гражданска война. Когато те се оказаха недостатъчни, те прибягнаха до обсада в Егейския и Средиземноморския регион и да ни заобикалят чрез терористичния коридор, който да се формира в Северна Сирия. Турция преодоля и всичко това. \r\n \r\nОсновната причина, поради която искаха да накажат Турция, беше, че това е хъб; тя изграждаше регион, можеше да създава история, да създава дискурси, способни да повлияят на всяка група в региона, и даваше път на всеки стремеж за свобода и местна позиция в региона. Така битката в Турция беше битка за региона и имаше измерения, които надхвърлиха страната. Целта на всички демонстрации на сила в региона беше Турция. \r\n \r\n Поробване на хората отново чрез „използване на техните най-основни искания“ \r\n \r\nВ обширен регион, който се разширява от Латинска Америка до Близкия Изток, до Иран, би било недостатъчно да възприемаме новите социални инциденти, разтърсващи страните, чрез специалните условия в тях. Ако прогнозите ми са верни, тези реакции ще станат все по-широко разпространени и все по-систематични, когато ще се появи истинският им политически дискурс. \r\n \r\nНие сме лице в лице с експлоатацията на основни, най-хуманни искания. Ние живеем във време, в което животът, водата, електричеството, справедливостта, исканията за свобода се жертват в битките за власт, установения режим, ресурси и пазари. Общо 3-процентовото  увеличение на цената на петрола в Иран, естествено, доведе до масовa ярост. \r\nНо след известно време ще се разкрие по-голямата картина: демонстрациите в Ирак, които продължават седмици, властовите войни между араби и перси, плановете на САЩ, насочени срещу Ирак и Иран. \r\n \r\n Злото, скрито сред невинността \r\n \r\nВземането на  страна винаги е различно, да видите истината и да я разберете е нещо друго. Някои няма да са доволни, но вярвам, че зад всички тези инциденти се крият връзки извън тези страни. \r\n„Кадифените революции“ бяха директни разузнавателни операции. „Арабската пролет“ беше естествено въстание. Но то беше контролирано и осъдено от другите, който извършиха контра-преврат. В днешното време на протести изглежда, че ще се сблъскаме с експлоатацията на най-естествените искания, надежди и мечти на хората. \r\nПрограмата, скрита сред най-невинните искания на масите, вече може да се усети. \r\n \r\n Те продават религии, идентичност, ценности \r\n \r\nОбръщаме внимание не на исканията на масите, а на проектите, насърчавани чрез тях. \r\nПолитиката стана толкова изтощена, колкото глобалните властови структури и загуби достоверността си. Тези, които използват властта, започнаха да експлоатират религии, вярвания и основни ценности. Тъй като това е така, то по-късно може да доведе до загуба на всяка надежда. Това би било голям срив за човечеството. \r\n \r\n  Юлиян Марков", "date": "2019.11.20", "title": "Yeni Safak: “Кадифената революция“ и „Арабската пролет“ свършиха. Какво се случва сега?"}
{"url": "http://www.focus-news.net/news/2019/11/20/2721178/nezavisimaya-gazeta-v-izrael-ochakvat-aneksiya-na-teritorii-na-zapadniya-bryag-na-reka-yordan.html", "text": "Решението на САЩ за статута на еврейските селища на Западния бряг предизвика бурна реакция от страна на международни организации и арабския свят. Новото тълкуване на легитимността на израелските обекти вероятно няма да засегне международното право, но очевидно ще се отрази на ситуацията вътре в Израел. Сега експертите очакват местните власти да вземат радикални решения за Западния бряг, пише руският вестник  “Независимая газета“ . \r\nГоворител на Службата на Върховния комисар на ООН за правата на човека Рупърт Колвил заяви, че решението на САЩ е едностранно. „Промяната на политическата позиция на една държава не променя съществуващото международно право и неговото тълкуване от Международния съд и Съвета за сигурност“, каза той. Инициативата на САЩ няма да окаже влияние и на позицията на Европейския съюз. „Позицията на Европейския съюз по отношение на израелската политика за заселване на окупираните палестински територии е ясна и непроменена: цялата дейност по заселване е незаконна“, заяви ръководителят на европейската дипломация Федерика Могерини. \r\nСкандалът бе предизвикан от изказване на 18 ноември на държавния секретар на САЩ  Майк Помпео, който заяви: „Изграждането на израелски цивилни селища на Западния бряг не е стъпка, която нарушава международното право“. „Администрацията на Доналд Тръмп предефинира подхода на администрацията на Барак Обама“, обясни държавният секретар. \"Официалните изявления на САЩ относно заселническите дейности на Западния бряг от десетилетия са непоследователни. През 1979 г. администрацията на Джими Картър категорично заключи, че израелските селища противоречат на международното право. \" А през 1981 г. тогавашният президент Роналд Рейгън каза, че не смята селищата за първоначално незаконни, припомни Помпео. \r\n„През декември 2016 г. държавният секретар на САЩ Джон Кери промени предпазливия двупартиен подход, като публично наблегна на предполагаемата незаконност на  тези поселения“, каза Помпео. „След задълбочено разглеждане на всички страни на въпроса настоящата администрация реши да се съгласи с президента Рейгън. Изграждането на израелски цивилни селища на Западния бряг не нарушава международното право. “ Според ръководителя на американската дипломация обратната позиция не демонстрира ефективност и не допринася за постигането на мир. „Другият начин не проработи и има доказателства за това“, обясни Помпео. \r\nСчита се обаче, че инициативата на администрацията на президента на САЩ е насочена главно към укрепване на позициите на израелския премиер Бенямин Нетаняху. В този смисъл момента, в който е направено изказването на Помпео - не много преди да изтече срока, в който политическият съперник на Нетаняху, Бени Ганц, трябва да формира правителствена коалиция.  \r\nИзраелският политически анализатор, ръководител на проекта за публична дипломация на Евро-азиатския еврейски конгрес, Ариел Булщайн припомни на „Независимая газета“, че решенията на Тръмп включват прехвърлянето на дипломатическата мисия на САЩ в Йерусалим, признаването на израелския суверенитет върху Голанските възвишения, спирането на финансирането на палестинските организации и закриването на офиса на Организацията за освобождение на Палестина във Вашингтон. „Не става въпрос за подарък, който Тръмп лично прави на Нетаняху“, каза експертът, „а  че израелският премиер успя да убеди администрацията на САЩ, че коренът на проблемите в Близкия изток не е присъствието на Израел в земите, която по право ни принадлежат. Коренът на проблема е нежеланието на значителен брой араби да признаят легитимността на съществуването на Израел.\" \r\nВчера министърът на външните работи на Йордания Айман Сафади призова международната общност да предприеме спешни мерки за отстояване на принципите на уреждане в Близкия Изток. „Мирният процес е изправен пред безпрецедентни предизвикателства и консолидирането на израелската окупация убива последния шанс за разрешаване на конфликта въз основа на принципа за съвместно съществуване на двете държави“, каза той. Според него Аман осъжда изграждането на незаконни еврейски селища в окупираните палестински райони. \"Едностранните действия на Израел нарушават международното право и решенията на Съвета за сигурност на ООН, включително последната му резолюция 2334, приета по този въпрос\", обясни министърът. \r\n \r\n  Юлиян Марков", "date": "2019.11.20", "title": "„Независимая газета“: В Израел очакват анексия на територии на Западния бряг на река Йордан"}
{"url": "http://www.focus-news.net/news/2019/11/20/2721174/predstoyashti-sabitiya-v-stranata-za-20-noemvri-agentsiya-fokus.html", "text": "*** \r\n \r\n \r\nВицепремиерът и министър на външните работи Екатерина Захариева заминава за Брюксел, където ще участва в среща на външните министри от НАТО на 20 ноември 2019 г. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 10.00 часа в зала „Роял“ на „София Хотел Балкан“, председателят на Народното събрание и председател на ПАЧИС Цвета Караянчева ще открие 54-тата Генерална асамблея. \r\n \r\n*** \r\n \r\nОт 09:00 часа в Зала 8 на НДК, УНИЦЕФ организира Национален форум „С очи за всички“, посветен на включването на децата и младежите с увреждания. \r\n \r\n*** \r\n \r\nОт 10:00 часа в Националния пресклуб на БТА ще бъде представен доклад-анализ на тема: „Достъп до здраве“, посветен на достъпа до лекарства в България. \r\n \r\n*** \r\n \r\nОт 10.30 ч. в кабинета на изпълнителния директор на УМБАЛСМ \"Н. И. Пирогов\" проф. д-р Асен Балтов ще бъде подписан договор с ЧЕЗ България Инвестмънт (CBI) за реконструкция и модернизация на сградите на спешната болница. \r\n \r\n*** \r\n \r\nОт 11.00 часа пред сградата на СУ „Св. Св. Кирил и Методий”, министърът на вътрешните работи Младен Маринов ще ръководи Националния щаб в рамките на Национално пълномащабно учение „Защита 2019 г.“. \r\n \r\n*** \r\n \r\nОт 11:20 часа в хотел „Арена ди Сердика“, конферентна  зала „Арена“, ще бъде  представен проект: „Повишаване качеството и количеството на услугите на потенциални инвеститори“. \r\n \r\n*** \r\n \r\nОт 14:00 часа пред Народния театър доброволци на БМЧК ще раздават Донорски карти. \r\n \r\n*** \r\n \r\nОт 14:00 часа ще се проведе заседание на Комисия по икономическа политика и туризъм \r\n \r\n*** \r\n \r\nОт 14:00 часа ще се проведе заседание на Комисия по транспорт, информационни технологии и съобщения \r\n*** \r\n \r\nОт 14:30 часа ще се проведе заседание на Комисия по труда, социалната и демографската политика \r\n \r\n*** \r\n \r\nОт 14:30 часа ще се проведе заседание на Комисия по земеделието и храните \r\n \r\n*** \r\n \r\nОт 15:30 часа ще се проведе заседание на Комисия по европейските въпроси и контрол на европейските фондове. \r\n \r\n*** \r\n \r\nОт 17.30 часа в читалище „Родолюбие“, ще се състои празничен концерт с участието на детски и самодейни творчески състави. \r\n \r\n*** \r\n \r\nВ 11.00 часа в Тържествената зала на читалище „Никола Вапцаров“ ще бъде поставено началото на 19-то издание на Банско филм фест. \r\n \r\n*** \r\n \r\nОт 10.00 ч. Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг  \r\n*** \r\n   \r\nСлед 18.00 часа ще бъде спряно водоподаването, то ще се нормализира към полунощ на 21 ноември (четвъртък) срещу 22 ноември(петък). \r\n \r\n*** \r\n \r\nОт 10:00 часа до 12:00 часа и от 14:00 часа до 16:00 часа в РЗИ Бургас, ул. „Александровска“ № 120 в Конферентната зала ет. 5 ще има „Ден на отворени врати“. \r\n \r\n \r\n \r\n*** \r\n \r\nОт 18.00 часа в галерия \"13-то стъпало\", ще се проведе изложба-живопис на художника Ненко Чанев. \r\n \r\n*** \r\n \r\nОт 19.00 часа във Фестивален и конгресен ще бъде представен  авторският албум \"Музика от брега на морето\".  В него ще вземат участие седем изявени, варненски музиканти в колаборация с Варненски камерен оркестър под палката на Маестро Ганчо Ганчев. \r\n \r\n*** \r\n \r\nОт 17:00 часа пред Общината, ще се проведе „Коледна въртележка“ - запалване на коледните светлини. \r\n \r\n*** \r\n \r\nОт 11:00 часа в СУ „Св. Св. Кирил и Методий“, в рамките на Национално пълномащабно  учение „Защита 2019 г.“, в гр. Козлодуй ще бъде проведено  занятие по херметизация на обществена сграда и хранителен магазин, и евакуация на ученици и училищен персонал. \r\n \r\n*** \r\n \r\nОт 17:30 часа в големия салон на читалище \"Обединение 1913\", археологът и писател Георги Кулов ще представи сборника си \"Кърджали на историческата карта\". \r\n \r\n*** \r\n \r\nОт 14.00 часа, ще се проведе заседание по образуваното дело по жалба на Красимир Чаврагански, в качеството му на кандидат за кмет на Община Бобов дол, с която оспорва решение на Общинска избирателна комисия (ОИК) - Бобов дол за избор на кмет. \r\n \r\n*** \r\n \r\nОт 9.00 часа пред сградата на \"ВиК-Перник\" ще се проведе протест заради водния режим в града.  \r\n \r\n*** \r\n \r\nОт 18.00 часа  в Къща на художниците ще се открие изложба живопис на Илиана Димитрова. \r\n \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Костадин П., обвинен в умишлено убийство на рождения си син.  \r\n \r\n*** \r\n \r\nВ 11.00 часа в пресклуба на БТА ще се проведе пресконференция на СДС - област Пловдив на тема - анализ на резултатите от местните избори.  \r\n \r\n*** \r\n \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се проведе пресконференция по повод настояването на партията за пълна ревизия на Транспортния проект и парите по ОП „Региони в растеж“ и „Пловдив 2019“. \r\n \r\n*** \r\n \r\nВ 12.00 часа в АМТИИ тържествено ще бъде открита скулптура на проф. Асен Диамандиев, основател на академията и дал името си на висшето училище по изкуствата. \r\n \r\n*** \r\n \r\nВ 13.00 часа в двора на НХГ „Цанко Лавренов“ ще се проведе пърформанс, в който ученици от гимназията ще завършат 3-метрова скулптура, дело на художника Жорж Трак. \r\n \r\n*** \r\n \r\nВ 16.00 часа в Балабановата къща ще бъде открита изложба с творбите от Националния ученически конкурс „Плакат - Костадин Отонов“. \r\n \r\n*** \r\n \r\nВ 17.30 часа в зала „Съединение” на Историческия музей ще се проведе „ВЕЧЕР, ПОСВЕТЕНА НА СТОЮ ШИШКОВ И ПЛАНИНАТА НА ОРФЕЙ” \r\n \r\n*** \r\n \r\nВ 18.00 часа в Тракарт /Археологическия подлез/ ще се състои премиерата  на книгата „ПОПЪТНИ ЕТЮДИ“ –едно незабравимо приключение с Евдокия Борисова.  \r\n \r\n*** \r\n \r\n \r\n \r\nОт 17:00 часа във Втора аудитория на Медицински университет -  Пловдив ще се състои Учредително събрание на Асоциацията на българските медици, стоматолози и фармацевти - франкофони. \r\n \r\n*** \r\n \r\nОт 11:00 часа Областен информационен център – Стара Загора ще проведе информационна среща на тема: „Представяне възможностите на обновения публичен модул на ИСУН 2020“. \r\n \r\n*** \r\n   \r\nОт 18.00 в залата Младежкия дом за трета поредна в Стара Загора ще работи Общински детски съвет.  \r\n \r\n*** \r\n   \r\nОт 10.00 часа в РЗИ ще се проведе пресконференция за Националната информационна кампания в подкрепа на донорството и трансплантацията под мотото „Да! За живот!“ с участието на д-р Петко Загорчев – областен координатор по донорство.  \r\n  \r\n \r\n*** \r\n   \r\nОт 10.30 часа в  НЧ \"Тодор Петков 1963\" ще се проведат ежегодните \"Есенни празници с пчели и мед\", съвместно със \"Съюз на българските пчелари\"- Шумен.  \r\n   \r\n \r\n*** \r\n   \r\nОт 15.30 часа, в творческото пространство на Регионална библиотека „Стилиян Чилингиров“, ще се проведе събитие „Децата – посланици на доброто“, по повод 30 години от приемането на Конвенцията на ООН за правата на детето.  \r\n   \r\n*** \r\n   \r\nОт  17.00 часа в зала \"Сава Доброплодни\" на НЧ \"Добри Войников - 1856\" ще гостуват представители от Северна Македония - председателят на Народна техника - Македония и директорът на Народна техника - Битоля, в който работят киноклуб \"Милтон Манаки\" и фотоклуб \"Стеван Наумов - Стив\"и ще се открие фотоизложба по повод 40-годишнината на клуба.  \r\n   \r\n*** \r\n   \r\nОт 17.30 часа в къща музей „Лайош Кошут“ ще бъде отбелязана 70-годишнината от нейното създаване. \r\n   \r\n*** \r\n   \r\nОт 18.00 часа в ХГ \"Елена Карамихайлова\" ще бъде открита изложба на Красимир Арсов по повод 40 години творческа дейност.", "date": "2019.11.20", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2019/11/20/2721179/the-jerusalem-post-netanyahu-shte-predlozhi-aneksiraneto-na-izraelskite-selishta-na-zapadniya-bryag.html", "text": "Премиерът Бенямин Нетаняху одобри законопроект за прилагане на суверенитета на Израел в долината на река Йордан, след като Държавният департамент на САЩ обяви, че еврейските общности в Юдея и Самария не са незаконни, пише израелското англоезично издание  The Jerusalem Post . \r\nНетаняху нарече решението на американския държавен секретар Майк Помпео \"историческо\". ООН, EС, арабските и други страни осъдиха изявлението на Помпео. \r\nТо имаше за цел да обезсили приемането от администрацията на Картър на правно становище, че населените места на Западния бряг са незаконни. Оттогава никоя друга администрация не е заела тази позиция, но никоя не е стигнала толкова далеч, колкото Помпео направи в понеделник, заявявайки, че поселенията не противоречат на международното право. \r\nДепутатът от „Ликуд“ Шарен Хаскел предложи законопроект за анексирането преди седмици, но реши да го ускори в светлината на промяната в политиката на САЩ. \r\n\"Законопроектът има пълната подкрепа на премиера\", каза Хаскел. \r\nВ дните преди изборите на 17 септември Нетаняху обяви, че ако бъде преизбран, ще анексира еврейските поселения в долината на Йордан и неговият кабинет гласува за легализиране на аванпоста Мевоот Йерихо в долината на Йордан като ново селище. \r\nХаскел подаде искане за освобождаване на законопроекта си от задължителния шестседмичен период на изчакване за всеки нов законопроект, така че да може да се гласува на заседанието следващата седмица. Искането ще бъде подложено на гласуване в Комисията за дневния ред на Кнесета, ръководен от представителя на Съюза  „Синьо и бяло“Ави Нисенкорн. \r\nХаскел призова „Синьо и бяло“, \"Израел Бейтену\" и други партии да се присъединят към усилията на „Ликуд“ за анексиране на долината на Йордан, „в светлината на единствения шанс, който имаме пред нас“, с администрацията на американския президент Доналд Тръмп. \r\n„Призовавам ги да застанат зад своите обещания и думи и да гласуват заедно с „Ликуд“ относно прилагането на суверенитет над тези селища“, каза Хаскел. \"Няма причина този важен законопроект да не бъде приет с мнозинство от 80 депутати.\" \r\n \r\n  Юлиян Марков", "date": "2019.11.20", "title": "The Jerusalem Post: Нетаняху ще предложи анексирането на израелските селища на Западния бряг"}
{"url": "http://www.focus-news.net/news/2019/11/20/2721180/afp-v-bosna-i-hertsegovina-be-nominiran-predsedatel-na-saveta-na-ministrite.html", "text": "Тринадесет месеца след изборите тричленното председателство на Босна и Херцеговина най-накрая определи премиер, който да ръководи централното правителство, след среща с посланиците на западните сили, предава  AFP .  \r\nПредседателството, съставено от православен сърбин, католически хърватин и бошняк мюсюлманин, определи Зоран Тегелтия от Република Сръбска за председател на  Съвета на министрите, официалното наименование за тази позиция. \r\nРешението сложи край на несъгласието сред тримата представители, породено от разногласия по отношение на връзките на страната с НАТО. \r\nСлед края на междуетническата война 1992-1995 г. Босна е разделена на две полу-независими образувания: Република Сръбска, управлявана от босненските сърби, и Хърватско-мюсюлманска федерация, свързани с  централно правителство. \r\nБосненските и хърватските членове на президентството, които подкрепят присъединяването на Босна към НАТО, блокираха назначаването. \r\nТе възразиха срещу отказа на сегашния сръбски член да подкрепи реформите, предназначени да проправят пътя за присъединяването към Алианса. \r\nНо позицията на Република Сръбска от 2017 г. е за военния неутралитет и против съюзи, с който и да е военен блок. \r\nВсяко важно решение на тристранното председателство трябва да бъде одобрено и от тримата представители в съответствие с конституцията, плод на мирното споразумение, което сложи край на войната. \r\nИ трите страни в крайна сметка се съгласиха на компромис, който остави спора за НАТО неразрешен. \r\nРешението във вторник дойде, след като тристранното председателство се срещна с посланиците на Великобритания, Франция, Германия, Италия и САЩ - както и с ръководителя на делегацията на ЕС в Босна. \r\nПарламентът вероятно ще одобри назначаването на Тегелтия и след това той ще има 35 дни за създаване на кабинет, за който депутатите ще гласуват. \r\nНационалистическите партии и в трите основни общности на Босна спечелиха последните избори през октомври 2018. \r\n \r\n  Юлиян Марков", "date": "2019.11.20", "title": "AFP: В Босна и Херцеговина бе номиниран председател на Съвета на министрите"}
{"url": "http://www.focus-news.net/news/2019/11/20/2721181/upravlyavashtata-koalitsiya-predlaga-sotir-tsatsarov-za-predsedatel-na-antikoruptsionniya-organ-obzor.html", "text": "Управляващата коалиция предлага Сотир Цацаров за председател на Антикорупционния орган.  Срокът за издигане на кандидати е до 20 ноември. Преди да бъде направено това предложение главният прокурор Сотир Цацаров проведе среща с ПГ на ГЕРБ. На брифинг след срещата  председателят на ПГ на ГЕРБ д-р Даниела Дариткова  заяви, че създаването на икономическа стабилност и среда, освободена от корупция, привлича инвеститори. „Днешната ни пресконференция е във връзка с номинацията, която сме предложили за председател на КПКОНПИ. Съгласно чл. 8, ал. 2 от Закона, за председател на комисията се избира български гражданин с високи професионални и нравствени качества, който има висше юридическо образование и най-малко 10 години юридически стаж. За нас е важно борбата с корупцията да бъде успешна, защото това касае както интересите на българските граждани, така и интереса на страната. Създаването на икономическа стабилност и среда, която е лишена и освободена от корупция, привлича инвеститори, днес фактите говорят в тази посока. Преките чуждестранни инвестиции в България през първите 9 месеца на годината са нараснали повече от два и половина пъти“, каза още д-р Дариткова. По думите й това говори, че средата в България създава условия за инвестиции. „Нещо, което е изключително важно за нашето управление“, допълни още председателят на ПГ на ГЕРБ. \r\n Депутатът от ГЕРБ Валентин Радев  изрази убедеността си, че Сотир Цацаров ще успее да съживи КПКОНПИ и да направи така, че успешно да се бори с недъзите в обществото. „Този човек освен, че е професионалист, той много добре съзнава колко е важна държавността. Убеден държавник“, каза още Радев. Според Валентин Радев Цацаров знае колко е важно доверието в институциите.  Народният представител от „Атака“ проф. Явор Нотев  подчерта, че няма по-подходяща кандидатура за председател на Антикорупционната комисия от тази на Сотир Цацаров. „Има известен шанс за всички ни в съвпадението на обстоятелството, че мандатът на главния прокурор Сотир Цацаров завържшва. Пред същото време сме изправени пред предизвикателството да изберем председател на тази много важна и проблемна комисия. Изборът падна върху г-н Цацаров и този избор е продиктуван на първо място от неговата професионална биография. Искам да ви убедя, че няма по-подходяща кандидатура от тази на човек, който се е изградил в съда като председател на Окръжен съд, а след това на Апелативен съд – Пловдив, а след това заел най-високата позиция в прокуратурата“, каза проф. Явор Нотев. Според него юридическата школовка, която дават тези длъжности, безспорно осигурява поглед и оценка, каквато е необходима на председателя на КПКОНПИ. „На следващо място ми се струва, че шансът се състои в това, че г-н Цацаров има своята нагласа и професионална готовност да поеме тежестта на тази длъжност. Знаете, че комисията тръгна след едни задълбочени и основателни спорове за качеството на устройствения закона и материалните юридически правила, които обослувиха работата на тази комисия“, каза проф. Нотев. Според него тези проблеми могат да бъдат преодолени с дълбоки юридически познания, опит и с решителност. Проф. Явор Нотев изтъкна още, че Сотир Цацаров оставя институцията на прокуратурата с огромен авторитет, подредена и неопетнена. \r\nДеница КИТАНОВА", "date": "2019.11.20", "title": "Управляващата коалиция предлага Сотир Цацаров за председател на Антикорупционния орган (ОБЗОР)"}
{"url": "http://www.focus-news.net/news/2019/11/20/2721183/pri-operatsiya-na-gdbop-i-spetsializiranata-prokuratura-e-neutralizirana-prestapna-grupa-za-proizvodstvo-na-neistinski-dokumenti-obzor.html", "text": "През февруари 2019 г. в ГДБОП (ГД „Борба с организираната престъпност“) е получена оперативна информация за лица, предлагали за продажба неистински документи. По време на разследването служителите са установили добре структурирана и активна организирана престъпна група,  работила в две направления – изработване на неистински документи и изработване на неистински парични знаци. Специализираната операция е проведена на 15 ноември и е обхванала териториите на София град, Варна и Кюстендил. Задържани са шестима участници в престъпната схема. Изяснено е, че част от тях са играли ролята на куриери. Всички са с криминални досиета. За международен паспорт и лични карти сумата е била 600 лева, за свидетелство за управление – 300 лева, диплома за основно образование – 180 лева, за средно - 250 лева, а за висше – до 650 лева, неистински акт за раждане достигал до 150 лева. Основните клиенти били от Северна Македония, Албания и Косово. Групата е била специализирана в направата най-вече на  лични документи – пластики.  Задържаните са привлечени като обвиняеми, на трима от тях Специализираният съд  е наложил мярка „задържане под стража“, един е под „домашен арест“ заради влошено здравословно състояние, а на друг е наложена мярка „парична гаранция“.", "date": "2019.11.20", "title": "При операция на ГДБОП и Специализираната прокуратура е неутрализирана престъпна група за производство на неистински документи (ОБЗОР)"}
{"url": "http://www.focus-news.net/news/2019/11/20/2721184/pregled-na-osnovnite-temi-v-ruskiya-pechat-agentsiya-fokus.html", "text": "Мястото на Китай в съвременната геополитика, решението на САЩ да признае законността на израелските селища в окупираните палестински територии и невъзможността на САЩ да изпратят астронавти с руската космическа програма са сред темите на руския печат. \r\n*** \r\n \r\n Образът на Русия в китайската преса става все по-разнообразен. Към образа на \"велика\" и \"могъща\" сила се добавят щрихи , които според китайските журналисти ни правят уязвими и ще доведат до поражението на Русия в конфронтацията със САЩ. Може би Русия приема напразно китайците като геополитически съюзници, коментира руският вестник  “Взгляд“  в материал, представен без редакторска намеса. \r\nКитайските другари преброиха четири общо „слабости“ на „великата и могъща“ Русия: демография, мултинационалност, икономически проблеми и „сложна международна ситуация“. По точки трета и четвърта точка не може да се спори - международната ситуация е наистина сложна и има икономически проблеми, но трябва да се обърне специално внимание на тези акценти, които поставят китайските медии. \r\nНа първо място прави впечатление, че в Китайската народна република „отписаха“ Русия от почетната роля на \"главния враг на САЩ\". Това дори може да се възприема като ласкателство, но не трябва да се заблуждаваме, подобни акценти не са случайни. \r\nКакто президентът Доналд Тръмп, така и неговата администрация многократно са заявявали или са дали ясно да се разбере, че виждат основната заплаха за САЩ именно в Китай. Освен това в последно време целият свят следи изключително емоционалната търговска война между САЩ и Китай, от която се очакват шокове за цялата световна икономика. И на този красноречив фон китайците назначиха американците за основен враг в лицето на руснаците, които имат не по-малко противоречия с тях, отколкото самите китайци. \r\nФакт е, че времената на пропагандата тип „Студена война“, когато Мао се застъпваше за ядрена война с капиталистическия свят, отдавна са отминали. Американците  считат  Китай за нахален недоброжелател, но в същото време и като много важен партньор, добре осъзнавайки, че икономиката на Китай се основава именно на търговията със Запада и западните инвестиции. \r\nСред руските синофили (любители на  Китай и китайското – бел. ред.)съществува представата за КНР като горда и идеологизирана държава, практически готова да се втурне в борбата за по-справедлив световен ред и да потърси сметка на  „ястребите“ от Пентагона. Но в действителност Китай е изключително прагматична страна: САЩ се възприемат там като конкурент, но в същото време като основен източник на пари. И официалните лица, и медиите внимателно избягват да представят САЩ и американците като вечен враг, нещо което  изобилства в руската телевизия. \r\nОт това можем да заключим, че Китай по ориенталски начин разумно „чака, съсредоточава се и изгражда силата си“, което като цяло съответства на политическите предписания на патриарха на местните реформи Дън Сяопин. Но подобно \"натрупване на сили\" може да продължи стотици години и да не последва \"решителния скок на тигрите\", докато в момента се води доста ожесточена конфронтация между Русия и САЩ. \r\nИзключително наивно е да се очаква в обозримо бъдеще Китай да се включи в каквато и да е геополитическа война със САЩ. Точно обратното, той предпочита да седи, включително и зад руския гръб. \r\nАко Русия действително съзнателно е поела тежестта на американските санкции, ръководена от принципите на историческата справедливост и собствената защита, то Китай, напротив, е готов да направи много, за да избегне подобни санкции. \r\nУдивително е как страната под ръководството на Комунистическата партия се превърна в такъв прословут прагматик, но остава фактът, че месианството там не се почита особено, а възгледите за света чрез финансови отчети, напротив, са приветствани. \r\nВ резултат Америка със своята колосална икономика буди уважение у китайците, но Русия, за съжаление, не. \r\nВ материала за „слабостите на Русия“ има по-специално такъв обрат: „Като се обърнем към руската история, може да забележите, че страната има талант за завладяване на земя, но не и за управление и икономическо развитие ... Тя не е била никога наистина богата. В стабилизираща се световна среда днес, когато икономиката става все по-важна, Русия със своето слабо икономическо развитие е обречена на провал.\" \r\nНай-просто казано, Китай не само отстъпва на Русия ролята на основния противник на САЩ, опасявайки се, че ще понесе загуби, но и изпитва сериозен скептицизъм относно шансовете й да спечели тази конфронтация. \r\nУви, образът на източния брат, който винаги ще даде рамо и е на път да помогне в борбата срещу глобалистите и лично Джордж Сорос, по правило е същата фантазия като и битуващата идея сред някои слоеве на руското общество за „китайската заплаха “, която често не е просто преувеличена, а изсмукана от пръстите. \r\nВъпреки това китайците не трябва да бъдат обиждани. Местната преса е доминирана от уважително отношение към Русия като сила и дружелюбно възприемане на руснаците като народ. Разговорът за руските слабости - реални и въображаеми - е по-разумно да се възприема в рамките на местното странознание, а не „да се приема лично“. \r\nКитай е направил изчерпателни изводи от своята хилядолетна история и особено горчиви от историята през XIX и XX век. Богата култура, напреднала научна мисъл, национална гордост, идеология, обединяваща нацията - всичко това може да бъде безполезно в конфликт с външния свят, ако зад теб не стои достатъчно икономическа сила. \r\nПодобно на Русия според него, самият Китай никога не е бил наистина богат и развит. И досега броят на просяците в тази страна възлиза на стотици милиони. Но Западът, западните пари, западните купувачи и западните бизнес партньори са това, с което пряко се свързва текущия период на китайската история, който обещава да бъде най-успешният от всички. \r\nОттук и идва скептицизмът по отношение на идеята за конфронтация със Запада като модел за цивилизационно развитие. \r\nДруго нещо е, че гледайки на света през призмата на собствената си история и собствените си проблеми, китайците не си представят съвсем адекватно какво наричат слабости в Русия. Посочените по-горе демографски данни и „многонационалност“ са примери за това. \r\nКогато китайски журналист чува за „етнически проблеми в Руската федерация“, той мисли за собствените си, например, сепаратистки тенденции в Уйгуристан, Тибет и това лято също в Хонконг. За да запази всичко това „в границите на приличието“, Пекин изразходва колосални сили и средства. Нищо подобно в руските национални републики дори не е близо до подобна ситуация; има напълно различно ниво на интеграция в руското общество като цяло от това  на китайските етнически малцинства с \"мандарински\" Пекин. \r\nСъщото е и с демографията. В Китай постоянно говорят за застаряването на собственото си население и за дисбаланса между половете като важни национални проблеми. В Русия също има дисбаланс между половете, но това се отнася главно за поколението, което е преминало детеродната възраст:  мъжете в Русия умират много по-рано от жените (поне до скоро). В Китай политиката на „едно семейство - едно дете“ доведе до забележимо преобладаване на момчетата над момичетата: в местните традиции (както в Кавказ, например) раждането на момче се възприема като основно щастие и възможност за продължение на рода, така че китайските жени, бременни с момичета, често правят аборт. Десетилетия по-късно това се превърна в  катастрофа за обществото - милиони китайци бяха изправени пред невъзможността да създадат семейство и да продължат рода си (поради липсата на достатъчно жени). \r\nКакто се казва, „подобно е, но не е същото“. Или с други думи, в Русия всичко не е толкова лошо, както изглежда на китайците от тяхната камбанария и засега няма да загуби в конфронтацията с Америка. \r\nНо целият този набор от акценти отново напомня, че силата, разпространяваща се по източните ни граници, е предпазлива и егоистична. Тя може да се счита за стратегически партньор и дори за приятел, но шегите от типа „ние и китайците сме милиард и половина“ в Пекин няма да разберат. \r\n*** \r\n \r\n Решението на САЩ за статута на еврейските селища на Западния бряг предизвика бурна реакция от страна на международни организации и арабския свят. Новото тълкуване на легитимността на израелските обекти вероятно няма да засегне международното право, но очевидно ще се отрази на ситуацията вътре в Израел. Сега експертите очакват местните власти да вземат радикални решения за Западния бряг, пише руският вестник  “Независимая газета“ . \r\nГоворител на Службата на Върховния комисар на ООН за правата на човека Рупърт Колвил заяви, че решението на САЩ е едностранно. „Промяната на политическата позиция на една държава не променя съществуващото международно право и неговото тълкуване от Международния съд и Съвета за сигурност“, каза той. Инициативата на САЩ няма да окаже влияние и на позицията на Европейския съюз. „Позицията на Европейския съюз по отношение на израелската политика за заселване на окупираните палестински територии е ясна и непроменена: цялата дейност по заселване е незаконна“, заяви ръководителят на европейската дипломация Федерика Могерини. \r\nСкандалът бе предизвикан от изказване на 18 ноември на държавния секретар на САЩ  Майк Помпео, който заяви: „Изграждането на израелски цивилни селища на Западния бряг не е стъпка, която нарушава международното право“. „Администрацията на Доналд Тръмп предефинира подхода на администрацията на Барак Обама“, обясни държавният секретар. \"Официалните изявления на САЩ относно заселническите дейности на Западния бряг от десетилетия са непоследователни. През 1979 г. администрацията на Джими Картър категорично заключи, че израелските селища противоречат на международното право. \" А през 1981 г. тогавашният президент Роналд Рейгън каза, че не смята селищата за първоначално незаконни, припомни Помпео. \r\n„През декември 2016 г. държавният секретар на САЩ Джон Кери промени предпазливия двупартиен подход, като публично наблегна на предполагаемата незаконност на  тези поселения“, каза Помпео. „След задълбочено разглеждане на всички страни на въпроса настоящата администрация реши да се съгласи с президента Рейгън. Изграждането на израелски цивилни селища на Западния бряг не нарушава международното право. “ Според ръководителя на американската дипломация обратната позиция не демонстрира ефективност и не допринася за постигането на мир. „Другият начин не проработи и има доказателства за това“, обясни Помпео. \r\nСчита се обаче, че инициативата на администрацията на президента на САЩ е насочена главно към укрепване на позициите на израелския премиер Бенямин Нетаняху. В този смисъл момента, в който е направено изказването на Помпео - не много преди да изтече срока, в който политическият съперник на Нетаняху, Бени Ганц, трябва да формира правителствена коалиция.  \r\nИзраелският политически анализатор, ръководител на проекта за публична дипломация на Евро-азиатския еврейски конгрес, Ариел Булщайн припомни на „Независимая газета“, че решенията на Тръмп включват прехвърлянето на дипломатическата мисия на САЩ в Йерусалим, признаването на израелския суверенитет върху Голанските възвишения, спирането на финансирането на палестинските организации и закриването на офиса на Организацията за освобождение на Палестина във Вашингтон. „Не става въпрос за подарък, който Тръмп лично прави на Нетаняху“, каза експертът, „а  че израелският премиер успя да убеди администрацията на САЩ, че коренът на проблемите в Близкия изток не е присъствието на Израел в земите, която по право ни принадлежат. Коренът на проблема е нежеланието на значителен брой араби да признаят легитимността на съществуването на Израел.\" \r\nВчера министърът на външните работи на Йордания Айман Сафади призова международната общност да предприеме спешни мерки за отстояване на принципите на уреждане в Близкия Изток. „Мирният процес е изправен пред безпрецедентни предизвикателства и консолидирането на израелската окупация убива последния шанс за разрешаване на конфликта въз основа на принципа за съвместно съществуване на двете държави“, каза той. Според него Аман осъжда изграждането на незаконни еврейски селища в окупираните палестински райони. \"Едностранните действия на Израел нарушават международното право и решенията на Съвета за сигурност на ООН, включително последната му резолюция 2334, приета по този въпрос\", обясни министърът. \r\n*** \r\n \r\n  Нито един чуждестранен космонавт не е попаднал в екипажа на руските космически кораби „Союз“, като това се случва за първи път от 19 години, пише вестник  „Московский комсомолец“ . \r\nТака през октомври 2020 г. и през пролетта на 2021 г. само трима руснаци могат да излязат в космоса. Може да се случи така, че на един апарат да летят едновременно трима души с името сергей. \r\nПо-рано ръководителят на НАСА Джим Брайдщайн поиска от ръководителя на Роскосмос Дмитрий Рогозин да предостави едно място в корабите на американските астронавти. Причината беше, че американската страна имаше закъснение с полетите на своите космически кораби. \r\nВ момента всички места в екипажа на „Союз МС-17“ са заети от Анатолий Иванишин, Иван Вагнер и Николай Чуб.", "date": "2019.11.20", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/20/2721186/pregled-na-osnovnite-temi-v-britanskiya-pechat-agentsiya-fokus.html", "text": "Предизборните нагласи и първият пряк дебат между лидерите на двете големи партии са централна тема на британския печат. \r\n*** \r\n \r\n Нова анкета на YouGov, поръчана от британския вестник  The Times  показва, че за консерваторите биха гласували 42%, което е с три пункта по-малко от уикенда, а лейбъристите повишиха своя резултат с два пункта.Това означава, че преднината на торите е намаляла от 17 пункта на 12. Преди седмица преднината им възлизаше на 14 пункта, което предполага известна степен на нестабилност на анкетите, но все пак поставя торите доста по-напред от останалите партии . Либералдемократите събират 15%, а Брекзит партията едва 4% и двете партии остават с непроменени резултати  от уикенда. \r\nАнкетата показва, че лейбъристите са спечелили повече от базата си от 2017 г., когато бяха проведени последните парламентарни избори, когато  само 57% от гласувалите за лейбъристите на последните избори казаха, че и този път се придържат към партията, но днес анкетата показва, че този резултат е нараснал до 67%. \r\nВъпреки това, торите все още запазват 87% от своите избиратели от преди две години, като същевременно привличат 7% на сто от гласуващите за лейбъристите през 2017 г. и 13% от гласувалите за либералдемократите. \r\nБорис Джонсън поддържа удобна преднина пред Джереми Корбин, като 41% казват, че лидерът на торите ще бъде по-добрия министър-председател, докато 22% са за лидера на лейбъристите, а 31% не са сигурни. \r\nПроучването разкрива също, че избирателите не са впечатлени от предлаганите политики и кандидати от двете основни партии. \r\nПоловината от гласоподавателите смятат, че консерваторите нямат добър екип от лидери, докато две трети смятат същото за лейбъристите. \r\nИзбирателите на торите имат повече вяра в собствената си партия, като 73% вярват, че имат добър лидерски екип, в сравнение с 51% от избирателите на лейбъристите, които смятат същото за кабинета на сянката на Корбин. \r\nПовече от половината смятат, че торите не вдъхват доверие, не изпълняват обещанията си и не се „грижат за хора като мен“. \r\nЗа лейбъристите повече от половината избиратели казват, че партията е компетентна,  но не вдъхва довери . 43% смятат, че лейбъристите имат екстремни позиции в сравнение с 23%, които смятат, че са умерени.  \r\nОколо 57% смятат, че торите се грижат повече за богатите, докато 44%, че лейбъристите  се грижат повече за обикновените хора. \r\nПо отношение на Брекзит, 31% подкрепят консерваторите, либералдемократите - 16%, а лейбъристите – 11% . \r\n*** \r\n \r\n Борис Джонсън твърди, че гласуването за лейбъристкото правителство би означавало два референдума догодина, един за ЕС и един за независимостта на Шотландия, Дали това е така коментира британският вестник  The Guardian , който проследява първият предизборен дебат между лидерите на двете водещи партии.  \r\nПолитиката на лейбъристите би била да предоговори споразумението за Брекзит с ЕС и след това да го постави пред избирателите на Обединеното кралство на втори референдум в рамките на шест месеца. Корбин не каза по кой начин лейбъристите ще проведат  кампания. Ако лейбъристите не успеят да спечелят мнозинство през следващия месец, той може да се нуждае от подкрепата на малцинствените партии за съставяне на правителство, включително Шотландската народна партия. Никола Стърджън заяви, че иска референдум за независимост преди 2021 г. Корбин обаче заяви, че няма да позволи вот в „ранните години“ на лейбъристкото правителство. Той също така казва, че не са правили сделки с Шотландската народна партия  \r\nКорбин също така каза, че запазването на целостта на Обединеното кралство е първостепенна важност, а сделката на Джонсън поставя граница в Ирландско море и отслабва здравината на кралството . \r\nБорис Джонсън сключи сделка, която ще създаде невидима граница между Северна Ирландия и Република Ирландия. Това обаче ще включва необходимостта от някои допълнителни документи между Северна Ирландия и Великобритания относно храните и селскостопанските продукти. Но ще бъдат проверявани  и други стоки. Точно кои от тях и нивото на проверките все още не са ясни, докато сделката за Брекзит не бъде сключена и съвместен комитет между ЕС-Обединеното кралство не изработи подробностите. \r\n*** \r\n \r\n Борис Джонсън и Джереми Корбин участваха в дебат на живо по телевизията тази вечер на ITV пред аудитория от студио, включваща около 200 души, пише британският вестник  Daily Express \r\nПреди дебата Джонсън обеща \"по-големи свободи\" на полицията за спиране и претърсване на онези, за които се знае, че са носили ножове в миналото, а Джон Макдонел от лейбъристката партия заяви, че работниците и потребителите ще „вземат обратно контрол“ по нов бизнес модел, ако неговата партия спечели изборите, а лидерът на Брекзит партията Найджъл Фарадж призова за ограничаване на имиграцията до 50 хиляди годишно.  \r\nДискусията  започна с встъпителни изявления на Джереми Корбин и Борис Джонсън. \r\nДжереми Корбин започна с думите, че изборите \"ви дават реален шанс да изберете вашето бъдеще\". \r\nЛидерът на лейбъристите добави: \"Нашата партия предлага реална промяна и истинска надежда.\" и добави, че неговата партия се надява да осигури \"по-справедлива Великобритания\" и \"да  даде на хората последната дума\". \r\nПремиерът Борис Джонсън заяви, че единствената причина, поради която той настоя за провеждането на общите избори, е да се сложи край на „задънената улица в парламента“. \r\nДжонсън каза: \"Имаме блокиран парламент, който няма да извърши Брекзит.\" \r\nТой добави, че неговата партия се стреми да „приключи с въпроса за Брекзит и да разгърне потенциала на цялата тази страна“ и „да сложи край на националното нещастие, да сложи край на безизходицата и да направи 2020 година година на промяната“. \r\nБорис Джонсън беше фаворитът в началото на дебата, като 37 процента от британците очакваха той да се представи по-добре, в сравнение с едва 23 процента за Джереми Корбин. \r\nВ края на дебата обаче , моментната анкета, проведена от ITV, разкри, че Корбин е спечелил убедително дебата. \r\nПроучването на ITV, публикувано в социалната мрежа „Туитър“, установи, че 78 процента вярват, че лидерът на лейбъристите е спечелил тази дискусия, срещу едва 22 процента за  Джонсън. \r\nКомпания за онлайн лобиране установи, че и двамата лидери са спечелили последователи по време на дебата, но темпът на спечелените последователи е по-интензивен за Джереми Корбин.", "date": "2019.11.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/11/20/2721187/pregled-na-mezhdunarodnite-novini-do-6-chasa-agentsiya-fokus.html", "text": "Апелативният съд в Скопие потвърди жалбата на бившия ръководител на Специализираната  прокуратура и тя бе освободена от затвора  под домашен арест в апартамента на сина си, пише македонското електронно издание  Плюс Инфо“ . \r\nВ жалбата се казва, че мярката „домашен арест“ на Янева също може да гарантира присъствието й и е съобразена с наличната медицинска документация. \r\nЗа да излезе от ареста, Янева предложи гаранция. Тя беше арестувана като заподозряна по делото „Рекет“ на 21 август тази година, след което съдът й наложи задържане под стража. \r\n*** \r\n \r\n Смята се, че повече от 100 демонстранти са били убити в Иран, след като лидерите наредиха на силите за сигурност да потушат протестите, предизвикани от повишаването на цените на горивата, съобщи „Амнести Интернешънъл“, цитирани от  AFP \r\n\"Най-малко 106 протестиращи в 21 града са били убити според достоверни доклади\", заяви базираната в Лондон организация за човешки  права и добави, че \"реалният брой на смъртните случаи може да е много по-голям, като някои доклади предполагат, че са били убити 200 души\".  \r\n*** \r\n \r\n Тринадесет месеца след изборите тричленното председателство на Босна и Херцеговина най-накрая определи премиер, който да ръководи централното правителство, след среща с посланиците на западните сили, предава  AFP .  \r\nПредседателството, съставено от православен сърбин, католически хърватин и бошняк мюсюлманин, определи Зоран Тегелтия от Република Сръбска за председател на  Съвета на министрите, официалното наименование за тази позиция. \r\nРешението сложи край на несъгласието сред тримата представители, породено от разногласия по отношение на връзките на страната с НАТО. \r\nСлед края на междуетническата война 1992-1995 г. Босна е разделена на две полу-независими образувания: Република Сръбска, управлявана от босненските сърби, и Хърватско-мюсюлманска федерация, свързани с  централно правителство. \r\nБосненските и хърватските членове на президентството, които подкрепят присъединяването на Босна към НАТО, блокираха назначаването. \r\nТе възразиха срещу отказа на сегашния сръбски член да подкрепи реформите, предназначени да проправят пътя за присъединяването към Алианса. \r\nНо позицията на Република Сръбска от 2017 г. е за военния неутралитет и против съюзи, с който и да е военен блок. \r\nВсяко важно решение на тристранното председателство трябва да бъде одобрено и от тримата представители в съответствие с конституцията, плод на мирното споразумение, което сложи край на войната. \r\nИ трите страни в крайна сметка се съгласиха на компромис, който остави спора за НАТО неразрешен. \r\nРешението във вторник дойде, след като тристранното председателство се срещна с посланиците на Великобритания, Франция, Германия, Италия и САЩ - както и с ръководителя на делегацията на ЕС в Босна. \r\nПарламентът вероятно ще одобри назначаването на Тегелтия и след това той ще има 35 дни за създаване на кабинет, за който депутатите ще гласуват. \r\nНационалистическите партии и в трите основни общности на Босна спечелиха последните избори през октомври 2018. \r\n*** \r\n \r\n Сръбският член на председателството на Босна и Херцеговина  Милорад Додик заяви, че на  сесията на председателството на  страната е приета „Програма за реформи в Босна и Херцеговина“, в която не се предвижда членство на страната в НАТО, информира македонският портал  A1 On . \r\n“В този документ открито се казва, че той представлява набор от реформи и че те не предвиждат членството в какъвто и да било вид организация.Членството в НАТО се нуждае от ново решение на председателството и парламента на Босна и Херцеговина,“ заяви Додик. \r\nПредседателството на страната на извънредна сесия реши да назначи Зоран Тегелтия от Съюза на независимите социалдемократи в Република Сръбска за председател на Съвета на министрите. \r\n*** \r\n \r\n Членовете на Европейския съюз спориха дълго за правилата за присъединяване на нови страни-членки, след като Франция предизвика недоволство, като се опита да отложи кандидатурите на Албания и Северна Македония, предава  AFP . \r\nФренският министър по европейските въпроси Амели дьо Моншален настоява, че Париж не е изолиран в желанието си да затегне правилата на ЕС, преди да приеме кандидати от Западните Балкани. \r\n\"Европейската перспектива на Западните Балкани не е под въпрос, тя е искана, тя е подкрепяна\", каза тя. \r\n„Това, което днес поставяме на масата, са принципни политически декларации, които сега бяха поставени пред Европейската комисия, за да работи с тях до януари 2020 г.“ \r\nНо европейски дипломат, изказвайки се след разговорите, предупреди: „Изолацията на Франция, по-специално за Северна Македония, остава очевидна“. \r\n\"Съкрушителното мнозинство от държавите-членки остава в подкрепа на бързото започване на преговорите за членство с Албания и Северна Македония\", каза той, като говори при условие за анонимност. \r\n„По-специално, дискусията за реформиране на процедурата не трябва да се използва за забавяне на решенията или за поставяне на пречка“, след разговорите при закрити врати. \r\nФинландският министър Тити Тупурайнен, чиято страна председателства Европейския съвет на страните-членки, заяви, че френската идея не е била разгледана подробно.  \r\n*** \r\n \r\n \"Газпром\" приключва подготовката за въвеждане в експлоатация на газопровода \"Турски поток\", което според графика трябва да се проведе преди края на 2019 г., предава  TACC . \r\n\"В момента и двете тръби са пълни с газ, започвайки от крайбрежните съоръжения близо до Анапа до приемателен терминал, разположен в близост до село Къйъкьой на турския бряг. Руската компресорна станция и сухоземната част на газопровода в Русия са готови за експлоатация\", се казва в съобщение на компанията „Газпром“ . \r\nВ същото време приключват и подготвителните дейности на приемния терминал в Турция. \r\nКапацитетът на газопровода ще бъде 31,5 милиарда кубически метра газ годишно. Това количество енергия е достатъчно за задоволяване на домакинските нужди на 15 милиона средни домакинства. \r\nКапацитетът на всяка тръба е 15,75 милиарда кубически метра газ годишно. Първите доставки на газ са планирани за края на 2019 г. \r\n*** \r\n \r\n Къщата, в която се е родил Адолф Хитлер, ще бъде превърната в полицейско управление, съобщи министерството на вътрешните работи на Австрия, след години юридически спорове, защото правителството иска да попречи на сградата да се превърне в неонацистка светиня, предава  AFP \r\nЖълтата къща в северния град Браунау на границата с Германия, където Хитлер е роден на 20 април 1889 г., беше взета под правителствен контрол през 2016 година, но последва продължителна юридическа битка със семейството собственик на имота от близо век. \r\nДелото приключи едва тази година, когато върховният съд потвърди обезщетението за собствениците.", "date": "2019.11.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/20/2721182/na-1-dekemvri-2019-g-v-inter-ekspo-tsentar-shte-se-provede-25-iya-ezhegoden-blagotvoritelen-bazar-na-mezhdunaroden-zhenski-klub-sofiya-obzor.html", "text": "Проведе се пресконференция, посветена на 25-ия Ежегоден благотворителен базар на Международен женски клуб - София. На пресконференцията присъстваха Албена Джоунс, президент на Международен женски клуб – София; Ангелина Лякова, координатор на 25-ия благотворителен базар; Теодора Петкова, председател на Управителния съвет и главен изпълнителен директор на „УниКредит Булбанк“. 25-ото юбилейно издание на Ежегоден благотворителен базар на Международен женски клуб - София ще се състои на 1 декември 2019 г. от 9.00 до 19.00 часа в Интер Експо Център.  \r\nПредседателят на УС и главен изпълнителен директор на „УниКредит Булбанк“ Теодора Петкова заяви, че за банката е чест да партнира в традиция, която 25 години прави добро.  По думите ѝ „УниКредит Булбанк“ е банка, която се опитва да съчетава доброто и важното с модерното и технологиите и тази година, за втора поредна, ще дигитализират базара, като дадат възможност на всеки щанд да има ПОС терминал на банката, за да може „нещата да се случват бързо, лесно и без такси“. Тя пожела успех и много емоции на базара. Президентът на Международен женски клуб-София Албена Джоунс допълни, че тази година клубът празнува 30 г. от съставянето си и целта му е да сътворява добро. По думите ѝ той е световен лидер в събирането на средства на базара. Джоунс поясни, че тази година в базара ще има участници от 62 страни и са решили да акцентират на българското, като българският щанд ще бъде много разнообразен. Тя посочи, че благотворителният базар е с мото \"Светът идва при теб\", в който ще има зала за забавления, около която ще има традиционни кътове за сядане от различните страни - индийски, марокански, руски и др. По думите й на сцената ще вземат участие над 60 изпълнители, включително Софийския духов оркестър. „Базарът е не само най-голямото благотворително събитие в България, но и културно събитие, тъй като там се събират традиции от държави в целия свят“, подчерта координаторът на 25-ия благотворителен базар Ангелина Лякова. По думите ѝ на базара ще има традиционни храни, напитки, дрехи, танци и др. Лякова допълни, че ще гостува и пътуващ етнографски музей от България, който ще представи български носии, снимки на стара България и др. По думите ѝ проектите, които финансират тази година са 30, като огромна част от средствата отиват за деца в неравностойно положение, възрастни хора и женски каузи. \r\nЗорница КОСТАДИНОВА", "date": "2019.11.20", "title": "На 1 декември 2019 г. в Интер Експо Център ще се проведе 25-ия Ежегоден благотворителен базар на Международен женски клуб – София (ОБЗОР)"}
{"url": "http://www.focus-news.net/news/2019/11/20/2721185/knsb-i-kt-podkrepa-podgotvyat-natsionalen-protest-zaradi-bolnichnite-obzor.html", "text": "Национален протест по отношение на плащането на първия ден от болничния отпуск организират двете конфедерации КТ „Подкрепа“ и КНСБ.  Конфедерален секретар на КТ „Подкрепа“ Любка Георгиева   заяви по време на пресконференция, че на днешното заседание  двете конфедерации са обсъдили проблемите, които поставят на вниманието на правителствата отдавна. Тя уточни, че е изграден общ стачен комитет между двете конфедерации, за да може, когато дойде датата на протеста, синдикатите да бъдат достатъчно мотивирани. Георгиева е категорична, че ако вносителите на това предложение решат то да бъде отхвърлено, националният протест няма да бъде отменен. Тя уточни, че през всички тези години са вярвали на думи и в следващия момент се оказва, че за пореден път са ни подхвърлили една идея. Конфедералният секретар на КТ „Подкрепа“ обясни, че конфедерациите няма да отменят протеста, защото има хора, които експериментират с хората на България, които допринасят за повишаването на БВП.  \r\n Националният секретар на КНСБ Тодор Капитанов  заяви, че структурите на КНСБ и КТ „Подкрепа са в абсолютна готовност в края на месеца да реализират национални протестни действия. Той уточни, че всички структури на двете конфедерации са изготвили позиции по темата. Те ще бъдат изпратени до премиера Бойко Борисов и Народното събрание. По думите му двата национални стачни комитета днес се обединиха в един като и общият стачен комитет отпраща предложение на колективните органи на КНСБ и КТ „Подкрепа“ за вземане на решение за провеждане на протестни действия в края на месеца. Той уточни, че са бяха коментирани, както национални, така и регионални протестни действия, а също така и вътрешнофирмени действия. Капитанов допълни, че едва ли може да говорим за възторг, когато структурите на КНСБ и на КТ „Подкрепа“ са в готовност за провеждането на каквито и да е действия. \r\nВиолета СИМЕОНОВА", "date": "2019.11.20", "title": "КНСБ и КТ „Подкрепа“ подготвят национален протест заради болничните (ОБЗОР)"}
{"url": "http://www.focus-news.net/news/2019/11/20/2721188/vrachiha-nagradite-v-konkursa-za-zhenite-v-naukata-obzor.html", "text": "Във вторник се проведе деветата официална церемония по връчване на наградите \"За жените в науката\" в Аулата на СУ \"Св. Кл. Охридски\". Водеща на събитието беше телевизионната водеща и писател Ива Дойчинова, а церемонията със своето изпълнение откриха музикантите Бояна Желязкова и Асен Маринов. На събитието присъстваха вицепрезидентът Илияна Йотова, посланикът на Франция в България н.пр. Флоранс Робин, зам.-председателят на националната комисия на Република България за ЮНЕСКО Мария Спасова, ректорът на СУ \"Св. Кл. Охридски\" Николай Витанов и др. Програмата за жените в науката е създадена през 1998 г., а от 9 г. тя се провежда и в България. Каузата е подкрепила над 3000 жени в науката, от които 21 са българки. Три от участничките вече са отличени с Нобелова награда. Журито ще избере три участнички от общо 35 жени в науката, които ще получат стипендии. Вицепрезидентът Илияна Йотова изказа приветствено слово, в което заяви, че трябва да спрат с предрасъдъците, че науката е само за мъжете. Тя посочи, че от началото на инициативата са минали 21 години, а жените в науката са се увеличили с 20%, като Нобеловите лауреатки са само 4%. Според френския посланик в България Флоранс Робин тръгвайки от науката, човек може да постигне всичко. Зам.-председателят на националната комисия на Република България за ЮНЕСКО Мария Спасова допълни, че си дават сметка колко е трудно да се започне научно начинание и колко е трудно да се завърши. Зам.-ректорът на СУ \"Св. Кл. Охридски\" заяви, че участието в журито на конкурса е било много приятно за него, защото му е дало възможност да се запознае с много млади жени в науката и да се възхити на техните умения. Трите участнички в конкурса, които спечелиха стипендии са д-р Евгения Сарафова с проект \"Зелени градски площи\", д-р Мария Джумалиева-Стоева с проекта си \"Граници за обем и класификация на нелинейни кодове\" и д-р Юлия Романова със своя проект \"Химична функционализация и топология\". \r\nЗорница КОСТАДИНОВА", "date": "2019.11.20", "title": "Връчиха наградите в конкурса \"За жените в науката\" (ОБЗОР)"}
{"url": "http://www.focus-news.net/news/2019/11/20/2721189/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния трафикът е интензивен на ГКПП „Дунав мост 2“ на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.11.20", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/20/2721191/predstoyashti-sabitiya-v-stranata-za-20-noemvri-agentsiya-fokus.html", "text": "*** \r\n \r\nВицепремиерът и министър на външните работи Екатерина Захариева е на посещение в Брюксел, където ще участва в среща на външните министри от НАТО на 20 ноември 2019 г. \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 10.00 часа в зала „Роял“ на „София Хотел Балкан“ председателят на Народното събрание и председател на ПАЧИС Цвета Караянчева ще открие 54-тата Генерална асамблея. \r\n \r\n*** \r\n \r\nОт 09.00 часа в Зала 8 на НДК, УНИЦЕФ организира Национален форум „С очи за всички“, посветен на включването на децата и младежите с увреждания. \r\n \r\n*** \r\n \r\nОт 10.00 часа в Националния пресклуб на БТА ще бъде представен доклад-анализ на тема „Достъп до здраве“, посветен на достъпа до лекарства в България. \r\n \r\n*** \r\n \r\nОт 10.30 часа в кабинета на изпълнителния директор на УМБАЛСМ \"Н. И. Пирогов\" проф. д-р Асен Балтов ще бъде подписан договор с ЧЕЗ България Инвестмънт (CBI) за реконструкция и модернизация на сградите на спешната болница. \r\n \r\n*** \r\n \r\nОт 11.00 часа пред сградата на СУ „Св. св. Кирил и Методий” министърът на вътрешните работи Младен Маринов ще ръководи Националния щаб в рамките на Национално пълномащабно учение „Защита 2019 г.“. \r\n \r\n*** \r\n \r\nОт 11.20 часа в хотел „Арена ди Сердика“, конферентна  зала „Арена“, ще бъде представен проектът „Повишаване качеството и количеството на услугите на потенциални инвеститори“. \r\n \r\n*** \r\n \r\nОт 14.00 часа пред Народния театър доброволци на БМЧК ще раздават Донорски карти. \r\n \r\n*** \r\n \r\nОт 14.00 часа ще се проведе заседание на Комисия по икономическа политика и туризъм. \r\n \r\n*** \r\n \r\nОт 14.00 часа ще се проведе заседание на Комисия по транспорт, информационни технологии и съобщения. \r\n \r\n*** \r\n \r\nОт 14.30 часа ще се проведе заседание на Комисия по труда, социалната и демографската политика. \r\n \r\n*** \r\n \r\nОт 14.30 часа ще се проведе заседание на Комисия по земеделието и храните. \r\n \r\n*** \r\n \r\nОт 15.30 часа ще се проведе заседание на Комисия по европейските въпроси и контрол на европейските фондове. \r\n \r\n*** \r\n \r\nОт 17.30 часа в читалище „Родолюбие“ ще се състои празничен концерт с участието на детски и самодейни творчески състави. \r\n \r\n*** \r\n \r\nВ 11.00 часа в Тържествената зала на читалище „Никола Вапцаров“ ще бъде поставено началото на 19-ото издание на Банско филм фест. \r\n \r\n*** \r\n \r\nОт 10.00 часа Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг  \r\n \r\n*** \r\n \r\nОт 10.00 часа до 12.00 часа и от 14.00 часа до 16.00 часа в РЗИ - Бургас на ул. „Александровска“ 120 в Конферентната зала на ет. 5 ще има „Ден на отворени врати“. \r\n \r\n*** \r\n \r\nОт 18.00 часа в галерия \"13-то стъпало\" ще се проведе изложба-живопис на художника Ненко Чанев. \r\n \r\n*** \r\n \r\nОт 19.00 часа във Фестивален и конгресен ще бъде представен  авторският албум \"Музика от брега на морето\". В него ще вземат участие седем изявени, варненски музиканти в колаборация с Варненски камерен оркестър под палката на Маестро Ганчо Ганчев. \r\n \r\n*** \r\n \r\nОт 17.00 часа пред Общината ще се проведе „Коледна въртележка“ - запалване на коледните светлини. \r\n \r\n*** \r\n \r\nОт 11.00 часа в СУ „Св. св. Кирил и Методий“ в рамките на Национално пълномащабно учение „Защита 2019 г.“ в гр. Козлодуй ще бъде проведено занятие по херметизация на обществена сграда и хранителен магазин и евакуация на ученици и училищен персонал. \r\n \r\n*** \r\n \r\nОт 17.30 часа в големия салон на читалище \"Обединение 1913\" археологът и писател Георги Кулов ще представи сборника си \"Кърджали на историческата карта\". \r\n \r\n*** \r\n \r\nОт 14.00 часа ще се проведе заседание по образуваното дело по жалба на Красимир Чаврагански, в качеството му на кандидат за кмет на Община Бобов дол, с която оспорва решение на Общинска избирателна комисия (ОИК) - Бобов дол за избор на кмет. \r\n \r\n*** \r\n \r\nОт 9.00 часа пред сградата на \"ВиК-Перник\" ще се проведе протест заради водния режим в града.  \r\n \r\n*** \r\n \r\nОт 18.00 часа  в Къща на художниците ще се открие изложба живопис на Илиана Димитрова. \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Костадин П., обвинен в умишлено убийство на рождения си син.  \r\n \r\n*** \r\n \r\nВ 11.00 часа в пресклуба на БТА ще се проведе пресконференция на СДС - област Пловдив на тема - анализ на резултатите от местните избори.  \r\n \r\n*** \r\n \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се проведе пресконференция по повод настояването на партията за пълна ревизия на Транспортния проект и парите по ОП „Региони в растеж“ и „Пловдив 2019“. \r\n \r\n*** \r\n \r\nВ 12.00 часа в АМТИИ тържествено ще бъде открита скулптура на проф. Асен Диамандиев, основател на академията и дал името си на висшето училище по изкуствата. \r\n \r\n*** \r\n \r\nВ 13.00 часа в двора на НХГ „Цанко Лавренов“ ще се проведе пърформанс, в който ученици от гимназията ще завършат 3-метрова скулптура, дело на художника Жорж Трак. \r\n \r\n*** \r\n \r\nВ 16.00 часа в Балабановата къща ще бъде открита изложба с творбите от Националния ученически конкурс „Плакат - Костадин Отонов“. \r\n \r\n*** \r\n \r\nВ 17.30 часа в зала „Съединение” на Историческия музей ще се проведе „ВЕЧЕР, ПОСВЕТЕНА НА СТОЮ ШИШКОВ И ПЛАНИНАТА НА ОРФЕЙ” \r\n \r\n*** \r\n \r\nВ 18.00 часа в Тракарт (Археологическия подлез) ще се състои премиерата  на книгата „ПОПЪТНИ ЕТЮДИ“ – едно незабравимо приключение с Евдокия Борисова.  \r\n \r\n*** \r\n \r\nОт 17.00 часа във Втора аудитория на Медицински университет - Пловдив ще се състои Учредително събрание на Асоциацията на българските медици, стоматолози и фармацевти - франкофони. \r\n \r\n*** \r\n \r\nОт 11.00 часа Областен информационен център – Стара Загора ще проведе информационна среща на тема „Представяне възможностите на обновения публичен модул на ИСУН 2020“. \r\n \r\n*** \r\n   \r\nОт 18.00 в залата Младежкия дом за трета поредна в Стара Загора ще работи Общински детски съвет.  \r\n \r\n*** \r\n   \r\nОт 10.00 часа в РЗИ ще се проведе пресконференция за Националната информационна кампания в подкрепа на донорството и трансплантацията под мотото „Да! За живот!“ с участието на д-р Петко Загорчев – областен координатор по донорство.  \r\n  \r\n*** \r\n   \r\nОт 10.30 часа в  НЧ \"Тодор Петков 1963\" ще се проведат ежегодните \"Есенни празници с пчели и мед\", съвместно със \"Съюз на българските пчелари\" - Шумен.  \r\n   \r\n*** \r\n   \r\nОт 15.30 часа в творческото пространство на Регионална библиотека „Стилиян Чилингиров“ ще се проведе събитие „Децата – посланици на доброто“ по повод 30 години от приемането на Конвенцията на ООН за правата на детето.  \r\n   \r\n*** \r\n   \r\nОт 17.00 часа в зала \"Сава Доброплодни\" на НЧ \"Добри Войников - 1856\" ще гостуват представители от Северна Македония - председателят на Народна техника - Македония и директорът на Народна техника - Битоля, в който работят киноклуб \"Милтон Манаки\" и фотоклуб \"Стеван Наумов - Стив\"и ще се открие фотоизложба по повод 40-годишнината на клуба.  \r\n   \r\n*** \r\n   \r\nОт 17.30 часа в къща музей „Лайош Кошут“ ще бъде отбелязана 70-годишнината от нейното създаване. \r\n   \r\n*** \r\n   \r\nОт 18.00 часа в ХГ \"Елена Карамихайлова\" ще бъде открита изложба на Красимир Арсов по повод 40 години творческа дейност.", "date": "2019.11.20", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2019/11/20/2721190/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nТемпературите са в интервала от +1°С до +15°С. Времето над страната е предимно облачно. Слаб вятър духа в областите: Добрич, Кюстендил, Разград, Силистра, Търговище и Шумен. Дъжд вали в районите на Костенец, Пирдоп, Гълъбец и Самоков в Област София. Пътните настилки са сухи, по усойните и планински райони мокри или частично мокри, обработени и проходими при зимни условия.  \r\nОграничена видимост поради мъгла до 50 метра има  в района на Свищов в област В. Търново и Шипка в област Стара Загора, а до 100 метра в област Пазарджик. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nДвижението от км 45+315 до км 47+602 посока София се осъществява с повишено внимание поради изграждане на пътна връзка към търговски крайпътен обект, ограничено е използването на аварийната лента. Участъкът е сигнализиран с пътни знаци. Срок 27.11.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в района на с. Срацимир при км 31+100 се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок до 22.11.2019 г.; \r\nДвижението в района на с. Бела при км 45+600 се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок до 23.11.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Русе: \r\nДвижението в района на с. Пейчиново при км 3+990 се осъществява в едната лента поради строително монтажни работи на електронната система за събиране на ТОЛ такси за изминато разстояние. Участъкът е сигнализиран с пътни знаци и скоростта е ограничена до 50 км/ч. Срок до 20.11.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nДвижението в участъка Търговище – Белокопитово от км 228+600 до км 258+827 се ограничава поради взривни дейности свързани с изграждането на АМ „Хемус“. Ограничението важи за часовия интервал от 16:00 ч. до 17:00 ч. на 20.11.2019 г. \r\nОбходен маршрут: път II-49 Търговище – Трапище, път II-51 Трапище – Лозница – Пресяк, път I-2 Разград – Шумен. Срок от 16:00 ч. до 17:00 ч. на 20.11.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г.; \r\nДвижението в участъка Казанлък – с. Тулово при км 210+200 в района на с.Тулово , се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 22.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.;  \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности:  \r\nПът II-12: Движението по път II-12 Видин – Брегово в района на с. Иново при км 2+850 се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок 20.11.2019 г.; \r\nПът II-14: Движението по път II-14 Видин – Войница от км 1+685 до км 1+771 в района на с. Новоселци се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок 21.11.2019 г \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 22.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г.; \r\nПът III-6372: Движението по път III-6372 Стайчовци – Китановци от км 6+000 до км 12+000 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 26.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 08:00 ч. до 17:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок от 08:00 ч. до 17:00 ч до 22.11.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т.  поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\nПът III-2002: Движението път III-2002 Цар Калоян – Костанденец – Захари Стояново – Садина – Зараево – Попово от км 11+500 до км 38+600 се осъществява с повишено внимание поради ремонтни дейности на асфалтовата настилка. Срок до 29.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.20", "title": "Актуална пътна обстановка"}
{"url": "http://www.focus-news.net/news/2019/11/20/2721192/predstoyashti-mezhdunarodni-sabitiya-za-20-noemvri-agentsiya-fokus.html", "text": "*** \r\n  Визита на Папа Франциск \r\n \r\n*** \r\n  Конгрес на Европейската народна партия \r\n \r\n*** \r\n  30 години от приемането на Конвенцията за защита на правата на детето \r\n \r\n*** \r\n  Двугодишен отчет за стабилността в Еврозоната \r\n \r\n*** \r\n  Визита на външния министър на Бахрейн \r\n \r\n*** \r\n  Посланикът на САЩ в ЕС ще свидетелства пред Конгреса в рамките на разследването за импийчмънт \r\n \r\n*** \r\n  Мишел Трюдо ще представи кабинета на малцинството \r\n \r\n*** \r\n  Доналд Тръмп ще открие завод на „Епъл“ \r\n \r\n*** \r\n  Краен срок за Бени Ганц да формира правителство \r\n \r\n*** \r\n  100 години от Мексиканската революция", "date": "2019.11.20", "title": "Предстоящи международни събития за 20 ноември (Агенция \"Фокус\")"}
{"url": "http://www.focus-news.net/news/2019/11/20/2721193/nimh-dnes-nad-stranata-shte-preobladava-oblachno-vreme-predi-obyad-na-mesta-v-ravninite-shte-bade-maglivo.html", "text": "Днес над страната ще преобладава облачно, преди обяд на места в равнините и мъгливо време. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . След обяд от запад ще започнат валежи от дъжд, които през нощта срещу четвъртък ще обхванат Централна и Източна България. Ще се усили вятърът от изток-югоизток, особено в източната половина от страната. Преобладаващите максимални температури ще са между 13° и 18°. Атмосферното налягане е по-високо от средното за ноември – ще се понижава и ще е малко по-ниско от средното за месеца. \r\nНад Черноморието облачността ще е значителна, но без валежи. Ще духа предимно умерен вятър от изток-югоизток. Максимални температури на въздуха: 16°-18°. Температурата на морската вода е 18°. Вълнението на морето ще е 2 бала, с тенденция на усилване.     \r\nНад планините ще преобладава облачно и мъгливо време. След обяд в масивите от Западна и Южна България ще започнат превалявания от дъжд, по най-високите върхове на Рила и Пирин от сняг. През нощта срещу четвъртък валежите ще обхванат и масивите от Централна България. Ще духа силен и временно бурен вятър от южната четвърт. Максимална температура на височина 1200 метра около 10°, на 2000 метра – около 4°.", "date": "2019.11.20", "title": "НИМХ: Днес над страната ще преобладава облачно време, преди обяд на места в равнините ще бъде мъгливо"}
{"url": "http://www.focus-news.net/news/2019/11/20/2721194/sport-dvoen-zhrebiy-za-balgariya-v-petak.html", "text": "С изиграването на последните мачове от евроквалификациите стана ясно, че националният отбор на България ще участва в двоен жребий в петък, когато в Нион ще бъдат определени полуфиналните двойки за баражите за Евро 2020. Заради директното класиране на Уелс, България има шанс да е домакин в първия мач на 26 март, а при успех и във втория двубой пет дни по-късно от предстоящите битки за класиране през Лигата на нациите. Трикольорите ще попаднат или в поток С, или в поток А, като това ще бъде определено чрез жребий измежду нас, Унгария, Израел и Румъния.", "date": "2019.11.20", "title": "Спорт: Двоен жребий за България в петък"}
{"url": "http://www.focus-news.net/news/2019/11/20/2721198/pravitelstvoto-shte-razgleda-proekt-za-izmenenie-na-valutniya-zakon.html", "text": "Правителството ще разгледа проект на решение за одобряване проект на Закон за изменение и допълнение на Валутния закон, внесен от министъра на финансите Владислав Горанов. Това предвижда дневният ред на  редовното заседание на Министерския съвет . На вниманието на министрите ще бъде и доклад за одобряване на отчет за напредъка в изпълнението на мерките, одобрени през 2016 г., за приемане на план за действие с мерки, адресиращи основните проблемни области, възпрепятстващи нарастването на инвестициите. Във фокуса на представителите на изпълнителната власт ще бъде още проект на решение за одобряване на закон за изменение и допълнение на Закона за административното регулиране на икономическите дейности, свързани с нефт и продукти от нефтен произход. В дневния ред е включено и разглеждането на проект на постановление за допълнение и изменение на устройствения правилник на Министерство на здравеопазването.", "date": "2019.11.20", "title": "Правителството ще разгледа проект за изменение на Валутния закон"}
{"url": "http://www.focus-news.net/news/2019/11/20/2721529/vazstanoveno-e-dvizhenieto-po-pat-i-1-sofiya-vladaya-v-rayona-na-spirka-cherniya-kos.html", "text": "Възстановено е движението по път I-1 София - Владая в района на спирка \"Черния кос\", съобщиха от пресцентъра на  АПИ .", "date": "2019.11.20", "title": "Възстановено е движението по път I-1 София - Владая в района на спирка \"Черния кос\""}
{"url": "http://www.focus-news.net/news/2019/11/20/2721525/administrativen-sad-vidin-potvardi-reshenieto-na-obshtinskata-izbiratelna-komsiya-vidin-za-izbora-na-kmet-na-kmetstvo-gomotartsi.html", "text": "Административен съд-Видин потвърди решение № 221 от 4 ноември 2019 г.  на Общинската  избирателна комисия - Видин, с което са обявени резултатите от втори тур за избор на кмет на кметство Гомотарци, община Видин. Това съобщиха за  Радио „Фокус“ – Видин  от пресцентъра на съда.  Делото е образувано по жалба на коалиция \"БСП за България“, в която се посочват доводи, че горепосоченото решение е неправилно и незаконосъобразно, както и че е допуснато грубо нарушение на начина на гласуване. Съдът взе предвид изложеното в жалбата и оплакванията на жалбоподателя, както и становищата на страните и прие жалбата за неоснователна.  \r\n   \r\nВ решението на съда, постановено на 19 ноември се посочва, че според събраните по делото доказателства, не са допуснати  съществени нарушения, които да доведат до изборен резултат, различен от обявения. С това съдът  потвърждава решението на Общинска избирателна комисия-Видин, с което са обявени резултатите от гласуването на територията на кметство Гомотарци в изборите за кмет на кметство Гомотарци, община Видин.  \r\n   \r\nРешението на съда подлежи на обжалване пред Върховния административен съд в 7-мо дневен срок от съобщението му на страните по делото.", "date": "2019.11.20", "title": "Административен съд – Видин потвърди решението на Общинската избирателна комсия - Видин за  избора на кмет на кметство Гомотарци"}
{"url": "http://www.focus-news.net/news/2019/11/20/2721195/vitsepremierat-mariyana-nikolova-shte-uchastva-v-mezhdunarodniya-biznes-forum-indiya-evropa-29.html", "text": "Заместник министър-председателят по икономическата и демографската политика Марияна Николова ще участва в Петото издание на международния бизнес форум „Индия-Европа 29“, който ще се проведе в Делхи - Индия. Тя ще участва в откриващата сесия, където ще представи България като привлекателна дестинация за инвестиции и развиване на бизнес, съобщиха от  правителствена информационна служба . В делегацията, водена от вицепремиера Николова, ще бъдат заместник-министърът на туризма Любен Кънчев, заместник-министърът на транспорта, информационните технологии и съобщенията Велик Занчев и председателят на Изпълнителната агенция за насърчаване на малките и средните предприятия Бойко Таков. Преди старта на бизнес форума „Индия-Европа 29“ вицепремиерът Николова ще открие интерактивна среща между Българска търговско-промишлена палата и Федерацията на индийските търговско-промишлени палати.", "date": "2019.11.20", "title": "Вицепремиерът Марияна Николова ще участва в международния бизнес форум „Индия-Европа 29“"}
{"url": "http://www.focus-news.net/news/2019/11/20/2721526/darzhavniyat-glava-rumen-radev-prizova-za-efektivni-deystviya-na-institutsiite-za-vazstanovyavane-na-vodosnabdyavaneto-na-pernik-i-garantirane-na-zdraveto-na-grazhdanite.html", "text": "Държавният глава Румен Радев призова за ефективни действия на институциите за възстановяване на водоснабдяването на Перник и гарантиране на здравето на гражданите. Това съобщиха от  прессекретариата на държавния глава . \r\n \r\nНеобходими са ефективни действия на отговорните институции за възобновяване на водоснабдяването на Перник и гарантиране на здравето на гражданите, заяви днес президентът Румен Радев на среща на „Дондуков“ 2 с кмета на града Станислав Владимиров. На срещата бяха обсъдени причините за въведения воден режим в града, отговорността на ресорните министерства и перспективите за преодоляване на създадената водна криза. \r\n \r\nКметът на Перник е внесъл сигнал до прокуратурата по случая и очаква незабавни мерки за изясняване на отговорността за създадената кризисна ситуация. По думите му от месеци оттокът от язовира надвишава притока без да бъдат предприети мерки. Станислав Владимиров заяви, че над половин година град Перник е на скрит воден режим, за което неведнъж е подал сигнали, включително и към Народното събрание и очаква своевременна реакция от страна на Министерството на околната среда и водите и Министерството на регионалното развитие и благоустройството.  \r\n \r\nДържавният глава отбеляза необходимостта подкрепа за гражданите на Перник да бъде оказана и от страна на Министерството на отбраната и Министерството на здравеопазването за осигуряването на водоноски, засилен епидемиологичен контрол и предоставянето на дезинфекционни средства.", "date": "2019.11.20", "title": "Държавният глава Румен Радев призова за ефективни действия на институциите за възстановяване на водоснабдяването на Перник и гарантиране на здравето на гражданите"}
{"url": "http://www.focus-news.net/news/2019/11/20/2721199/ministar-ekaterina-zaharieva-shte-uchastva-v-sreshta-na-vanshnite-ministri-ot-nato.html", "text": "Вицепремиерът и министър на външните работи Екатерина Захариева е на посещение в Брюксел, където ще участва в среща на външните министри от НАТО. Това съобщиха от  Министерство на външните работи .  \r\nМинистрите на външните работи на 29-те страни-членки на Алианса, както и на Република Северна Македония, ще финализират подготовката на Срещата на върха на НАТО на 4 декември в Лондон. Те ще отбележат и постигнатия съществен напредък по справедливото споделяне на тежестите и отговорностите в Алианса. Очаква се министрите да постигнат съгласие космическото пространство да бъде обявено за отделен оперативен домейн на НАТО заедно с въздушния, земния, морския и кибер-пространство. Сред темите в дневния ред на срещата са още сигурността в Черно море, кибер-сигурността, противодействието на хибридните заплахи и борбата с тероризма. Министрите на външните работи ще обсъдят и стратегически въпроси на сигурността, включително Русия и Китай, актуалните развития в областта на контрола на въоръженията и други.  \r\nСрещата ще бъде председателствана от генералния секретар на алианса Йенс Столтенберг.", "date": "2019.11.20", "title": "Министър Екатерина Захариева ще участва в среща на външните министри от НАТО"}
{"url": "http://www.focus-news.net/news/2019/11/20/2721530/ria-novosti-evropeyskite-strani-v-saveta-za-sigurnost-na-oon-osadiha-izraelskite-deystviya-v-zapadniya-bryag.html", "text": "Представителите на Белгия, Франция, Германия, Полша и Обединеното кралство в Съвета за сигурност на ООН заявиха, че все още считат израелските действия, свързани със заселването в провинцията Западен бряг за незаконни, предава  РИА Новости . \r\n\"Нашата позиция по отношение на израелската политика за заселване на окупираната палестинска територия, включително Източен Ерусалим, е известна и остава непроменена. Всяка дейност по заселването им е незаконна, според международното право\", заяви британският пратеник в СС на ООН Карън Пиърс от името на петте държави. \r\nПо-рано държавният секретар на САЩ Майк Помпео заяви, че САЩ отхвърлят изявленията на предишната администрация на президента Барак Обама, според която израелските дейности на Западния бряг и в Източен Йерусалим са в нарушение на международното право. Руският министър на външните работи Сергей Лавров отбеляза, че Русия е обезпокоена от позицията на САЩ относно израелските дейности. \r\n \r\n  Теодор Пенев", "date": "2019.11.20", "title": "РИА Новости: Европейските страни в Съвета за сигурност на ООН осъдиха израелските действия в Западния бряг"}
{"url": "http://www.focus-news.net/news/2019/11/20/2721200/api-do-1900-chasa-shte-bade-ogranicheno-dvizhenieto-na-vsichki-prevozni-sredstva-po-pat-iii-866-devin-krichim-v-otsechkata-ot-oblast-smolyan-do-krichim.html", "text": "От днес до 22 ноември и от 25 до 29 ноември от 7.00 часа до 19.00 часа ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на  Агенция „Пътна инфраструктура“ . Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. В събота и неделя движението в отсечката ще е без ограничение.  \r\nАгенция „Пътна инфраструктура“ апелира шофьорите да карат внимателно и да  спазват правилата за безопасност и движение по пътищата.", "date": "2019.11.20", "title": "АПИ: До 19.00 часа ще бъде ограничено движението на всички превозни средства по път III-866 Девин – Кричим в отсечката от област Смолян до Кричим"}
{"url": "http://www.focus-news.net/news/2019/11/20/2721201/v-kozloduy-shte-se-provede-brifing-v-ramkite-na-natsionalno-palnomashtabno-uchenie-zashtita-2019-g.html", "text": "Министърът на вътрешните работи Младен Маринов ръководи Националния щаб в рамките на Национално пълномащабно учение „Защита 2019 г.“. Това съобщиха от пресцентъра на  МВР . Националното пълномащабно учение стартира на 19 ноември. По този повод от 11.00 часа днес пред сградата на СУ „Св. св. Кирил и Методий” на ул. „Тодор Каблешков“ 1 в Козлодуй ще се състои брифинг.  \r\nПредставители на Националния щаб и на Междуведомствената експертна група ще посетят град Козлодуй, където ще се запознаят с дейността на общинския щаб за изпълнение на Плановете за защита при бедствия на общината. Те ще наблюдават херметизация на обществена сграда и хранителен магазин и евакуация на ученици и училищен персонал в СУ „Св. св. Кирил и Методий”.", "date": "2019.11.20", "title": "В Козлодуй ще се проведе брифинг в рамките на Национално пълномащабно учение „Защита 2019 г.“"}
{"url": "http://www.focus-news.net/news/2019/11/20/2721202/tass-siriyskata-pvo-e-svalila-nyakolko-raketi-nad-okolnostite-na-damask.html", "text": "Сирийската ПВО е унищожила няколко ракети над околностите на Дамаск, съобщи източник от Министерството на отбраната на страната, предава  ТАСС . \r\n„Израелски бойни самолети са изстреляли няколко ракети по посока Дамаск от територията на Голанските възвишения и ливанския (град) Марджаюн“, цитира думите на източника държавната агенция SANA, като отбелязва, че сирийските средства за противовъздушна отбрана са успели да прихваната ракетите и да унищожат повечето от тях преди те да достигнат своите цели“. \r\n \r\nПревод и редакция:", "date": "2019.11.20", "title": "ТАСС: Сирийската ПВО е свалила няколко ракети над околностите на Дамаск"}
{"url": "http://www.focus-news.net/news/2019/11/20/2721203/ogranicheno-e-dvizhenieto-na-mps-nad-10-tona-po-pat-i-9-na-teritoriyata-na-oblast-dobrich-v-uchastaka-ot-selo-kranevo-v-posoka-varna.html", "text": "Въведена е временна организация на движение на автомобили в Добрич по част от  бул. „Русия“ (в района на автогарата - кръстовището с ул. „Гоце Делчев“ в посока ул. „Христо Ботев“) заради строително-монтажни дейности, предаде кореспондент на  Радио „Фокус” – Варна . Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. Ремонт на асфалтова настилка се извършва по част от пътя Кочмар – Тервел в област Добрич. Движението на автомобили по тази отсечка трябва да се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември.  \r\nВ Добрич времето е облачно, духа умерен вятър, пътните настилки са сухи, температурата на въздуха е около 12 градуса.   \r\nЖулиета НИКОЛОВА", "date": "2019.11.20", "title": "Ограничено е движението на МПС над 10 тона по път I-9 на територията на област Добрич в участъка от село Кранево в посока Варна"}
{"url": "http://www.focus-news.net/news/2019/11/20/2721205/afp-papata-pristigna-v-tayland.html", "text": "Папа Франциск кацна в Тайланд, който е първата спирка от азиатската му обиколка, която ще продължи в Япония, съобщава пратеник на  AFP . \r\nСамолетът му кацна на международното летище Дон Мюанг, малко след 12:00 ч местно време (07:00 българско). \r\n \r\nПревод и редакция:", "date": "2019.11.20", "title": "AFP: Папата пристигна в Тайланд"}
{"url": "http://www.focus-news.net/news/2019/11/20/2721204/api-ot-1600-chasa-do-1700-chasa-shte-bade-ogranicheno-dvizhenieto-po-pat-i-4-sofiya-varna-v-uchastaka-ot-targovishte-do-p-v-belokopitovo.html", "text": "От 16.00 часа до 17.00 часа ще бъде ограничено движението по път I-4 София – Варна в участъка от град Търговище при км 228 до пътен възел (п. в.) „Белокопитово“ при км 258. Това съобщиха от пресцентъра на  Агенция „Пътна инфраструктура . Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово.\t \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. \r\nДвижението в отсечката ще бъде ограничено между 16.00 и 17.00 часа и на 27 ноември. \r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.20", "title": "АПИ: От 16.00 часа до 17.00 часа ще бъде ограничено движението по път I-4 София – Варна в участъка от Търговище до п. в. „Белокопитово“"}
{"url": "http://www.focus-news.net/news/2019/11/20/2721206/denyat-20-noemvri-v-balgarskata-istoriya.html", "text": "На тази дата през 1914 г. България обявява своя неутралитет в Първата световна война (1914-1918 г.), който не трае дълго.  \r\nПрез 1885 г. турските пратеници Лебиб ефенди и Габдан ефенди започват в Пловдив дипломатически опит за възстановяване на административния статут на Източна Румелия от преди Съединението. \r\n \r\n \r\n \r\n \r\n2008 г.  \r\nПрезидентът присъжда Орден „Св. св. Кирил и Методий” – огърлие на Любомир Иванов „за оказаната съществена подкрепа и значим принос за развитието на здравните системи у нас и в други страни през последните десетилетия, за високите му научни постижения в областта на социалната медицина и общественото здраве и по повод 65 години от рождението му“. \r\n \r\n \r\n2008 г. \r\n„България Ер” става пълноправен член на Международна асоциация за въздушен транспорт – IATA (англ.: International Air Transport Association, IATA). \r\n \r\n \r\n2008 г. \r\n140 представители на младежки организации и ученически парламенти от цялата страна биват приветствани в пленарната зала на Народното събрание. Делегатите на провеждащата се в София Десета националната сесия на „Български детски и младежки парламент” са гости на Народното събрание. Те наблюдават заседанието на парламента. Техният форум, който се провежда от 19 до 22 ноември 2008 г. в София, е под надслов: “Реализация на младите в България”. \r\n \r\n \r\n2008 г. \r\nПредседателят на Народното събрание Георги Пирински отбелязва от парламентарната трибуна, че тези млади хора са приятели на парламента, следят с голям интерес неговата работа и днешното им посещение е поредният пряк контакт със законодателната институция. \r\nГеорги Пирински подчертава активното и ползотворно взаимодействие на Народното събрание с Асоциация „Български детски и младежки парламент”. От 2001 г. насам в рамките на своите национални форуми младежите са гости на парламентарната институция и участват като партньори в редица съвместни проекти с Народното събрание по теми, свързани с парламентаризма и демокрацията, посочва той. \r\n \r\n \r\n2006 г. \r\nКметът на Видин д-р Иван Ценов заявява, че от следващата година ще започне строителството на Дунав мост-2. Иван Ценов допълва, че проектът за изграждането на моста между Видин и Калафат в момента е на фаза избор на изпълнител и до края на годината той трябва да бъде избран. След това в началото на 2007 година трябва да бъде изготвен техническия проект и лятото и есента да започне реалното строителство като мостът трябва да е готов през 2010 година. Проектът за изграждането на Дунав мост-2 е на стойност 163 милиона евро, а целият проект включително и прилежащата инфраструктура на моста е на стойност 226 милиона евро. \r\n \r\n \r\n2002 г. \r\nПрезидентът присъжда Орден „Стара планина” първа степен на проф. д-р Симеон Батов. \r\n \r\n \r\n1996 г. \r\nНа среща в Народното събрание 11 партии от СДС се обявяват против предложението на Иван Костов за превръщане на партийната коалиция СДС в единна партия. \r\n \r\n \r\n1970 г. \r\nМинистерският съвет приема постановление за реорганизиране на промишлеността. То утвърждава нормативните документи за прилагането на новия икономически механизъм: правилници за държавните стопански организации и за работната заплата и наредби за планирането, за договорите между социалистическите организации, за образуването и разпределението на работната заплата, за отношенията на банките с ДСО и др. Целта е да се изостави прекаленото регламентиране и централизиране и да се премине към по-активно използване на икономическите лостове, като печалбата, кредита, лихвите и др. \r\n \r\n \r\n1969 г. \r\nОткрит е Заводът за асансьори на Гара Искър. \r\n \r\n \r\n1929 г. \r\nЗапочва съдебен процес срещу 52-ма дейци на нелегалната БКП. Българската работническа социалдемократическа партия (тесни социалисти) се прокламира като нова политическа сила в страната, възприела изцяло основните принципи на Лениновото учение. Тя заема отрицателна позиция към управлението на БЗНС (1919-1923 г.), счита самия БЗНС за партия на селската буржоазия. От тези позиции тя не взема участие в подкрепа на земеделското правителство по време на държавния преврат на 9 юни 1923 г. В периода 1939-1940 г. БКП се слива заедно с Работническата партия в Българска работническа партия. Под това име тя действа в годините на Втората световна война. След нападението над СССР от хитлеристка Германия (22 юни 1941 г.) тя застава начело на въоръжената съпротива в страната. По нейна инициатива започва организирането на партизански чети и отряди, формирането на бойни групи в градовете и по-големите села, създаването на нелегалната радиостанция \"Хр. Ботев\" и пр. Съществен успех в усилията и за по-нататъшното организиране на съпротивителните сили в страната е създаването на Отечествения фронт (юли 1942 г.). Под нейно непосредствено ръководство се организира подготовката и провеждането на политическата промяна в страната на 9 септември 1944 г. \r\n \r\n \r\n1914 г. \r\nБългария обявява своя неутралитет в Първата световна война (1914-1918 г.), който не трае дълго. \r\n \r\n \r\n1912 г. \r\nВ хода на Балканската война (1912–1913 г.) в Бахчекьой при Чаталджа се подписва примирие между въоръжените сили на България, Сърбия и Черна гора, от една страна, и тези на Османската империя, от друга. Войските остават на заеманите позиции, като смесена комисия определя неутралната зона или „ничията земя”. Високата Порта се съгласява да вдигне блокадата на българските черноморски пристанища и да допусне снабдяването на българските войски по море и по железницата през гара Одрин. Гърция не приема примирието и самостоятелно продължава окупацията на Югозападна Македония и Северен Епир. \r\n \r\n \r\n1885 г. \r\nТурските пратеници Лебиб ефенди и Габдан ефенди започват в Пловдив дипломатически опит за възстановяване на административния статут на Източна Румелия от преди Съединението. Източна Румелия е област на територията на днешна Южна България, създадена по силата на Берлинския договор (1878 г.). Наречена е така по предложение на английската делегация на Берлинския конгрес с цел да се заличи българският й облик. Разположена е на север до билото на Стара планина, на изток – до Черно море и Странджа планина, на юг – до Родопите, и на запад – до Ихтиманска Средна гора, с териториална площ 32 978 кв. км и столица – Пловдив. Според чл. 13. на Берлинския договор Областта остава под пряката политическа и военна власт на султана, но се ползва с административна автономия. Начело на администрацията и стои генерал-губернатор, наричан още главен управител. По религиозна принадлежност той трябва да е християнин, и се назначава за срок от 5 години от султана, със съгласието на Великите сили. Според чл. 15. от същия договор султанът поема задължението да охранява границите на Областта и да държи войски в нея. Устройството на властта се възлага на Европейска комисия за Източна Румелия. Предвидено е международните актове – договори, конвенции и др., които Високата порта ще сключва с правителствата на други държави, да бъдат в сила и за Областта. Турското правителство запазва правата си и над намиращите се на територията ЖП линии. \r\n \r\n \r\n1872 г. \r\nНеделя Петкова основава женското дружество “Възрождение” в Солун. Тя е родоначалник на девическото образование в България. Неделя Петкова, известна като баба Неделя, е родена в Сопот на 13 август 1826 г. Учи в продължение на 3 г. в местния женски манастир. Дълги години учителства из различни краища на българските земи, като основава женски училища в София, Велес, Солун и др. Участва в борбата за църковна национална независимост. По молба на Васил Левски извезва знамето на Българския революционен централен комитет. Ушива знамето на въстаниците от Пиянечко по време на Априлското въстание 1876 г. След Освобождението разгръща просветна дейност сред българомохамеданите в Родопите. Умира в София на 1 януари 1894 г. \r\n \r\n \r\n На тази дата са родени : \r\n \r\n1920 г. \r\nРоден е Михаил Лъкатник ( псевдоним на Михаил Георгиев Арнаудов) - български поет. Той учи в Софийската търговска гимназия. Дебютира със свои стихотворения през 1940 г. Под псевдонима Лъкатник публикува през 1943 г. в сп. \"Златорог\". По време на Отечествената война е военен кореспондент. Работи като редактор във в-к \"Народна войска\" (1944-1945 г.), \"Литературен фронт\" (1945-1946 г.), \"Септемврийче\" (1947-1949 г., 1957-1960 г., 1963-1968 г.), в Радио София (1950-1953 г.), в издателство \"Български художник\" (1961-1962 г.). Главен редактор е на сп. \"Славейче\" в периода 1969-1974 г. Автор е на книги за деца и юноши - стихотворения, поеми, приказки, фейлетони, разкази, на приключенския роман \"Белият кораб\" (1958 г.). Михаил Лъкатник умира на 3 октомври 1974 г. \r\n \r\n \r\n1885 г. \r\nРоден е Боян Георгиев Смилов - български политик. Той е един от водачите на Националлибералната партия, адвокат. Участва активно в подготовката и извършването на Деветоюнския преврат през 1923 г. Заема държавните постове: министър на правосъдието в кабинета на Ал. Цанков (9 юни – 22 септември 1923 г.), министър на търговията в кабинета на А. Ляпчев (15 май – 29 юни 1931 г.). След Деветнадесетомайския преврат 1934 г. е сред представителите на т. нар. легална опозиция. Боян Смилов умира на 5 февруари 1947 г. във Варна. \r\n \r\n \r\n На тази дата умират : \r\n \r\n1953 г. \r\nУмира Цено Тодоров (Цено Тодоров Диков) - български художник. Той е роден във Враца на 20 март 1877 г. През 1901 г. завършва Държавната художествена академия в София при проф. Ив. Мърквичка. В периода 1901-1907 г. специализира в Париж. През 1910 г. става професор по живопис в Държавната художествена академия. В периода 1930-1932 г. е и нейн директор. Рисува предимно портрети. Сред популярните му творби са: “Автопортрет” (1912, 1937 г.), “Майка ми” (1912, 1923 г.), “Кирил Христов” (1910 г.), “Боян Пенев” (1919 г.) и др. \r\n \r\n1859 г. \r\nРоден е Рачо Минчев Хаджиев - военен деец, полковник. Учи в Априловската гимназия в Габрово, а след Освобождението завършва Елисаветградското военно училище (1881 г.). В Сръбско-българската война (1885 г.) е командир на 5-та запасна дружина от 4-ти пехотен Плевенски полк, с която действа във Видинския гарнизон. Той е командир на деснофланговия участък, включващ войските в редута Баба Вида в боевете за защита на крепостта (11 – 13 ноември). По-късно е командир на 17-ти пехотен Доростолски полк (1904 г.). През Балканската война (1912-1913 г.) участва в атаката на Чаталджанската позиция и в овладяването на Одринската крепост. Рачо Минчев Хаджиев умира на 4 март 1925 г. в София. \r\n \r\n \r\n303 г. \r\nУмира Дазий Доростолски - един от най-известните мъченици на Христовата вяра по българските земи през късната античност. По произход е тракиец, войник в римския ХI Клавдиев легион, базиран в Доростол (дн. Силистра). Екзекутиран е по време на гоненията при съвместното управление на императорите Диоклетиан и Максимиан. В негова чест са издигани храмове и параклиси в различни части на империята. В края на VI в. жители на Доростол отнасят мощите му в Анкона, Италия, където и днес се пази неговият каменен саркофаг. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.20", "title": "Денят 20 ноември в българската история"}
{"url": "http://www.focus-news.net/news/2019/11/20/2721207/ortopedat-ot-turskata-bolnitsa-chorlu-vatan-d-r-levent-tan-shte-provede-bezplatni-konsultatsii-v-sofiya-na-6-dekemvri.html", "text": "На 6 декември 2019 г. ЗИЦ „Медикъл Караджъ“ ще посрещне ортопеда от турската болница „Чорлу Ватан“ д-р Левент ТАН. Той ще гостува в София по покана на Звезделина Лютфи. Това съобщиха от пресцентъра на  Здравен информационен център „Медикъл Караджъ“ . Посещението му ще се проведе в рамките на инициативата ни да предоставим достъп на българските пациенти до най-съвременните методи в медицината. Във връзка с това специалистът ще проведе напълно безплатни консултации на български пациенти, които се нуждаят от второ мнение или лечение в чужбина.  \r\nВсички пациенти, желаещи да се консултират с д-р Левент ТАН, трябва да си запишат предварително час на телефоните на здравния център. \r\n Кой е д-р Левент ТАН? \r\nД-р Левент ТАН завършва медицинския факултет на истанбулския университет Джеррахпаша през 1994 г. През 2000 г. завършва своята специализация в катедрата по Ортопедия и травматология в медицинския факултет на Тракийския университет. Трудовият си опит натрупва като от 1994 г. до 1995 г. работи в здравен център Яглъдере Гиресун. За периода от 2000 г. -2011 г. прекарва в държавна болница Чорлу. Следващите 5 години до 2016 г. работи в частна болница Шифа Чорлу, а от 2016 г. насам е в отделението по ортопедия и травматология на частна болница Чорлу Ватан. Д-р Левент ТАН участва в множество курсове, семинари и симпозиуми. Взима участие в десетки конгреси, научни публикации и медицински списания. \r\nД-р Левент ТАН членува в: \r\n- Медицинска камара Текирдаг  \r\n- Турска асоциация по ортопедия и травматология \r\n- Турска организация по ортопедия и травматология \r\n- Организация на артроскопия на спортни наранявания и колянна хирургия в Турция \r\nВ практиката си д-р Левент Тан прибягва до различни методи на лечение: \r\n- Артроскопски операции - на коляно, рамо, глезен, лакът \r\n- Протезиране - протезите, които използва д-р Тан, са произведени от най-качествените и най-предпочитани материали в света, доказали успеха си години наред.  \r\n- Роботизирани операции на коляното \r\n- Лечение на вродени заболявания на тазобедрената става и стъпалото, чрез серийно гипсиране – неоперативна методика Понсети. Детските фрактури биват специално проследявани и лекувани. \r\n- Ендоскопски операции при фрактури на ръка, пръст, китка, сухожилия на пръстите и разрязване на нервите. \r\n- Хирургично и консервативно лечение на всички видове спортни наранявания  \r\n- Операции на тазобедрена става, коляно и рамене при калциране \r\n- Хирургии за удължаване на костите и деформационни операции \r\n- Лечение на всички видове фрактури и дислокации \r\n- Диагностика и лечение на мускулни и костни заболявания \r\nЖелаещите да се възползват от възможността за безплатна консултация с д-р Левент ТАН в София на 6 декември 2019 г. трябва да се запишат предварително на телефоните на „Медикъл Караджъ“: 0879 977 401 или 0879 977 402 или да заявят желания от тях час онлайн на www.medikara.bg. \r\nПо време на консултациите с д-р Левент ТАН прегледи няма да бъдат извършвани. Безплатните консултации се провеждат на база медицинските документи, с които разполага пациента към момента.", "date": "2019.11.20", "title": "Ортопедът от турската болница „Чорлу Ватан“ д-р Левент ТАН ще проведе безплатни консултации в София на 6 декември"}
{"url": "http://www.focus-news.net/news/2019/11/20/2721208/ria-novosti-kart-volker-svidetelstva-che-ne-e-uchastval-v-opiti-da-se-prinudi-kiev-da-razsledva-baydan.html", "text": "Бившият специален представител на САЩ за Украйна Кърт Волкър заяви на изслушванията по импийчмънта срещу президента Доналд Тръмп, че не е искал от украинските власти да разследват дейността на Джо Байдън, предава РИА Новости. \r\nПо неговите думи, той „никога не е знаел и не е участвал съзнателно в опити“ да се принуди Киев да проведе такова разследване, никога не е обсъждал Байдън с украинските власти и не е участвал в телефонните преговори на Тръмп с украинския му колега Владимир Зеленски на 25 юли, който провокира разследването за импийчмънт. \r\nВолкър също така заяви, че не е бил запознат с това, че военната помощ за Киев е могла да бъде свързана с разследването срещу Байдън. \r\nОсвен това той заяви, че не вярва в обвиненята за корупция срещу Байдън, които „са продиктувани от частни интереси  и не заслужават доверие“. \r\n \r\nПревод и редакция:", "date": "2019.11.20", "title": "РИА Новости: Кърт Волкер свидетелства, че не е участвал в опити да се принуди Киев да разследва Байдън"}
{"url": "http://www.focus-news.net/news/2019/11/20/2721209/v-ndk-shte-se-provede-natsionalen-forum-s-ochi-za-vsichki-posveten-na-vklyuchvaneto-na-detsata-i-mladezhite-s-uvrezhdaniya.html", "text": "От 09.00 часа в Зала 8 на НДК УНИЦЕФ организира Национален форум „С очи за всички“, посветен на включването на децата и младежите с увреждания. Това съобщиха  организаторите на събитието . Поводът е 30-ата годишнина от приемането на Конвенцията на ООН за правата на детето   \r\nСъбитието е под патронажа на министър-председателя на Република България Бойко Борисов. Във форума ще участват министърът на труда и социалната политика Бисер Петков, омбудсманът на Република България Диана Ковачева, представителят на УНИЦЕФ в България Джейн Муита, постоянният представител на Република България към службата на ООН и другите международни организации в Женева Деяна Костадинова, заместник-министърът на труда и социалната политика Зорница Русинова, Дилиян Манолов от Фондация „Визионер“, председателят на Националната платформа на самозастъпниците към БАЛИЗ Мариета Петрова и други.", "date": "2019.11.20", "title": "В НДК ще се проведе Национален форум „С очи за всички“, посветен на включването на децата и младежите с увреждания"}
{"url": "http://www.focus-news.net/news/2019/11/20/2721210/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nОт 23.00 часа днес до 04.00 часа на 21 ноември 2019 г. във връзка с извършване на тест на налягането във водопроводната мрежа по бул. „Патриарх Евтимий“ и ул. „Христо Белчев“ в центъра на града се налага спиране на водоподаването на клиентите на „Софийска вода”, живеещи в района на: бул. „Витоша“, бул. „Цар Освободител“, ул. „Александър Батенберг“, ул. „Алабин“, ул. „Георги С. Раковски, ул. „Граф Игнатиев“ и бул. „Патриарх  Евтимий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“, ъгъла с ул. „Граф Игнатиев“. \r\nВъв връзка с извършване на строително-монтажни работи на ул. „Чумерна“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Чумерна“ от ул. „Искър“ до ул. „Росица“; ул. „Росица“ от бул. „Васил Левски“ до ул. „Дунав“; ул. „Искър“ от бул. „Васил Левски“ до ул. „Дунав“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чумерна“ №3.  \r\nВъв връзка с монтаж на спирателни кранове на ул. „Трепетлика“ в кв. „Лозенец“ се налага спиране на водоподаването от 10.00 до 20.30 часа на клиентите на „Софийска вода”, живеещи в района на: ул. „Персенк“ от ул. „Драгалевска“ до ул. „Плачковица“; ул. „Трепетлика“ от ул. „Кричим“ до ул. „Майор Томпсън“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трепетлика“, ъгъла с ул. „Персенк“.  \r\nВъв връзка с подмяна на сградно водопроводно отклонение до бл. 94Ж в ж.к. „Младост“ 1 се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бл. 94 вх. А, Б, бл. 98, бл. 98А, ул. „Полк. Георги Янков“ №17, 8-мо СУ „Васил Левски“, Професионален колеж и първа ЧПГ по охрана и сигурност „Св. Георги Победоносец“ на ул. „Полк. Георги Янков“ 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 94.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.11.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/11/20/2721196/predsedatelyat-na-narodnoto-sabranie-tsveta-karayancheva-shte-otkrie-54-tata-generalna-asambleya-na-parlamentarnata-asambleya-na-chernomorskoto-ikonomichesko-satrudnichestvo.html", "text": "Председателят на Народното събрание и председател на ПАЧИС Цвета Караянчева ще открие 54-тата Генерална асамблея на Парламентарната асамблея на Черноморското икономическо сътрудничество (ПАЧИС). Форумът ще започне в 10.00 часа в зала „Роял“ на „София Хотел Балкан“. Негов домакин е Народното събрание. Това съобщиха от пресцентъра на  парламента . \r\nУчастниците в 54-тата Генерална асамблея на ПАЧИС ще бъдат поздравени от ръководителя на делегацията на Народното събрание в ПАЧИС Петър Кънев и от генералния секретар на ПАЧИС Асаф Хаджиев. Изказвания ще направят председателят на Комисията по външна политика на Народното събрание Джема Грозданова и председателят на Комисията по европейски въпроси и контрол на европейските фондове Драгомир Стойнев. На откриването са поканени представители на други парламентарни асамблеи, международни организации и посланиците на държавите-членки на ПАЧИС. \r\nВ 10.40 часа е предвидена обща снимка на делегатите на форума. \r\n„Европейските измерения на Черноморското икономическо сътрудничество – актуално състояние и перспективи на сътрудничеството ЕС – ЧИС“ е основната тема на Генералната асамблея в София. По нея се очаква изказвания да направят ръководителите на делегациите на държавите-членки на ПАЧИС. Участниците ще дебатират и по темата „Правни и политически аспекти на развитието на транспортните маршрути в региона на ЧИС“. \r\nУчастниците във форума ще се запознаят с информация за дейността на Организацията за Черноморско икономическо сътрудничество (ЧИС), на Черноморската банка за търговия и развитие, на Международния център за черноморски изследвания, на Съюза на сдруженията за пътен транспорт на ЧИС и на Мрежата на черноморските университети. Предвидено е да бъдат избрани заместник-председатели на ПАЧИС и да бъде приета препоръка за „Сключване на преференциални търговски споразумения с оглед премахване на двойното данъчно облагане между държавите-членки на ЧИС”. \r\nПрез втория ден на форума участниците в 54-тата Генерална асамблея на ПАЧИС ще обсъдят препоръка по доклад на тема „Безработица в държавите-членки на ЧИС. Ролята на държавата за насърчаване на разкриването на работни места“. Ще бъдат приети решения за пролетното заседание на Генералната асамблея през 2020 г. \r\nНародното събрание на Република България е председател на Парламентарната асамблея на Черноморското икономическо сътрудничество от 1 юли до 31 декември 2019 г. Цвета Караянчева официално пое председателството на организацията по време на 53-тата Генернална асамблея на ПАЧИС в Баку.", "date": "2019.11.20", "title": "Председателят на Народното събрание Цвета Караянчева ще открие 54-тата Генерална асамблея на Парламентарната асамблея на Черноморското икономическо сътрудничество"}
{"url": "http://www.focus-news.net/news/2019/11/20/2721211/v-kyustendil-shte-se-sastoi-kontsert-posveten-na-praznika-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "На 21 ноември всяка година Православната църква чества празника Въведение Богородично - Ден на православната християнска младеж и семейство. По този повод днес от 11.00 часа в Кюстендил ще се състои концерт, посветен на Деня на православната християнска младеж и семейство, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит на концерта ще присъства Негово преосвещенство Белоградчишкият епископ Поликарп - викарий на Софийския митрополит. \r\nОт 17.00 часа епископ Поликарп ще оглави Архиерейска вечерня в храм „Въведение Богородично“ в кв. „Дружба“ в София.    \r\nНикола ПЕТКОВ", "date": "2019.11.20", "title": "В Кюстендил ще се състои концерт, посветен на празника Въведение Богородично - Ден на православната християнска младеж и семейство"}
{"url": "http://www.focus-news.net/news/2019/11/20/2721213/denyat-20-noemvri-v-svetovnata-istoriya.html", "text": "На тази дата през 1945 година започва Нюрнбергският процес, в който на подсъдимата скамейка сядат извършителите на особено тежки военни престъпления през нацисткия режим. ООН приема Декларация за правата на детето.  \r\nВ далечната 1541 година швейцарецът Жан Калвин, обявява своята теория за реформиране на църквата. Поставено е началото на богословската система “калвинизъм”, едно от направленията на Протестантството по време на Реформацията (ХVІ век). В 284 година Диоклециан, тогава командир на императорската стража, е обявен от войниците си за император на Римската империя.  \r\nСъздаден е Футболният клуб “Барселона” - 16-кратен шампион на Испания. През 1805 година се състои премиерата на единствената опера на Лудвиг Ван Бетовен - “Фиделио”. В Русия е задържан серийният убиец Андрей Чикатило, обвинен за убийството и изнасилването на 52 души в периода 1978 - 1990 г. \r\n \r\n \r\n2016 г. \r\nЗагиват 142 души, а над 200 са ранени след като влак дерайлира в района на Пухрайан в индийски щат Утар Прадеш. \r\n \r\n \r\n2014 г. \r\nПрезидентът на Шри Ланка Махинда Раджапакса решава да се бори на изборите за трети президентски мандат. \r\n \r\n \r\n2013 г. \r\nСинодът на Англиканската църква разрешава ръкополагането на жени в епископски сан. \r\n \r\n \r\n2012 г. \r\nЗагребският съд осъжда бившият министър-председател на Хърватия Иво Санадер на 10 години затвор за корупция. \r\n \r\n \r\n2011 г. \r\nКонсерваторът Мариано Рахой от Народната партия спечели абсолютно мнозинство на предсрочните парламентарни избори в Испания. \r\n \r\n \r\n2011 г. \r\nВ резултат от стълкновение между демонстранти и полицията, в Кайро пострадват 928 човека, има и двама убити. Площадът Тахрир е напълно блокиран от демонстрантите, които издигат лозунги срещу армията и ръководителя на Висшия съвет на въоръжените сили маршал Мохамед Хюсеин Тантави. \r\n \r\n \r\n2006 г. \r\nНеизвестен маскиран и въоръжен мъж прониква в сградата на училище в германския град Емсдетен, северозападна Германия и се опитва да вземе заложници. В резултат на намесата на властите похитените са освободени по-късно през деня. По последни данни нападателят е мъртъв. Полицията в Емсдетен съобщава, че осем души от взетите за заложници са пострадали. \r\n \r\n \r\n2003 г. \r\nВ Истанбул избухват няколко бомби като атентат срещу британски институции, при което загиват 27 души. \r\n \r\n \r\n2003 г. \r\nВ Москва е учредено международно евразийско движение. Неправителствената организация има представителства в 29 страни, включително всички страни от ОНД; в страните от ЕС (Германия, Франция, Италия, Обединеното кралство); в Америка (САЩ, Венецуела, Чили); в мюсюлманските страни (Ливан, Сирия, Египет, Турция, Иран, Пакистан); в Индия; в Далечния изток (Япония, Виетнам) и т.н. В Русия международното евразийско движение има 36 регионални офиса. \r\n \r\n \r\n1998 г. \r\nРусия изстрелва в космоса модула “Заря”. Той е предназначен да служи като международна космическа станция. \r\n \r\n \r\n1995 г. \r\nВ телевизионно предаване по Би Би Си Принцеса Даяна за първи път открито говори за дистанцирането между нея и принц Чарлз. Даяна Спенсър е принцеса на Уелс. Родена е в аристократично семейство на 1 юли 1961 г. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Принц Чарлз й предлага брак през февруари 1981 г. Сватбата им се състои на 29 юли 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.). През юли 1996 г. Чарлз и Даяна оповестяват решението си да се разведат. Разводът става факт на 28 август 1996 г. В течение на години принцеса Даяна развива огромна благотворителна дейност. Лейди Даяна умира на 31 август 1997 г. при автомобилна катастрофа във Франция. \r\n \r\n \r\n1990 г. \r\nЗадържан е серийният убиец Андрей Чикатило. Андрей Романович Чикатило е роден на 16 октомври 1936 г. в украинското село Яблочное.  \r\nСлед като завършва военна служба през 1960 г., той се премества в Родионово-Несветаевски и работи там като телефонен инженер. През 1971 г. получава научна степен в областта на литературата посредством задочни курсове, и става учител в Новошахтинск. Чикатило остава на тази длъжност, местейки се от училище в училище, тъй като постоянно постъпват оплаквания за неприлични опити за физическо насилие.  \r\nЧикатило създава свой собствен стил за подбор на жертви, като говори на автобусни спирки и ЖП гари с избягали от дома деца или млади скитници, примамвайки ги да дойдат с него в близката гора, където обикновено жертвите намират смъртта си. \r\nПрез 1984 г. те наброяват 15. Властите вземат решението да се усилят мерките - да се увеличи броя на патрулите и да се разположат цивилни полицаи на много обществени транспортни спирки. \r\nЧикатило е разпознат, защото се държи подозрително на автобусна спирка в Ростов. Арестуван е и задържан. Признат е за виновен и осъден на една година. Освободен е през декември 1984 г. след като прекарва три месеца в затвора. \r\nНа 6 ноември 1990 г. Чикатило убива и осакатява Света Коростик. Когато се връща от гората, той е спрян от полицията, но в последствие пуснат на свобода. На 20 ноември 1990 г. той е арестуван. Между 30 ноември и 5 декември Чикатило се признава за виновен и описва петдесет и три изнасилвания и убийства, извършени от него. Той признава, че е пил от кръвта на жертвите си и е изяждал части от тях. \r\nСъдебният процес срещу него се състои на 14 април 1992 г. Въпреки неговото странно и смущаващо поведение, съдът намира, че той е в състояние да издържи процеса, който приключва през юли и присъдата е отложена за 15 октомври, когато той е намерен за виновен за извършването на 52 от 53-те убийства, и е осъден на смърт за всяко едно престъпление. Чикатило е разстрелян на 14 февруари 1994 г. \r\n \r\n \r\n1979 г. \r\n500 арабски екстремисти превземат мюсюлманския храм в Мека. По този начин се обявява началото на ислямската революция в Саудитска Арабия. \r\n \r\n \r\n1977 г. \r\nПрезидентът на Египет Ануар Садат става първият арабски лидер, който влиза в израелския Кнесет – върховен законодателен орган на властта в страната.  \r\nМохамед Ануар ел-Садат е египетски политик и президент на страната (1970-1981 г.). Член на организацията \"Свободни офицери\", участва в Юлската революция в Египет. Влиза в състава на Революционния съвет. Председател на Националното събрание (1960-1969 г.), вицепрезидент на Обединената арабска република (1964-1968 г. и 1969-1970 г.). През 1979 г. подписва във Вашингтон сепаративен мирен договор с Израел в рамките на Кемпдейвидските споразумения (1978 г.). \r\nНосител на Нобелова награда за мир за 1978 г. На 6 октомври 1981 г. е убит в столицата Кайро от ислямисти по време на военен парад. \r\n \r\n \r\n1962 г. \r\nПрезидентът на САЩ Джон Кенеди сваля блокадата на Куба. Джон Фицджералд Кенеди е американски политик, президент на САЩ от 1961 г. до 1963 г. Кенеди завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно – през 1945 г. се занимава с журналистика. В годините между 1947 и 1953 г. е член на Палатата на представителите в Конгреса на САЩ от щата Масачусетс (от листата на Демократическата партия). От 1953 до 1961 г. е сенатор. През 1960 г. той побеждава на изборите кандидата на Републиканската партия Р. Никсън. На 20 януари 1961 г. встъпва в длъжност президент на САЩ. Вътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас. Погребан е в Арлингтънското национално гробище. \r\n \r\n \r\n1959 г. \r\nГенералната асамблея на ООН приема Декларация за правата на детето, която провъзгласява равни права на децата в областта на възпитанието, образованието, социалната защита, физическото и духовното развитие независимо от цвета на кожата, националната принадлежност, имущественото състояние и др. Декларацията призовава родителите, обществените организации, правителствата да признаят правата на децата и да съдействат за тяхното осъществяване. \r\n \r\n \r\n1945 г. \r\nВ Нюрнберг започва международен съдебен процес срещу извършители на особено жестоки нацистки военни престъпления. \r\nМеждународният военен трибунал е създаден съгласно Декларацията за отговорността на нацистите за извършваните зверства, приета на Московската конференция /30 октомври 1943 г./, и Договора между правителствата на СССР, САЩ, Великобритания и Франция за съдебно преследване и наказване на главните военни престъпници от европейските страни на Оста /08 август 1945 г./.  \r\nПред Трибунала са привлечени 24 нацистки ръководители. Проведени са 403 открити съдебни заседания, на които освен подсъдимите са разпитани 116 свидетели, разгледани са десетки хиляди писмени свидетелски показания и повече от 4 000 документални доказателства.  \r\nНа 30 юли 1946 година завършват изказванията на главните обвинители, а на 30 септември 1946 година е обявена присъдата. Трибуналът осъжда Гьоринг, Рибентроп, Кайтел, Калтенбрунер, Розенберг, Франк, Фрик, Щрайхер, Заукел, Йодал, Цайс-Инкварт и Борман /задочно/ на смърт чрез обесване; Хес, Функ и Редер на доживотен затвор; Ширах и Шпеер – на 20 години; Нойрат – на 15 години и Дьониц на 10 години строг тъмничен затвор. Делото срещу парализирания Круп е прекратено, а Лай се самоубива в Нюрнбергския затвор. Фрич, Папен и Шахт са оправдани. Смъртните присъди са изпълнени през нощта на 16 октомври 1946 г. в Нюрнбергския затвор. Няколко часа преди това Гьоринг се самоубива в килията си. \r\n \r\n \r\n1940 г. \r\nУнгария се присъединява към Тристранния пакт. Тристранният пакт е сключен на 27 септември 1940 г. за срок от 10 години между Германия, Италия и Япония. Той предвижда разделяне на света на зони на влияние. Държавите, които са го подписали, се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. Към пакта се присъединяват Румъния, Словакия, България, Финландия, Испания, Тайланд, Хърватско, Манчжоу-Го, китайското правителство на Ван Цзинвей. \r\n1926 г. \r\nБритания предоставя на Канада, Австралия, Нова Зеландия и ЮАР възможността да се самоуправляват. \r\n \r\n \r\n1922 г. \r\nПоставя се началото на първия етап на Лозанската конференция за Тракия и режима на Проливите. Целта на конференцията е уреждане на близкоизточната криза след провала на гръцката интервенция срещу Турция (1919–1922 г.). В работата й участват делегации на Англия, Франция, Италия, Япония, Гърция, Румъния, Сърбо-хърватско-словенското кралство и Турция. САЩ изпращат свой наблюдател. На конференцията са поканени Съветска Русия и България, при дебатирането на въпроси, отнасящи се до бъдещето на Проливите. Ръководителят на българската делегация Александър Стамболийски се опитва да привлече вниманието на конференцията и към най-важните за страната ни въпроси: покровителството на българските малцинства, останали след края на Първата световна война в пределите на съседните балкански държави, излазът на България на Егейско море в духа на постановката на чл. 48. от Ньойския договор, съдбата на Западна Тракия и т.н. Конференцията завършва работата си към края на юли 1923 г. с подписването на договор между бившите съглашенски държави и техните съюзници и Турция, с който се денонсира Севърският мирен договор от 1920 г. Отправените от България искания остават неразгледани на конференцията. \r\n \r\n \r\n1917 г. \r\nПровъзгласява се създаването на Украинска народна република. \r\n \r\n \r\n1917 г. \r\nВ хода на Първата световна война в района на Камбре (Северна Франция) английската армия започва настъпление срещу две немски дивизии, в хода на което за първи път в света са използвани в бой големи танкови бойни единици. \r\n \r\n \r\n1910 г. \r\nВ Мексико избухва революция. Мексиканската революция от 1910 – 1917 г. е предшествана от 30-годишна диктатура на Порфирио Диас, който се крепи на силна армия, полицейски апарат, висше духовенство. Те владеят земята, а 90% от селяните са безимотни. През 1910 г. избухва въстание, ръководено на север от Ф. Виля и П. Оронсо и на юг - от Е. Сапата. През май 1911 г. П. Диас е свален от власт и Ф. Мадеро става президент; Е. Сапата и П. Оронсо продължават борбата. Февруари - 1913 г. генерал В. Хуерта организира военен преврат; Ф. Мадеро е убит. През юли 1914 г. ген. В. Хуерта избягва. Ф. Виля с помощта на Е. Сапата окупира столицата, но армията му е разбита от войските на В. Каранса, командвани от А. Обрегон. Установен е военен режим на В. Каранса. Провежда се аграрна реформа. Революцията завършва през 1917 г., когато е приета нова конституция. Властта е в ръцете на военните, осъществили революцията. \r\n \r\n \r\n1805 г. \r\nЗа първи път е изпълнена единствената опера на Лудвиг ван Бетовен -“Фиделио”.Лудвиг ван Бетовен (на немски: Ludwig van Beethoven) е немски класически композитор, представител на Виенската школа, важна фигура в преходния период между класицизма и романтизма. Смятан за един от най-великите композитори в историята на музиката.  \r\nРоден е на 16 декември 1770 г. в град Бон, Германия. На 26 март 1778 г., едва осемгодишен, изнася първия си концерт пред публика в Кьолн. През юни 1784 г. е назначен за органист в Курфюрската капела. През 1792 г. Бетовен се премества да живее във Виена, където взима уроци от Йозеф Хайдн, Албрехтсбергер и Салиери. Все още не е известен като композитор. Във Виена концертира като пианист и пише музика до влошаването на слуха си. Освен от прогресиван загуба на слуха композиторът страда и от остра форма на тинитус. Автор на 9 симфонии (последната с хор във финала, по Ф. Шилер), 5 концерта за пиано и оркестър, Концерт за цигулка и оркестър, операта \"Фиделио\", увертюри \"Леонора\" № 1, 2, 3, \"Егмонт\", \"Кориолан\", Тържествена меса (Missa solemnis), 32 сонати за пиано, 10 сонати за цигулка, 16 струнни квартета, вокални пиеси и много др. Умира във Виена на 26 март 1827 г. \r\n \r\n \r\n1710 г. \r\nТурция обявява война на Русия. Руско-турската война от 1710-1713 г. е в следствие от разгрома на шведските войски (съюзници на Турция) в Полтавската битка (1709 г.) по време на Великата северна война (1699-1721 г.). След бягството на шведският крал Карл ХII в Турция през 1710 г. в ултимативна форма Русия иска предаването му. В отговор султанът изпраща царските пратеници и руския посланик П.Толстой в затвора на Седемкуловия дворец в Истанбул, а на заседание на Дивана (парламента) е решено да се започне война с Русия. През май-юни 1711 г. руската армия под командването на Петър I, в съюз с молдовския владетел Кантемир, навлиза в Молдова (Прутския поход), но близо до гр. Яс е обкръжена от превъзхождащите ги турски сили и пониса големи загуби. Петър I успява да сключи Прутското примирие (подписано на 12 юли 1711 г.), според което Русия връща на Турция Азов, задължава се да събори крепостта в Таганрог и т.н. Турция пък се задължава да отпрати Карл ХII. С по-слаби действия войната продължава до 1713 г. с подписването на Адрианополския (Одринския) мир, който потвърждава условията на Прутското примирие. \r\n \r\n \r\n1541 г. \r\nЖан Калвин разработва своя индивидуална теория за реформиране на църквата. Жан Калвин е роден на 10 юли 1509 г. в Ноайон, Франция. Той е представител на християнската Реформация, основател на калвинизма. \r\nКалвин получава богословско и юридическо образование. Под влияние на Мартин Лутер се присъединява към протестантството и се отрича от Католическата църква през 1533 г. Поради преследванията на протестантите във Франция, Калвин избягва в Швейцария през 1534 г. През 1536 г. издава в Базел съчинението “Наставление за християнската вяра”, в което излага новото вероучение. През същата година се премества в Женева, където вече се е утвърдила Реформацията. През 1538 г. е изгонен от Женева и заминава за Страсбург. Три години по-късно отново се завръща в Женева и остава там до края на живота си като оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои изменения е приета от калвинистките общини и в други страни. Назначен за съветник на правителството, Калвин оказва въздействие върху гражданския живот, успявайки да наложи строг надзор с въвеждане на задължително присъствие на църковните служби, забраняване на развлеченията, танците, ярките дрехи и др. \r\nЗаедно с това се налага крайна нетърпимост към католицизма и към други реформационни течения - особено към анабаптизма, а последователите им са обвинявани в безбожие. Тези мерки достигат крайност, като противниците на учението на Калвин са преследвани и наказвани дори със смърт. \r\nЖак Калвин умира в Женева на 27 май 1564 г. \r\n \r\n \r\n1531 г. \r\nНа кантоните в Швейцария е разрешено сами да определят своето вероизповедание. \r\n \r\n \r\n284 г. \r\nКомандирът на императорската стража – Диоклециан е обявен от войниците си за император на Римската империя. \r\nДиоклециан (пълно име Гай Аврелий Валерий Диоклециан) е римски император от 20 ноември 284 г. до 1 май 305 г. Роден е около 245 г. в Далмация. Установява домината, осъществява административните реформи за стабилизиране на империята, засилва армията. Успешно воюва с алеманите, сарматите, персите (завладява Армения и Месопотамия). Преследва жестоко християните. Умира в Салона през 316 г.  \r\n \r\n \r\n На тази дата са родени : \r\n \r\n1927 г. \r\nРоден е Михаил Улянов – руски актьор, режисьор и общественик. От 1950 г., след завършване на Шчукиновото театрално училище, е в театър “Вахтангов”. В киното е от 1956 г. Работи в радиото и телевизията. Снима се в: “Домът, в който живея” (1957 г.), “Битка по пътя” (1961 г.), “Живи и мъртви” (1964 г.), “Председателят” (1965 г.), “Замръзналите светкавици” (1967 г.), “Възмездие” (1969 г.), “Братя Карамазови” (1969 г.), “Освобождение” (1970 г.), “Бяг” (1971 г.), “Егор Буличов и другите” (1973 г.), “Блокада” (1975 г.), “Войници на свободата” (1977 г.), “Легенда за Тил” (1977 г.), “Обратна връзка” (1977 г.), “Позови ме в далечните простори светли” (1978 г.), “Факти от изминалия ден” (1981 г.), “Последното бягство” (1981 г.), “Частен живот” (1982 г.), “Без свидетели” (1983 г.), “Победа” (1985 г.), “Битката за Москва” (1985 г.), “Бряг” (1988 г.), “Бащи ‘66” (1989 г.), “Дом под звездите” (1991 г.), “Майстора и Маргарита” (1993 г.), “Ворошиловският стрелец” (1999 г.), “Досието на детектив Дубровски” (тв, 199 г.9), “Антикилър” (2002 г.). Режисира “Братя Карамазови” (1968 г.) и “Най-последният ден” (1973 г.), в който изпълнява и главната роля. \r\n \r\n \r\n1925 г. \r\nРодена е Мая Плисецкая - руска балерина. Тя е солистка в Болшой театър (1943-1988 г.). Една от най-значителните й роли е Кармен (\"Кармен сюита\", балетмайстор А. Алонсо). Сред соловите й изпълнения са това в \"Айседора\" и \"Болеро\" с балетмайстор М. Бежар. Съвместно с други балетмайстори поставя \"Ана Каренина\", \"Чайка\" и др. по музика на съпруга си Р. Шчедрин, в които изпълнява главните роли. \r\n \r\n \r\n1925 г. \r\nРоден е Робърт Франсис Кенеди - американски държавник, брат на президента Джон Кенеди. Завършва право. От 1957 г. заема отговорни длъжности в държавния апарат на САЩ. През 1961 г. става министър на правосъдието на САЩ в администрацията на Джон Фицджералд Кенеди. Известно време е на този пост и в администрацията на Л. Б. Джонсън / до 1964 г./. От 1965 година е сенатор от щата Ню Йорк. Робърт Кенеди е един от лидерите на либералното крило на Демократическата партия. Той се обявява против виетнамската политика на правителството на Джонсън. През 1968 г. оповестява намерението си да се кандидатира за поста президент на САЩ от Демократическата партия. Убит е в разгара на предизборната кампания в Лос Анджелис. \r\n \r\n \r\n1915 г. \r\nРоден е Кон Ичикава - японски режисьор. В киното се изявява от 1933 г. Той е един от организаторите на компания \"Синтохо\", която поставя неговото ревю \"1001 нощ в Тохо\" (1937 г.). Сред ранните му творби са комедиите и мелодрамите: \"365 нощи\" (1948 г.), \"Сансиро от Гиндза\" (1950 г.), \"Любовниците\" (1951 г.), \"Влюбеният\" (1953 г.), \"Препълненият трамвай\" (1957 г.). Произведение на съвременното японското кино става \"Вратата на насилието\" (1956 г.). Филмите му са различни по жанр - от комедии до психологическа драма. Кон Ичикава е режисьор и на филмите \"Сърце\" (1955 г.), \"Големият пожар\" (1958 г.), \"Ключът\" (1959 г.). На антивоенната тема са посветени филмите: \"Бирманската арфа\" (1957 г.), \"Полеви светлини\" (1959 г.), \"По-малкият брат\" (1960 г.), \"Аз съм на 2 години\" (1961 г.). Автор и на \"Отмъщението на актьора\" и \"Сам през Тихия океан\" (1963 г.), \"Младост\" (1968 г.), \"Да обичаш отново\" (1971 г.), \"Странници\" (1973 г.), \"Семейство Инугами\" (1976 г.), \"Островът затвор\" (1977 г.), \"Кралицата на пчелите\" (1978 г.), \"Котко\" (1980 г.), \"Висшето общество на Мейджи\" (1986 г.), \"Убийци без маски\" (1991 г.), \"47-те ронина\" (1994 г.), \"Дорахейга\" (1999), \"Голямата мама\" (2001 г.). През 1965 г. снима документален филм \"Олимпиадата в Токио\". \r\n \r\n \r\n1889 г. \r\nРоден е Едуин Хъбъл - американски астроном, който въз основа на червеното отместване на галактиките установява, че Вселената се разширява (закон на Хъбъл).  \r\nУмира на 28 септември 1953 г. в Сан Марино, САЩ. \r\n \r\n \r\n1858 г. \r\nРодена е Селма Лагерльоф - шведска писателка от неоромантическото направление. От 1914 г. е член на Шведската академия. Публикува първото си голямо произведение \"Йоста Берлинг\" през 1891 г. Следват: романът \"Чудесата на антихриста\" (1897 г.), повестта \"Йерусалим\" (1902 г.), \"Пътешествието на Нилс Холгерсон през Швеция\" (1907 г.), новелистичният цикъл \"Гноми и хора\" (1915 г.) и др. През 1909 г. получава Нобелова награда за литература.  \r\nУмира на 16 март 1940 г. в Морбака. \r\n \r\n \r\n1813 г. \r\nРоден е Франц Миклошич (Франьо) – словашки и австрийски езиковед. Академик във Виенската Академия на науките от 1851 г. Завършва университета в Грац. Той е един от най-бележитите филолози на ХIХ в. Професор е по философия в гр. Грац (1837 г.). Завършва право във Виена, но под влиянието на Копитар започва да изучава славянска филология. През 1848 г. става професор по славянска филология във Виенския университет; ръководи катедрата до 1885 г. Автор е на много съчинения, писани на латински и немски език. Основен труд - “Сравнителна граматика на славянските езици” (т. 1-4, 1852-1875 г.). Умира на 7 март 1891 г. във Виена. \r\n На тази дата умират : \r\n \r\n \r\n1976 г. \r\nУмира Трофим Денисович Лисенко - руски агроном и биолог. Той е член на Академията на науките на СССР (1939 г.), член на Академията на селскостопанските науки (1935 г.) и нейн председател (1938-1956 г., 1961-1962 г.). Роден е на 29 септември 1898 г. в с. Карловка, Полтавска област. Работи в областта на генетиката, селекцията, биологията на развитието, физиологията и храненето на растенията. Неговите твърдения в областта на наследствеността, изменчивостта и образуването на видовете не са потвърдени на практика. Проявява се като изключителен реакционер, преследва дори своя учител и колега Н. И. Вавилов. Диктатор в областта на биологическите науки по времето на Сталин. След смъртта на Сталин е разкритикуван лично от Н. С. Хрушчов. През 1954 г. е освободен от поста президент на Академията на селско-стопанските науки. Впоследствие е доказано, че нерядко е фалшифицирал резултатите от опитите, за да подкрепи своите теории. \r\n \r\n \r\n1975 г. \r\nУмира Франциско ( Франко) Баамонде - испански генералисимус. Роден е на 4 декември 1892 г. в Ферол. Управлява Испания като диктатор от 1939 г. до 1975 г. Завършва пехотна академия. Участва в колониалните войни на Испания в Африка. През 1921 г. е командир на Чуждестранния легион. Началник е на главния щаб на сухопътните войски през 1934 г. и командир на испански корпус в Африка (Мароко). Организира и ръководи въоръженото въстание на испанските демократически сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили). Председател е на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. \r\n \r\n \r\n1947 г. \r\nУмира Гьорг Колбе – германски скулптор. Той е роден на 15 април 1877 г. В периода 1895-1897 г. учи в Мюнхенската художествена академия, след което до 1901 г. живее в Париж и Рим. Влияние върху него оказва О. Роден. Гьорг Колбе е известен е със статуите на юноши и момичета (“Танцьорка”, бронз, 1911-1912 г., Националната галерия, Берлин). Автор е на паметника на Л. В. Бетховен във Франкфурт на Майн (1927-1947 г.), на проект за паметник на жертвите на фашизма (1946 г.). \r\n \r\n \r\n1945 г. \r\nУмира Френсис Уилям Аштън– английски физик, член на Лондонско кралско дружество (1921 г.). Той е лауреат на Нобелова награда за физика през 1922 г. Роден е на 1 септември 1877 г. Завършва Бирмингамския и Кеймбриджкия университети. От 1909 г. преподава в Бирмингамския университет, а от 1920 г. е член на \"Тринити Колидж\" в Дъблин. С Дж. Дж. Томбън първи доказва съществуването на стабилни изотопи на неона (1913 г.). Конструира мас-спектрометър, с помощта на който открива 213 устойчиви изотопа на химически елементи и определя относителната им разпространеност. През 1925 г. създава мас-спектрограф, с чиято помощ възпроизвежда точната маса и дефектите в масата на редица изотопи. \r\n \r\n \r\n1935 г. \r\nУмира Сър Джон Ръшуърд Джелико – английски адмирал. Той е главнокомандващ на британските флоти през Първата световна война. Участва в морската битка при Ютланд през май 1919 г. Назован е виконт де Скапа, по името на Скапа Флоу. \r\n \r\n \r\n1925 г. \r\nУмира Стефан Жеромски - полски романист и драматург. Първият му роман е \"Гарвани ще ви разкъсат\". Основната му творба е \"Пепелища\" (1902-1903 г.) - лирико-епична история на Наполеоновите войни. Жеромски е автор на романите: \"История на греха\" (1908 г.), \"Красотата на живота\" (1912 г.), \"Вярната река\" (1912 г.), \"Борбата срещу Сатаната\" (трилогия; 1916-1919 г.), \"В началото на пролетта\" (1924 г.) и др.; повести: \"Доктор Пьотр\" (1894 г.), \"Сизифов труд\" (1897 г.), \"Лъч\" (1897 г.); разкази; драми: \"Роза\" (1909 г.), \"Сулковски\" (1910 г.) и др.; художествена публицистика. \r\n \r\n1910 г. \r\nУмира Лев Толстой - руски писател, един от най-великите писатели и хуманисти. Роден е на 9 септември 1828 г. През 1844 г. постъпва в Казанския университет, отначало във Факултета по източни езици и култура, а след това - в Юридическия факултет. Напуска университета през 1847 г. Известно време учителства в Ясна поляна. Заминава за Кавказ през 1851 г. и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.). След края на войната напуска армията и пътува из Европа. Посещава Франция, Швейцария, Северна Италия, Германия. Публикува в сп. “Съвременник” (до 1859 г.); сътрудник е на сп. “Руски вестник”. Пътува в Западна Европа (1860 г.), за да изучи организацията на образованието в селските училища. Лев Толстой е автор на романите “Декабристи” (1860-1961 г., публикуван 1884 г.), “Война и мир” (1863-1869 г., началото на публикуването му е поставено през 1865 г.). През 70-те години създава романа “Ана Каренина” (1879-1880 г., издаден през 1884 г.). Автор е повестите: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.), и драмите: “Силата на мрака” (1886 г.) и “Плодовете на просвещението” (1886-1890 г.). Главно произведение на Лев Толстой през 90-те години е романът “Възкресение” (1889-1899 г.), който предизвиква обществен скандал. Лев Толстой е отлъчен от Православната църква през 1901 г. \r\n \r\n \r\n1867 г. \r\nУмира Пьотр Карлович Клодт (Клодт фон Юргенсбург) – руски скулптор и леяр. Той е роден на 5 юни 1805 г. в Санкт Петербург. От 1829 г. посещава Петербургската художествена академия, където от 1838 г. е професор и завежда леярната работилница. В произведенията на анималистичната монументална скулптура и малката пластика не скъсва докрай с класическите традиции. Сред популярните му произведения са: 4-те групи укротители на коне на Аничковия мост (бронз, 30-те год. на ХIХ в.), паметниците на И. А. Крилов в Лятната градина (бронз, гранит, 1848-1855 г.) и на Николай I (бронз, 1856-1859 г., съвместно със скулптурите Н. А. Рамазанов и Р. К. Залеман) в Санкт Петербург и др. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.20", "title": "Денят 20 ноември в световната история"}
{"url": "http://www.focus-news.net/news/2019/11/20/2721212/protothema-gartsiya-kipar-i-izrael-provezhdat-savmestni-voenni-ucheniya.html", "text": "Въоръжените сили на Република Кипър и Израел провеждат съвместните военни учения „Онисилос Гедеон 2019“ в периода между 18 и 20 ноември, като те са част от годишната програма за военно сътрудничество между двете страни, пише електронното издание на гръцкия вестник  Protothema . \r\nСпоред съобщение на Министерството на отбраната на Република Кипър, маневрите се провеждат в района на Никозия и на голяма площ от територията на Република Кипър, като се използва оборудване и самолети на Националната гвардия и Израелските сили за отбрана. \r\n \r\nПревод и редакция:", "date": "2019.11.20", "title": "Protothema (Гърция): Кипър и Израел провеждат съвместни военни учения"}
{"url": "http://www.focus-news.net/news/2019/11/20/2721197/parlamentat-shte-razgleda-danachnite-zakoni-na-vtoro-chetene.html", "text": "Парламентът ще разгледа промени в Закона за корпоративното подоходно облагане на второ четене. Това предвижда седмичната проектопрограма за работа на  Народното събрание . С проекта се предлагат изменения и в много данъчни закони, сред които Законът за местни данъци и такси, Законът за ДДС, Данъчно-осигурителния процесуален кодекс, Законът за публичните финанси, Законът за счетоводството и други. \r\nЗаконът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. С текстовете се въвежда специфична данъчна регулация за неутрализиране на случаите на хибридни несъответствия и на несъответствия с данъчно задължено лице, което е местно лице за данъчни цели на повече от една юрисдикция. \r\nМежду двете четения е постъпило предложение на народния представител от ГЕРБ Менда Стоянова, съгласно което не се признават за данъчни цели счетоводните разходи. Между първо и второ четене на законопроекта от ГЕРБ са предложили още софтуер, наречен „Електронен магазин“. Съгласно текстовете достъпът до него ще се осъществява през интернет при използване на уеб-браузър или мобилно приложение. Чрез него ще се извършва продажба на стоки или услуги посредством сключване на договор от разстояние като се предоставя възможност за избор от клиента чрез потребителска кошница или по друг начин, както и за предоставяне на информация за контакт с купувача, адреса на доставка и метода за плащане. \r\nОт БСП предлагат данъчната ставка за месо, мляко, яйца, брашно и хранителни продукти от брашно е в размер на 5%. От опозицията са предложили в преходни и заключителни разпоредби изменения в Закона за публичните финанси. Текстовете, за които опозицията настоява касаят бюджетните взаимоотношения на общинския бюджет с централния бюджет.  \r\nОт ДПС са предложили между двете четения в преходни и заключителни разпоредби на законопроекта промени в Закона за предучилищното и училищното образование. От Движението настояват родителите на децата да не заплащат такси за издръжка на дейности, които не се финансират от държавния бюджет, а на децата, в задължително предучилищно образование – само такси за дейностите по хранене, извън финансирането от държавата. \r\nНародното събрание ще разгледа и проект на решение за освобождаване на Цветелин Софрониев като член на Комисията за защита на личните данни. Това се налага, тъй като той е подал заявление за освобождаване на 13 ноември 2019 г. На вниманието на депутатите се поставят проекти на решения за промени в постоянни комисии.", "date": "2019.11.20", "title": "Парламентът ще разгледа данъчните закони на второ четене"}
{"url": "http://www.focus-news.net/news/2019/11/20/2721215/normalno-se-osashtestvyava-dvizhenieto-v-oblast-burgas.html", "text": "Нормално е движението в област Бургас. Това съобщи за  Радио „Фокус“- Бургас  дежурният от Областно пътно управление. Видимостта е добра, пътищата са сухи и нормално проходими. \r\nИнтензивен е трафикът в града. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно е движението по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.11.20", "title": "Нормално се осъществява движението в област Бургас"}
{"url": "http://www.focus-news.net/news/2019/11/20/2721214/nad-90-filma-ot-35-darzhavi-shte-badat-predstaveni-po-vreme-na-19-oto-izdanie-na-festivala-bansko-film-fest.html", "text": "Над 90 филма от 35 държави ще бъдат представени по време на 19-ото издание на фестивала „Банско филм фест“ Това каза за  Радио „Фокус“ - Пирин  Натали Петрова, един от организаторите на събитието. Тя подчерта, че на единственият по рода си международен кино фестивал за планини, екстремни спортове, приключения и пътешествия, който ще се проведе в периода от днес до 24 ноември, за първи път ще има филми от Перу, Литва и Мексико.  \r\n„Част от филмите са свързани с бита, религията, културата на планинарските народи. Това е най-мащабният форум в тази част на Европа на тази тема. Тази година ще се проведе деветнадесето издание на фестивала.  Организатори са едноименното сдружение и Община Банско. Искам да благодаря на всички партньори, съмишленици, приятели, на туристическия бизнес. Специални благодарности искам да изкажа към Италианския културен институт, Полския институт, Институт „Сервантес“, Австрийско посолство. Програмата включва над 90 филма от 35 държави като за първи път ще има такива от Перу, Литва и Мексико. Предстои едно страхотно филмово приключение“, каза още Петрова.  \r\nТя добави, че посетителите на фестивала чрез филмите ще отидат до най-трудно достъпните екзотични и непристъпни точки на планетата, до които човешкият живот не стига да достигнем, за да ги преживеем. „Това са едни истински истории, свързани с духа, волята, със страха, с преодоляването на препятствия, но всъщност най-трудното препятствие се оказва, че сме ние самите. Ще бъдем в Хималаите, Алпите, джунглите на Амазония. Ще се катерим, ще летим, ще се спускаме по водопади и в пещери. Извън филмовата програма, както всяка година, имаме много богата съпътстваща“, подчерта Петрова.  \r\nЛивия НИНОВА", "date": "2019.11.20", "title": "Над 90 филма от 35 държави ще бъдат представени по време на 19-ото издание на фестивала „Банско филм фест“"}
{"url": "http://www.focus-news.net/news/2019/11/20/2721216/hayko-maas-nato-tryabva-da-se-adaptira-kam-savremennite-predizvikatelstva.html", "text": "В последно време Алиансът се е сблъскал с изпитания за издържливостта му и трябва да се адаптира към настоящата ситуация, за да остане ефективен. Това заяви министърът на външните работи на Германия Хайко Маас преди да излети за Брюксел, където ще се състои заседание на НАТО на ниво външни министри, предава  ТАСС . \r\n„В продължение на 70 години НАТО е застраховка за Европа. За да остане така, трябва да адаптираме Алианса към съвременните предизвикателства и по-често да взимаме политиката на сигурност под европейска отговорност“, заяви министърът. \r\nСпоред Маас „НАТО в последно време се сблъска с изпитания“, поради което външните министри имат нужда от преговори. Сред въпросите, които ще бъдат обсъдени на срещата, той посочи „бъдещето на контрола върху оръжията, отношенията с Русия и сигурността в космоса“. „По всички теми се нуждаем от многостранно сътрудничество и активно съдействие на всички партньори“, подчерта министърът. \r\n \r\nПревод и редакция:", "date": "2019.11.20", "title": "Хайко Маас: НАТО трябва да се адаптира към съвременните предизвикателства"}
{"url": "http://www.focus-news.net/news/2019/11/20/2721217/za-treta-poredna-godina-v-stara-zagora-shte-raboti-obshtinski-detski-savet.html", "text": "За трета поредна година в града ще работи Общински детски съвет. Сформирането на тазгодишния ще се състои от 18.00 часа в залата на Младежкия дом. Това съобщиха от пресцентъра на  Община Стара Загора . Представители на осем училища - XII ОУ \"Стефан Караджа\", XI ОУ \"Николай Лилиев\" , СУ \"Иван Вазов\", СУ \"Васил Левски\", ОУ \"Георги Райчев\" , ОУ \"Кирил Христов\",  Спортно училище \"Тодор Каблешков\" и Второ основно училище \"П. Р. Славейков\", са заявили своето участие. Екипите ще представят  вижданията на децата на тема „Защо сме в Съвета на децата и какво искаме да се случи в нашия град”.  \r\nОбщинският съвет на децата е форма на Центъра за подкрепа за личностно развитие към Община Стара Загора в направление „Гражданско и неформално образование”. Целта е насърчаване участието на децата във вземането на решения, които засягат тяхното бъдеще. Съветът, създаден през 2017 година, е допълнителна подкрепа на децата в сферата на гражданското образование, ориентирано към формиране на умения за решаване на проблеми, произтичащи от реални житейски ситуации. Чрез участието си в Общинския съвет, децата могат да развият и усъвършенстват своите личностни качества – инициативност, любознателност, трудолюбие, воля, упоритост, комуникативност, самостоятелност в усвояването на знания и работа в екип.  \r\nНа форума ще бъде представена досегашната дейност на Съвета на децата от 2017 г. досега.", "date": "2019.11.20", "title": "За трета поредна година в Стара Загора ще работи Общински детски съвет"}
{"url": "http://www.focus-news.net/news/2019/11/20/2721218/vav-veliko-tarnovo-shte-se-provede-natsionalna-sreshta-na-obshtinskite-ekspertite-po-sotsialni-deynosti-i-zdraveopazvane.html", "text": "Национална среща на общинските експерти по социални дейности и здравеопазване ще се проведе във Велико Търново от днес до 22 ноември. Това съобщиха от пресцентъра на  Общината . Над 150 ще са участниците във форума, а сред тях ще има и доставчици на социални услуги в общините. Организатори са Националното сдружение на общините в Република България (НСОРБ) и дружеството „НСОРБ-Актив“ ЕООД. Партньор и домакин на събитието е Община Велико Търново, а на вниманието на аудиторията ще бъде представен комплексът от социални услуги, включително чрез работни посещения на място. \r\nЦелта на срещата е експертите, съвместно с представителите на централната власт, бизнеса и неправителствения сектор да срещнат позициите си като страни, ангажирани в усилията да бъдат осигурени  ефективни социални и здравни услуги. \r\nРазнообразни са темите, включени в дискусионните панели - общинските политики, практики и партньорства в сферата, приложението на новия Закон за социалните услуги (ЗСУ) и изготвянето на подзаконовата нормативна уредба към него, въпроси по Механизма за лична помощ и др. Част от въпросите са свързани с Бюджет 2020, изпълнението на проектите от настоящия програмен период и визията за следващия, с нормативните промени в системата на здравеопазването и пр.  \r\nЗа участие в дискусиите са поканени министърът на труда и социалната политика Бисер Петков, изпълнителният директор на НСОРБ Силвия Георгиева, представители на комисиите по труда, социалната и демографската политики и по здравеопазване към 44-тото Народно събрание, на Министерство на здравеопазването, Националния осигурителен институт, организации, сдружения и НПО, експерти и др.", "date": "2019.11.20", "title": "Във Велико Търново ще се проведе национална среща на общинските експертите по социални дейности и здравеопазване"}
{"url": "http://www.focus-news.net/news/2019/11/20/2721219/okrazhen-sad-burgas-shte-provede-zasedanie-po-delo-sreshtu-zhena-obvinena-v-protivozakonno-lishavane-ot-svoboda-i-ubiystvo-na-bivshiya-si-saprug.html", "text": "Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг. Заседанието ще започне от 10.00 часа. Това съобщиха от пресцентъра на  Съда . Веселина Г. е привлечена като обвиняема за това, че за периода от неустановена дата в началото на май 2013 г. до 1 август 2014 г. в дома си в Бургас, при условията на продължавано престъпление, противозаконно лишила от свобода Д. М., като го държала заключен посредством заключване на секретна брава на врата на една от стаите в жилището, като деянието е извършено по начин опасен за здравето на пострадалия и лишаването от свобода е продължило повече от две денонощия. За периода от неустановена дата в началото на май 2013 г. до 1 август 2014 г. в град Бургас, в условията на съвкупност с престъплението, с користна цел и по особено мъчителен начин предумишлено е убила лице, намиращо се в безпомощно състояние – Д. М., като системно не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което на 1 август 2014 г. е настъпила смъртта му.  \r\nЗа периода от 1 септември 2014 г. до 31 август 2016 г. в град Бургас в условията на съвкупност с престъпленията и при условията на продължавано престъпление, с цел да набави за себе си имотна облага като пълномощник на Д. М., е създала и поддържала заблуждение у служители на „Обединена Българска банка” (ОББ) АД, че Д. М. (починал на 1 август 2014 г.) е жив и има право да продължи да извършва тегления от личната си банкова сметка, в резултат на което служителите на ОББ АД са изплащали парични суми на Веселина Г., представляващи преводи от Национален осигурителен институт, за пенсии за старост на Д. М. за периода от 1 септември 2014 г. до 31 август 2016 г., като с това е причинила имотна вреда на Национален осигурителен институт, в общ размер на 21 140 лева.", "date": "2019.11.20", "title": "Окръжен съд - Бургас ще проведе заседание по дело срещу жена, обвинена в противозаконно лишаване от свобода и убийство на бившия си съпруг"}
{"url": "http://www.focus-news.net/news/2019/11/20/2721220/sport-mourinyo-kaza-da-na-totnam.html", "text": "Жозе Моуриньо е пред завръщане в Премиър лийг. Португалският специалист ще наследи Маурисио Почетино начело на Тотнъм, след като аржентинецът беше уволнен снощи. Журналистът от Sky Sports Фабрицио Романо съобщи, че Специалния води финални преговори с ръководството на “шпорите” и се очаква в рамките на днешния ден да бъде обявен за мениджър на лондонския клуб. Танкредо Палмиери от beIN Sports стигна по-далеч, като написа, че Моуриньо вече е приел предложението за годишна заплата от 13 млн. евро и ще подпише договор за 2+1 години.", "date": "2019.11.20", "title": "Спорт: Моуриньо каза \"да\" на Тотнъм"}
{"url": "http://www.focus-news.net/news/2019/11/20/2721221/sbornikat-kardzhali-na-istoricheskata-karta-shte-bade-predstaven-v-grad-kardzhali.html", "text": "Известният археолог, писател и журналист Георги Кулов ще представи сборника си „Кърджали на историческата карта“, предаде кореспондент на  Радио „Фокус“ . Премиерата на книгата ще се състои от 17.30 часа в големия салон на читалище „Обединение 1913“ в Кърджали. Сборникът е съставен от 49 статии за историята на Кърджали и неговите жители от най-дълбока древност до наши дни. Автори на статиите са изтъкнати учени, краеведи и общественици.  \r\nГеорги Кулов като археолог е участник в много разкопки и изследвания на територията и историята на област Кърджали, той е бил директор на Регионален исторически музей - Кърджали, пише книги, работи за различни медии, администрира сайта „Кърджали БГ Вести“.  \r\nСборникът съдържа различни по вид статии. Заедно с известни български академични учени като проф. д-р Николай Овчаров, проф. д-р Евгений Дайнов, доц. д-р Михаил Иванов, доц. д-р Катерина Венедикова, доц. д-р Георги Нехризовв него участват със свои разработки и местни изследователи като проф. д-р Тодор Черкезов, Вълчо Златилов - бивш директор на Държавен архив - Кърджали, Иванка Ангелова, Гергана Димитрова - директор на Държавен архив - Кърджали, и други общественици и краеведи.  \r\nДарина ДЕЕНИЧИНА", "date": "2019.11.20", "title": "Сборникът „Кърджали на историческата карта“ ще бъде представен в град Кърджали"}
{"url": "http://www.focus-news.net/news/2019/11/20/2721222/pregled-na-osnovnite-temi-v-dobrudzhanskiya-pechat.html", "text": "„Документална филмова поредица разказва за бойната слава на българската армия през Първата световна война“, съобщава вестник  „Нова добруджанска трибуна“ . Сценарист е историкът от Добрич Радослав Симеонов. На 22 ноември от 18.00 часа в Кино клуб „Икар“ в Добрич ще бъдат прожекциите на филмите „Леринската операция и Каймакчалан“ и „Тутраканската епопея“. Прожекциите са под патронажа на министъра на отбраната Красимир Каракачанов. „Окръжният съд в Добрич призна за виновни трима подсъдими, обвинени за престъпления против паричната и финансовата система“, съобщава всекидневникът. Двама младежи - от Добрич и София, и бащата на добричлията са осъдени на първа инстанция за престъпления. Окръжният съд в Добрич е признал за виновни двете момчета за повдигнатото им обвинение за неправомерно ползване на данни от банкови карти на чужденци, до които получили достъп чрез интернет. Постановената от Окръжния съд в Добрич присъда подлежи на обжалване и протест в 15-дневен срок пред Апелативен съд – Варна. „Гласувайте за Северното Черноморие!“, пише изданието. Три обекта в Община Балчик са сред номинираните за четвъртите годишни награди в туризма за 2019г. Архитектурно-парков комплекс „Двореца“, Университетска ботаническа градина - Балчик и Текето в Оброчище са сред 249-те атракции в категорията „Изборът на българите“. От Добричка област са предложени още пет обекта в същата категория. Вестникът съобщава за разрушената къща на Йовков във Варна. След като морският град е загубил красиви емблематични сгради през последните месеци, има още една паднала къща и това е сградата, в която е живял писателят Йордан Йовков. Тя се намира на улица „Георги Живков“ 11 в центъра на морския град. В тази къща Йовков е живял докато е работил във Варненската мъжка гимназия. Напуска града през есента на 1920 година след като е назначен за редовен сътрудник по печата в българската легация в Букурещ.", "date": "2019.11.20", "title": "Преглед на основните теми в добруджанския печат"}
{"url": "http://www.focus-news.net/news/2019/11/20/2721224/s-dvudnevna-praznichna-programa-v-asenovgrad-shte-bade-otbelyazan-denyat-na-hristiyanskoto-semeystvo.html", "text": "С двудневна празнична програма в Асеновград ще бъде отбелязан Денят на християнското семейство и православната младеж. Това съобщиха за  Радио „Фокус“ – Пловдив  от Общината. Програмата започва в 17.30 часа в читалище „Родолюбие“, където ще се състои празничен концерт с участието на детски и самодейни творчески състави. Събитието се организира от Архиерейското наместничество в лицето на отец Йордан Георгиев, съвместно с Община Асеновград и Народно читалище „Родолюбие”. \r\nВ Деня на християнското семейство – 21 ноември, празничната програма ще започне в 11.00 часа в Градската библиотека „Паисий Хилендарски“, където ще се състои библиотечен  урок  с  ученици от ОУ „Ангел Кънчев”, озаглавен „Цветовете на приятелството”. В 16.30 часа в библиотеката ще се проведе открит урок пред децата от детска градина „Зорница” и техните родители „Четенето започва от семейството”. \r\n„Всички, които желаят да участват в нашата програма, са добре дошли, за да може заедно да преживеем този хубав празник“, посочи архиерейският наместник на Асеновград отец Йордан Георгиев. \r\nТони МИХАЙЛОВ", "date": "2019.11.20", "title": "С двудневна празнична програма в Асеновград ще бъде отбелязан Денят на християнското семейство"}
{"url": "http://www.focus-news.net/news/2019/11/20/2721223/s-traditsionnoto-zapalvane-na-kolednite-svetlini-vav-veliko-tarnovo-zapochva-praznichnata-programa-posvetena-na-kolednite-praznitsi.html", "text": "С богат културен календар Велико Търново ще посрещне коледните и новогодишните празници. Програмата започва с детския празник „Коледна въртележка“. От 17.00 часа официално ще бъде включена празничната украса на града. Това съобщиха от  Община Велико Търново . Актьорите от Театър „Весел“ ще забавляват малки и големи с куклено шоу, а редом с коледните светлини небето ще бъде обагрено от атрактивни фойерверки.  \r\nНад 20 са музикалните събития в календара. Своите традиционни концерти в дните до Рождество Христово ще изнесат детски и ученически формации и състави, Хор „Кантилена“, туристическо дружество „Трапезица“, „Джуниър бенд“ към СУ „Емилиян Станев“, формациите към Читалище „Надежда“, Биг Бенд Велико Търново, оркестърът на Музикално-драматичния театър „Константин Кисимов“ заедно с вокална група „Пеещи камбанки“, ДЮФА „Българче“ и др.  \r\nСред музикалните събития е също уникалният концерт „На 8 рояла“, в който 16 пианисти ще зарадват публиката с шедьоврите на класиците. Началото е в 19.00 часа днес в ДКС „Васил Левски“. Също там, но на 29 ноември в 19.00 часа е благотворителният концерт спектакъл на трупата на Нешка Робева. Ден по-рано в Изложбени зали „Рафаел Михайлов“ ще звучат творби на Йозеф Хайдн и Феликс Менделсон Бартолди. Класическите произведения ще бъдат изпълнени от трио в състав Анна Фурнаджиева (цигулка), Франческо Мариоци (виолончело) и Тодор Петров – пиано. \r\nВ края на този месец във Велико Търново ще гостува и Руският държавен балет на лед с популярните постановки „Лебедово езеро“ и „Лешникотрошачката“.  \r\nНа 29 ноември официално ще бъде открит и Коледният базар в парк „Марно поле“, който ще работи без прекъсване всеки ден до 31 декември включително. Три ще са изданията на работилничките за деца – на 14 и 21 декември, когато малчуганите и техните родители ще творят играчки за коледната елха, както и на 28 декември – за изработка на сурвакници.  \r\nНад 10 изложби ще зарадват почитателите на художественото изкуство. На 21 ноември в Изложбени зали „Рафаел Михайлов“ започва IV Национално биенале на рисунката, а от 26 до 30 ноември там ще бъде представена атрактивната експозиция „Историческо величие“, включваща картини, съкровища, предмети и литература. Съпътстващи събития са няколко образователни програми и анимация за деца, както и екскурзоводски беседи.  \r\nНа 4 декември в Регионалния исторически музей официално ще бъде дарен бюстът на генерал Сава Муткуров, изработен по инициатива на едноименния комитет. Поводът е рождението на бележития българин, а изложба ще напомни за живота и делото му.  \r\nПредставени ще бъдат новите книги на авторите Христо Добротинов, Йорданка Ненчева, Милка Денева. \r\nТри ще са безплатните прожекции на аудиовизуалния спектакъл „Царевград Търнов“ – звук и светлина“ – на 8, 25 и 30 декември, от 19.00 ч.  \r\nВ новогодишната нощ жителите и гостите на Велико Търново ще бъдат забавлявани от Графа, а по време на изпълненията му ще има атрактивно лазерно шоу. В програмата участват също Ансамбъл „Искра“ и дует „Инилия“.", "date": "2019.11.20", "title": "С традиционното запалване на коледните светлини във Велико Търново започва празничната програма, посветена на коледните празници"}
{"url": "http://www.focus-news.net/news/2019/11/20/2721225/3-katastrofi-sa-registrirani-prez-izminaloto-denonoshtie-na-teritoriyata-na-grad-burgas.html", "text": "3 катастрофи са регистрирани през изминалото денонощие на територията на град Бургас. Това съобщи за  Радио \"Фокус\" - Бургас  дежурният от Общината. При пътните инциденти няма пострадали, нанесени са само материални щети.  \r\nЕдин сигнал за пожар е подаден през изминалото денонощие на територията на града. Сигналът е за запален контейнер, няма пострадали.  \r\nМария КУРТЕВА", "date": "2019.11.20", "title": "3 катастрофи са регистрирани през изминалото денонощие на територията на град Бургас"}
{"url": "http://www.focus-news.net/news/2019/11/20/2721226/pregled-na-osnovnite-temi-v-starozagorskiya-pechat.html", "text": "„Разбиха офиса на старозагорски предприемач, партиен дарител“ е водещо заглавие от страниците на вестник  „Старозагорски новини“ . Неизвестни лица са проникнали с взлом в офиса на строителния предприемач Любомир Корцанов от Стара Загора, който се оказа сред най-крупните дарители на партия \"Движение ДА България\" с еднократната вноска от 100 000 лв. за местните избори. Офисът се намира на партерния етаж на жилищна кооперация на улица \"Васил Левски\", преодоляна е била външната врата, която е с код за отключване, след което е била разпробита бравата на блиндираната врата, установи репортерска проверка. На входа и в коридора към офиса не е имало охранителни камери. Сигналът за проникването в \"Левкион\" ЕООД е бил подаден малко преди 9:00 часа от служители на фирмата. В същата сграда, но няколко етажа по-нависоко, е жилището на старозагорският областен управител Гергана Микова, която от журналисти разбра за обира. Крупното дарение е било направено на 11 ноември, а вписването в регистъра на Сметната палата е от 14 ноември. Собственикът на фирмата, 45-годишният Любомир Петров Корцанов, е записал, че те са приходи от търговска дейност. Той е едноличен собственик на общо 4 търговски дружества: \"Левкион\" ЕООД, \"Спароток\" ЕООД, \"Светещи реклами\" ЕООД и \"Левкион - Любомир Корцанов\" ЕТ. \"На този етап собственикът на разбитото помещение не е заявил стойността на задигнатото, предстои да бъде образувано досъдебно производство, нашите специалисти все още работят на място\", лаконично коментира директорът на ОД на МВР - Стара Загора, Стоян Стоянов.  \r\nСправка в регистъра на строителните компании показва, че за предходните две години (2018 и 2017) от \"Левкион\" са декларирали съответно 380 000 лв. и 780 000 лв. нетни приходи от дейността си. Преди време току-що завършилият тогава висшето си инженерно образование Любомир Корцанов е заявил пред старозагорски журналисти, че девизът му е \"Тревата се огъва и под лекия полъх на вятъра, но издържа и на най-силната буря.\"  \r\n„Зам.-шеф на парламента стана посланик на библиотекарите“, пише още изданието. Почетното звание \"посланик на библиотеките\" получи зам.-председателят на НС Емил Христов, който за пореден път дари нови книги на Регионална библиотека \"Захарий Княжески\" в Стара Загора. Дарението е от 16 тома на обща стойност 500 лв., сред заглавията са биографиите на руския президент Владимир Путин, съпругата на президента Обама - Мишел, и на Ницше, \"Илюзии\" на Тило Сарацин и двата тома \"Розата на Балканите\" от проф. Иван Илчев. Отличието на Българската библиотечно-информационна асоциация съществува от 2013 година, сред неговите носители са няколко десетки радетели за каузата на българската книжовност, миналата пролет то бе връчено и на председателката на парламента Цвета Караянчева. От началото на тази година Регионална библиотека \"Захарий Княжески\" е връчила свидетелства за дарения на 141 души, над 1 000 са придобитите по този път заглавия, коментира директорът на културния институт Надежда Груева. Съществуващата вече 65 години старозагорска библиотека, където понастоящем работят 33 души, разполага с 430 000 единици: книги, периодични издания, CD, грамофонни плочи, географски карти и други. Над 2 000 са редките и ценни книги, отпечатани преди 1876 година или с автографи на авторите им, които се съхраняват в библиотечните фондове. Сред най-старите е \"Разговорник греко - българский: За ония които желаят греческий язык, да се научат при когото и една кратка болгарска история приложи се\" на Христаки Георгиев Павлович, издадена през 1835 г. в Белград. Томчето е било закупено от колекционер и може да се използва само в читалнята. Повечето от старопечатните издания са придобивани чрез дарения, само през последните пет-шест месеца са постъпили над 30 книги с автографи. В традиция се е превърнало след всяко представяне на новоизлязла книга тук, в хранилището, да постъпва бройка от нея, създадена е и уникална колекция, в която фигурират книгите на почти всички съвременни автори от Града на липите и региона, сред тях са и 14-те стихосбирки на поета Таньо Клисуров. Неотдавна библиотеката е попълнила фонда си с четири книги на един от българските журналисти - доайена Георги Пенчев, който в младостта си е работел в местния вестник \"Септември\".  \r\n„Решението на проблема с фалшивите болнични няма да дойде с промяна в осигурителната система“. Това е заяви пред „Старозагорски новини“ Стоян Панчев – икономист към Експертен клуб за икономика и политика (ЕКИП), по повод предложението първият ден от болничния да не бъде заплащан, което провокира обществено напрежение, остро противопоставяне между работодателски организации и синдикати и организирането на национални стачки и протести. Според Стоян Панчев тази мярка няма да спре практиката с фалшивите болнични. „Идеята с подобна широка стъпка да бъдат санкционирани конкретни нарушители за сметка на онези, които спазват правилата, няма да доведе до нищо положително. На практика ще станем свидетели на това как от болната глава прехвърляме проблема на здравата“, категоричен е икономистът от ЕКИП. Ще бъде ли улеснен бизнесът чувствително, ако спре да плаща този един ден? Кои са ефективните методи за справяне с растящия брой болнични? Защо досега не е въведена електронната здравна карта? Отговорите на тези въпроси четете в интервюто на медията ни със Стоян Панчев. \r\n–\tГ-н Панчев, последната седмица у нас премина под знака на разнопосочни коментари, свързани с предложението първият ден от болничния да не бъде плащан, включително изненадващата реакция на премиера Борисов и отпора на синдикатите. Ще реши ли тази мярка проблема с фалшивите болнични листове? \r\n– Според мен няма да го реши. Възможно е за извършителите на подобен тип нарушения да стане по-скъпо, но със сигурност това няма да спре практиката. Значим ефект с подобна мярка просто няма да бъде получен. Идеята с подобна широка стъпка да бъдат санкционирани конкретни нарушители, за сметка на онези, които спазват правилата, няма да доведе до нищо положително. На практика ще станем свидетели на това как от болната глава прехвърляме проблема на здравата. \r\n– Много цифри бяха пуснати в публичното пространство за ползата от въвеждането на тази мярка. Ще се улесни ли бизнесът чувствително, ако той спре да плаща този един ден? \r\n– Аз не мисля, че това ще има значим ефект. Много от цифрите са спекулативни и затова няма смисъл да им бъде обръщано внимание. Тук има един много интересен момент. Имаме определени работодатели, които се опитват да решат свой проблем чрез широкообхватни мерки. Т.е. ставаме свидетели на това как се ползва държавата за намиране на изход от вътрешнофирмени затруднения. Ако в една фирма не можем да осъществяваме ефективен контрол, то това не бива да става проблем на цялата система. В тази връзка на дневен ред стои и един друг въпрос. В момента всички ние като работници сме задължени да плащаме осигуровки. Никой не ни пита дали искаме да го оправим. За съжаление, правилата в тази осигурителна система започват да се променят в интерес на определени фирми или работодателски организации. На практика сме принудени да плащаме за нещо, а да получаваме по-лоши условия. Това е фундаментално нечестно. Ето защо ние от Експертния клуб по икономика и политика казваме, че правилата не бива да бъдат променяни за всички, когато искаме да намерим решение на проблема с фалшивите болнични листове при част от работещите. \r\n– Г-н Панчев, кои обаче са ефективните методи за справяне с растящия брой болнични? Бюджетната сфера или частният сектор са в по-голяма степен потърпевши от подобна практика? \r\n– Без всякакво съмнение от фалшивите болнични листове в най-голяма степен страда частният сектор. Що се отнася до решението на този сериозен проблем, според мен то трябва да бъде търсено в две посоки. Първата е да направим възможно свободното договаряне между работодатели и работници. Другата възможност пред цялата система е свързана с въвеждането на електронна здравна карта, която много хора наричат електронно здравеопазване. При това положение съвсем лесно би било за работодателя да вижда цялата картина от болнични, които негов служител взима. Т.е. тук казваме, че решението е във всяка една структура поотделно, а не с промяна или въвеждане на нови моменти в цялата осигурителна система. \r\n– Отдавна в публичното пространство се говори за въвеждането на електронна здравна карта, но също толкова дълго почти нищо се случва в тази посока… \r\n– Ако трябва да бъдем коректни, всяка година се предприемат фалшиви стъпки към осигуряването на електронно здравеопазване. Моето мнение е, че в сферата на здравеопазването има много сериозни интереси, които възпрепятстват въвеждането на подобна проследимост на харченията и дейността на болниците. Интересите са в посока на това подобна прозрачност да не бъде въведена.", "date": "2019.11.20", "title": "Преглед на основните теми в старозагорския печат"}
{"url": "http://www.focus-news.net/news/2019/11/20/2721227/trima-dushi-sa-zadarzhani-za-palezh-na-lek-avtomobil-v-sveti-vlas-v-oblast-burgas.html", "text": "Трима души са задържани за палеж на лек автомобил в Свети влас. Това съобщиха от  ОДМВР - Бургас . Около 03.24 часа те са арестувани за срок до 24 часа в резултат на полицейските действия на служители от Районно управление – Несебър по отношение палежа на лек автомобил „БМВ“, паркиран на ул. „Цар Симеон“ 59 в Свети влас, осъществен на 16 ноември т.г. Това са двама криминално проявени младежи (на 23 години от Габрово и 16 години, без постоянен адрес) и 27 годишна криминално проявена жена от Свети влас. При извършените процесуално-следствени действия са събрани доказателства за съпричастността на тримата задържани към извършеното престъпление. Работата по случая продължава.", "date": "2019.11.20", "title": "Трима души са задържани за палеж на лек автомобил в Свети влас в област Бургас"}
{"url": "http://www.focus-news.net/news/2019/11/20/2721232/pregled-na-osnovnite-temi-v-burgaskiya-pechat.html", "text": "\"В битката с престъпността: Монтират 30 камери и в \"Победа\" е водещото заглавие от първата страница на днешния брой на вестник  \"Черноморски фар\" . Полицията е готова да следи директно видеонаблюдението. Местните са доволни от общинските \"очи\", настояват и за такива с нощно виждане, пише още вестникът. \"Над 200 метра мрежи прибраха от Мандра и Поморийското езеро\" е друго заглавие от страниците на вестника. През последните дни служителите на сектор \"Рибарство и контрол\" - Бургас към отдел РК \"Черно море\" извършиха няколко планирани проверки и проверки по сигнали на граждани, пояснява материалът. \"Община Бургас иска подкрепа за етажен паркинг\" е още едно заглавие от страниците на ежедневника. Още миналата година Община Бургас заяви готовността си да проектира и строи многоетажни паркинги като по-ефективна мярка срещу увеличаващия се брой автомобили, уточнява статията. \"Прието: И този Общински съвет - Бургас ще може да се \"въздържа\" от гласуване\" е темата на деня в днешния брой на \"Черноморски фар\". Повече от час бургаските общински съветници дебатираха по темата с отпадането на гласуването с \"въздържал се\". То бе част от предложенията в новия Правилник за работа на общинския съвет и бе направено от Иво Баев от \"Демократична България\", пише още вестникът. Интервюто в днешния брой е с Милен Николов, директор на Регионален бургаски музей.", "date": "2019.11.20", "title": "Преглед на основните теми в бургаския печат"}
{"url": "http://www.focus-news.net/news/2019/11/20/2721230/v-katedralen-hram-sv-nedelya-v-sofiya-shte-se-sastoi-golyam-duhoven-kontsert-posveten-na-denya-na-pravoslavnata-hristiyanska-mladezh-i-hristiyanskoto-semeystvo.html", "text": "В катедрален храм „Св. Неделя“ ще се състои голям духовен концерт, посветен на Деня на православната християнска младеж и християнското семейство, предаде репортер на  Агенция „Фокус“ . Събитието ще се проведе от 18.00 часа на 21 ноември, когато отбелязваме Въведение Богородично - Ден на православната християнска младеж и християнското семейство. Организатор е Софийската света митрополия, а концертът се осъществява с благословението и в присъствието на Негово Светейшество Патриарх Неофит. Входът е свободен. \r\nНикола ПЕТКОВ", "date": "2019.11.20", "title": "В катедрален храм „Св. Неделя“ в София ще се състои голям духовен концерт, посветен на Деня на православната християнска младеж и християнското семейство"}
{"url": "http://www.focus-news.net/news/2019/11/20/2721228/edin-chovek-e-zaginal-pri-katastrofa-na-bul-evropa-v-stolitsata.html", "text": "Един човек е загинал при катастрофа на бул. „Европа“. Това съобщиха за  Агенция „Фокус“  от  СДВР . Сигналът за инцидента е подаден към 21.00 часа снощи. По информация на СДВР катастрофата е станала на главен път Е-80 с посока на движение от София към Сливница. По случая е образувано е досъдебно производство.", "date": "2019.11.20", "title": "Един човек е загинал при катастрофа на бул. „Европа“ в столицата"}
{"url": "http://www.focus-news.net/news/2019/11/20/2721231/malin-bistrin-bhra-letniyat-sezon-beshe-uspeshen-za-vsichki-planinski-kurorti-v-bansko-ima-rast-ot-17-na-letni-turisti.html", "text": "Летният сезон беше успешен за всички планински курорти, в Банско има ръст от 17% на летни туристи. Това каза за сутрешния блок  „Добро утро, България“  на  Радио „Фокус“  заместник-председателят на УС на Българската хотелиерска и ресторантьорска асоциация и председател на Съюза на туристическия бизнес в Банско Малин Бистрин. Той добави, че през последните години българският туризъм предлага повече и различни програми, което привлича българските туристи. „Надяваме се искрено природата да не се е разсърдила на зимния туризъм в България, да натрупа дебел сняг, да ни даде една хубава, здрава основа и предпоставка за нашия туризъм, за нашия бизнес и най-вече да бъде мирна и геополитиката у нас. Нашият бизнес е изключително зависим от геополитическите настроения и нюанси не само в България, а и извън България – в близките страни около нас, ситуацията, която е в почти цяла Европа. Така че, искрено се надяваме сезонът ни да бъде много, много успешен“, обясни председателят на Съюза на туристическия бизнес в Банско. \r\nМалин Бистрин каза още, че страната ни трябва да следи сектора в съседните ни страни, защото Русия, Сърбия и Турция активно развиват туризма. Той допълни, че държавата, местната власт и бизнесът трябва да работят заедно, защото по този начин пазарът може да бъде разширен и да бъдат привлечени туристи както от Балканите, така и от Западна Европа. \r\n \r\nМариана ВАЛЕНТИНОВА", "date": "2019.11.20", "title": "Малин Бистрин, БХРА: Летният сезон беше успешен за всички планински курорти, в Банско има ръст от 17% на летни туристи"}
{"url": "http://www.focus-news.net/news/2019/11/20/2721229/afp-pekin-predupredi-amerikanskiya-diplomat-za-silni-merki-po-otnoshenie-na-zakonoproekta-za-pravata-na-honkong.html", "text": "Министерството на външните работи на Китай привика американския шарже д'афер в страната заради приемането в Сената на законопроекта за правата на Хонконг, като предупреди за „силни\" контрамерки срещу САЩ, ако предложението бъде прието, предава  AFP . \r\nЗаместник-министърът на външните работи Ма Джаоксу призова временно изпълняващия задълженията Уилям Клайн, за  да му връчи „силен протест\", се казва в съобщение на външнополитическото ведомство в Пекин. \r\n„Силно призоваваме американската страна незабавно да предприеме ефективни мерки, за да не допусне този законопроект да се превърне в закон\" и да спре да се меси във вътрешните работи на Китай, се казва в изявлението. \r\n„В противен случай китайската страна ще предприеме силни мерки за решително противодействие срещу САЩ, а американската страна трябва да понесе всички последствия\", се казва още в съобщението. \r\n \r\n Тереза Герова", "date": "2019.11.20", "title": "AFP: Пекин предупреди американския дипломат за „силни мерки“ по отношение на законопроекта за правата на Хонконг"}
{"url": "http://www.focus-news.net/news/2019/11/20/2721237/mokri-sa-patishtata-na-teritoriyata-na-oblast-plovdiv.html", "text": "Мокри са пътищата на територията на областта, предаде репортер на  Радио „Фокус“ – Пловдив . Водачите трябва да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Трафикът на територията на областта е интензивен. Засилено е автомобилното движение по пловдивския участък на АМ „Тракия“, също по направленията Пловдив - Карлово, Пловдив - Съединение, Пловдив - Пазарджик и Пловдив - Асеновград - Смолян. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Девин - Кричим е ограничено за всички моторни превозни средства поради ремонтни дейности на асфалтовата настилка в часовете от 07.00 часа до 19.00 часа. Участъкът е сигнализиран с пътни знаци. Обходният маршрут за водачите е по пътя Девин - Смолян - Асеновград - Пловдив и обратно. Срокът за извършването на дейностите е до 29 ноември. Преминаването по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. \r\nНатоварено е движението и на територията на град Пловдив към този час. Колони от автомобили се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри, на места хлъзгави, заради натрупана листна маса. \r\nТони МИХАЙЛОВ", "date": "2019.11.20", "title": "Мокри са пътищата на територията на област Пловдив"}
{"url": "http://www.focus-news.net/news/2019/11/20/2721238/zhurnalistat-nataliya-boyadzhieva-shte-predstavi-v-dobrich-svoyata-kniga-s-razkazi-za-kitay.html", "text": "Журналистът Наталия Бояджиева ще представи в Добрич своята книга с разкази за Китай. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в Регионална библиотека „Дора Габе“, предаде кореспондент на  Радио „Фокус” – Варна . Премиерата на книгата „Светлина от Изтока“ е на 27 ноември от 17.30 часа в Регионална библиотека „Дора Габе”. Това е второ преработено и обновено издание в изцяло ново художествено оформление в каталога на издателството. „Светлина от Изтока“ е дебютната книга на Наталия Бояджиева. Тя живее три години в Пънлай, провинция Шандун. Сборникът с разкази за Китай ще бъде представен като част от своеобразното пътешествие до удивителния и самобитен свят на китайските традиции и съвременност. Публиката ще има възможност да види и снимки от местата, за които авторката разказва. „Предизвикателството за мен беше да преведа една чужда култура, като китайската, на езика и метафората на собствения си начин на живот. Криещите се под повърхността неща са универсални и правят от всички нас човешко семейство. Но как да ги извадя от техните скривалища”, казва Наталия Бояджиева за творческите си търсения.  \r\n„Виждаме живота от два различни ъгъла – българския и китайския. Съпреживяваме радостта да намерим път към другия и особеното чувство, че в сърцето ни се е отворило трето око – окото на приятелството. Книга за далечната екзотична страна и за приятелството – по детски чисто“, пише в рецензия за книгата писателят Захари Карабашлиев. Изключителна ценност на книгата е, че тялото съдържа 64 цветни и много черно-бели снимки на места, които Наталия Бояджиева е посетила. Родена е на 15 април 1960 година във Варна. Работила е като преподавател по български език и литература в родния си град. От 1990 година до днес е журналист на свободна практика и член на СБЖ – ДЖСП „Д-р Иван Богоров“. Членува също и в АБУЖЕТ, както и в световната Федерация на журналистите и писателите пътешественици FIJET. От 2010 г. до момента е кореспондент на интернет радио „Татковина“ от Азия, автор и водещ на рубриката „На пътешествие с Натали“. Превежда от руски, английски, полски и италиански. Автор е на книгата с разкази за Китай „Светлина от Изтока“, излязла от печат през 2016 г.. Втората ѝ книга с разкази „Лицата на Филипините“ е издадена през 2018 г. Второто обновено и преработено издание на „Светлина от Изтока“ излезе от печат през октомври 2019 г. \r\nЖулиета НИКОЛОВА", "date": "2019.11.20", "title": "Журналистът Наталия Бояджиева ще представи в Добрич своята книга с разкази за Китай"}
{"url": "http://www.focus-news.net/news/2019/11/20/2721240/mvr-trima-dushi-sa-zaginali-a-16-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 16 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 19 леки и 4 тежки катастрофи, при има един загинал и четирима пострадали.", "date": "2019.11.20", "title": "МВР: Трима души са загинали, а 16 са пострадали при катастрофи в страната през изминалото денонощие"}
{"url": "http://www.focus-news.net/news/2019/11/20/2721239/vavedena-e-vremenna-organizatsiya-na-dvizhenieto-v-uchastak-ot-avtomagistrala-struma-pri-dupnitsa.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В платното в посока София има две ленти за движение за леките автомобили и пътни превозни средства до 12 тона в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 тона, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.   \r\nВенцеслав ИЛЧЕВ", "date": "2019.11.20", "title": "Въведена е временна организация на движението в участък от автомагистрала „Струма” при Дупница"}
{"url": "http://www.focus-news.net/news/2019/11/20/2721234/mladezhi-ot-turtsiya-pomagat-na-vazrastni-hora-v-edin-ot-sotsialnite-domove-v-kazanlak.html", "text": "Трима доброволци от Турция работят в Дома за възрастни хора „Маргарита Асебо“ в Казанлък по проект на читалището в село Шейново, предаде кореспондент на  Радио „Фокус“ . Координаторът на проекта Росица Зланкова, секретар на читалището, посочи, че проектът е с надслов „Младежи с големи сърца помагат на възрастни хора“ и се реализира в рамките на Европейския корпус за солидарност към Центъра за развитие на човешките ресурси. Тя подчерта, че с одобрението на този проект Народно читалище „Освобождение – 1884“ продължава традицията да работи с младежи от цял свят като доброволци, които да помагат на местната общност. Целта на проекта тази година е тримата доброволци от Турция – Фират Йорген, Джан Йешилоглу и Селчук Кюс, да помагат в Дом за стари хора „Маргарита Асебо“ и да придобият опит и знания от социалните работници в Дома, където ще работят в продължение на шест месеца.  \r\nСелчук Кюс е инженер по образование. Той подчерта, че обича да помага на възрастните хора и затова е избрал този проект. „Щастлив съм да бъда тук, защото обичам възрастните хора, обичам да се грижа за тях, те винаги имат нужда някой да им помага и да говори с тях. Ние сме тук за шест месеца и ще се опитаме да помогнем и на самия Дом“, каза той. Доброволците подготвят и брошура, в която ще бъде отразено, какво точно правят социалните работници в дома и как се чувстват възрастните хора в него. „Населението има нужда от информация какво се случва тук“, каза Селчук Кюс.  \r\nФират Йорген е физиотерапевт и преди да дойде в България се е занимавал с възрастни хора във връзка с професията си. „Когато разбрах за този проект, си дадох сметка, че той дава възможност и двете страни да имаме полза. От една страна, аз като човек, който се занимава с възрастни хора, и от друга страна Домът“, заяви той. \r\nДжан Йешилоглу е завършил „ Бизнес администрация“. Той посочи, че е избрал този проект, защото обича да се занимавам с деца и възрастни хора, обича да помага. \r\nДиректорът на Дома за стари хора „Маргарита Асебо“ Анна Кърпачева поясни, че в този дом има много потребители, които са трудно подвижни и тази помощ за тях е много важна.  \r\nСлавяна ГАЙДАРОВА", "date": "2019.11.20", "title": "Младежи от Турция помагат на възрастни хора в един от социалните домове в Казанлък"}
{"url": "http://www.focus-news.net/news/2019/11/20/2721242/nevrokopskiyat-mitropolit-serafim-shte-oglavi-bogosluzheniyata-za-hramoviya-praznik-na-tsarkvata-vavedenie-bogorodichno-v-blagoevgrad-na-21-noemvri.html", "text": "Негово високопреосвещенство Неврокопският митрополит Серафим ще оглави богослуженията за храмовия празник на църквата „Въведение Богородично“ на 21 ноември, предаде репортер на  Агенция „Фокус“ . Един от най-известните храмове в Неврокопска епархия и страната „Въведение на Пресвета Богородица“ отбелязва своя празник на 21 ноември, когато честваме Деня на православната християнска младеж и християнското семейство. По този повод Негово високопреосвещенство Неврокопският митрополит Серафим ще оглави Архиерейска света Литургия на празника. Началото ще бъде в 9.00 часа.  \r\nНикола ПЕТКОВ", "date": "2019.11.20", "title": "Неврокопският митрополит Серафим ще оглави богослуженията за храмовия празник на църквата „Въведение Богородично“ в Благоевград на 21 ноември"}
{"url": "http://www.focus-news.net/news/2019/11/20/2721236/koha-ditore-kosovo-balkanskiyat-mini-shengen-bi-uvelichil-vliyanieto-na-rusiya-i-kitay-v-regiona-predupredi-haradinay.html", "text": "Напускащият премиер на Косово Рамуш Харадинай даде пресконференция, на която предупреди, че балканският „мини Шенген“ би увеличил влиянието на Русия и Китай в региона, съобщава електронното издание на прищинския ежедневник  Koha Ditore . \r\nСъгласно думите му, инициативата ще доведе до разширяване на руското влияние на Балканите. Косово няма интерес да работи и да се влияе от сътрудничеството между Русия и Китай, което поставя Белград в центъра на тяхната програма. \r\nМинистър-председателят на най-младата държава на Балканите бе категоричен, че страната няма нужда от организирането на нови избори, но ако се стигне до такива, най-напред трябва да бъде проведена избирателна реформа.  \r\nНа конференцията Харадинай също спомена либерализирането на визовия режим, като заяви, че до края на годината се очаква процесът на вземане на решение да приключи. \r\n \r\n Тереза Герова", "date": "2019.11.20", "title": "Koha Ditore (Косово): Балканският „мини Шенген“ би увеличил влиянието на Русия и Китай в региона, предупреди Харадинай"}
{"url": "http://www.focus-news.net/news/2019/11/20/2721243/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.20", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/20/2721244/pregled-na-osnovnite-temi-vav-velikotarnovskiya-pechat.html", "text": "„Собственици на 5 къщи за гости възстановяват 100% от субсидията“ е заглавие от първа страница на областния всекидневник  „Янтра ДНЕС” . Собствениците на 5 къщи за гости и ваканционни комплекси във Великотърновска област, изградени с пари по Програмата за развитие на селските райони, трябва да върнат 100% от получената субсидия заради открити нарушения. „БСП бойкотира избора на заместници на Венци Спирдонов в местния парламент“, пише още вестникът.  Четирима заместници ще има през новия мандат председателят на Великотърновския общински съвет Венцислав Спирдонов, реши местният парламент. Това са Росен Иванов от ГЕРБ, Тодор Тодоров от „Либерална демократична алтернатира ан гражданите“, Калина Широкова от БДО и д-р Юлия Тонкова от „ВМРО – БНД“. „Убиха на място пешеходец в Горна Оряховица“ е новина от криминалната хроника. Страница пета ни разказва за проф. Томислав Байнов, който „води виртуозни музиканти във В. Търново за концерт на 8 рояла и 32 ръце“. „13 медала за свищовлии“ е новина от спортните страници.  \r\n„Търновски полицай и световен шампион по бойни изкуства ръководи спортен клуб“ е заглавие от другия областен ежедневник  „Борба“ . Световен шампион по бойни изкуства, преподавател в Академията на МВР и в Националната спортна академия по полицейска лична защита и с три дипломи за висше образование ръководи и спортен клуб във В. Търново. 31-годишният Николай Недев сега е криминалист в старата столица. „Промени в екипа на Даниел Панов – след Нова година, Венцислав Спирдонов с четирима заместници“ е друга новина от днес. Даниел Панов засега остава с трима заместници, а промени в екипа може да се очакват след Нова година, когато ще се обсъжда и новата структура на щата, информира кметът на Велико Търново Даниел Панов. В днешното издание има материал и за сервитьорка от Велико Търново, която спечели 100 000 лева. „Студентът Петър Петров спечели делото срещу ректора на ВТУ“ е новина от криминалната хроника. „Силно представяне на баскетболните надежди – шест победи в шест мача!“ е заглавие от спортните страници.", "date": "2019.11.20", "title": "Преглед на основните теми във великотърновския печат"}
{"url": "http://www.focus-news.net/news/2019/11/20/2721246/propadnal-uchastak-zatrudnyava-dvizhenieto-v-otsechka-po-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка по пътя между Габрово и село Стоманеците, съобщават за  Радио „Фокус“ – Велико Търново  от Областно пътно управление. Шофьорите трябва да са внимателни в участъка при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е предимно слънчево, а настилките – частично мокри и хлъзгави. За изминалото денонощие няма нови въведени ограничения. Не за регистрирани и тежки инциденти. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до 20 юни 2020 г. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец.  \r\nЛуиза ТРАНЧЕВА", "date": "2019.11.20", "title": "Пропаднал участък затруднява движението в отсечка по пътя между Габрово и село Стоманеците"}
{"url": "http://www.focus-news.net/news/2019/11/20/2721245/tass-netanyahu-i-gants-ne-postignaha-sporazumenie-za-formiraneto-na-koalitsionno-pravitelstvo.html", "text": "Министър-председателят на Израел Бенямин Нетаняху и лидерът на блока „Синьо и бяло“ Бени Ганц не успяха да се споразумеят за условията за формиране на коалиционно правителство. Съответното обяви Нетаняху на страницата си в социалната мрежа „Туитър“, предава  TACC . \r\n„За съжаление, вчера [19 ноември] по време на нашия разговор Бени Ганц отказа да приеме условието, поставено от [лидера на партията „Наши дом-Израел\"Авигдор] Либерман да приеме проекта на [президента на Израел Реувен Ривлин], според който аз като изпълняващ длъжността министър-председател ще бъде първият, който ще поеме поста начело на [новото] правителство“, се казва в съобщението. Нетаняху подчерта, че това условие е от решаващо значение за Либерман. \r\nТой също така обвини лидерите на блока в преговори с арабските партии в Израел за съставяне на правителство. Съгласно думите му, по този начин те нарушават обещанията, дадени на избирателите. \r\nНа 21 ноември в полунощ изтича срокът за съставяне на коалиция в Израел. След изборите на 17 септември Нетаняху беше първият, който се опита да създаде кабинет, но не успя да направи това, след което върна мандата на президента Реувен Ривлин два дни преди изтичането на 28-дневния му мандат. Ако Ганц не успее да създаде правителство, ще започне законният период от 21 дни, по време на който всеки от 120-те членове на Кнесета ще може да се опита да събере подписите на 61 депутати, така че президентът да му връчи мандат да сформира коалиция. Ако това не случи, в Израел ще бъдат насрочени нови избори.  \r\n \r\n Тереза Герова", "date": "2019.11.20", "title": "ТАСС: Нетаняху и Ганц не постигнаха споразумение за формирането на коалиционно правителство"}
{"url": "http://www.focus-news.net/news/2019/11/20/2721247/stanislav-pandin-psiholog-konventsiyata-na-oon-za-pravata-na-deteto-e-parviyat-mezhdunaroden-dogovor-koyto-garantira-pravata-na-vsichki-detsa-po-sveta.html", "text": "Конвенцията на ООН за правата на детето е първият международен договор, който гарантира правата на всички деца по света. Това каза за сутрешния блок  „Добро утро, България“  на  Радио „Фокус“  психологът и PR на Държавната агенция за закрила детето Станислав Пандин. Той обясни, че в България формите на насилие над деца представляват 38% от всички подадени писмени сигнали към агенцията. Децата в риск представляват 16%, добави Пандин.„По всяка една писмена жалба се взема отношение. По анонимните, съответно на телефони 116 111, работят психолози – адекватни хора, които могат да преценят какво се случва в съответната ситуация и ако говорим за суицид, при риск да потърсят Министерството на вътрешните работи“, допълни психологът.  \r\nСтанислав Пандин каза още, че когато детето е в съзнателна възраст, не трябва да бъде изолирано от  разговори на родителите си. Той добави, че децата не трябва да бъдат ограничавани в стереотипни поведения. Психологът препоръча несъгласията между родителите да не бъдат решавани пред децата.   \r\n \r\nМариана ВАЛЕНТИНОВА", "date": "2019.11.20", "title": "Станислав Пандин, психолог: Конвенцията на ООН за правата на детето е първият международен договор, който гарантира правата на всички деца по света"}
{"url": "http://www.focus-news.net/news/2019/11/20/2721249/die-presse-avstriya-priyatelski-signali-ot-moskva.html", "text": "Русия разреши на задържаните украински военни кораби да се върнат в родните пристанища - важен жест на добра воля преди срещата на върха на нормандския формат в Париж, насрочена за 9 декември, коментират в редакцията на австрийския национален ежедневник  Die Presse . \r\nВ пристанището в Одеса отдавна чакаха тези три кораба. Връщането им се превърна в късен триумф за украинското държавно ръководство и доказателство, че постоянството в отношенията с Русия може да даде плод. \r\nОсвобождавайки корабите, Москва демонстрира готовността си да се отвори към Украйна, още повече, че самата тя няма нужда от тези плавателни съдове. Малко преди първата среща на президентите Владимир Зеленски и Владимир Путин този жест има важно символично значение. \r\nВ понеделник Кремъл за първи път потвърди готовността си за срещата на върха на 9 декември в Париж. Киев и Берлин изпратиха подобни сигнали няколко дни по-рано - веднага след обявяването на срещата на върха. Говорителят на Кремъл Дмитрий Песков веднага предупреди: „Нека не очакваме твърде много, за да не бъдем разочаровани в крайна сметка\". \r\nНезависимо от това, връщането на корабите се вписва добре в серията от стъпки за сближаване на страните в конфликта, който започна след като Владимир Зеленски дойде на власт. Във връзка с това си заслужава да се отбележат последните мерки на двете страни за деескалация в Донбас. \r\nРусия конфискува украински кораби в Керченския проток преди почти година. Задържани бяха и 24 украински моряци. По-късно всички бяха освободени в рамките на обмена на затворници между Русия и Украйна, организиран през септември тази година. \r\nС връщането на корабите обаче „случаят в Керч“ не беше прекратен за Киев: украинското ръководство възнамерява да поиска обезщетение в Международния съд в Хага за причинените финансови щети. Първото изслушване е насрочено за тази седмица. Според заместник-министъра на външните работи на Украйна  Елена Зеркал, Киев иска да докаже на целия свят, че корабите му са били в Керченския проток „за мирни цели и в съответствие със закона“. \r\nКораби се движеха от Одеса към пристанището в Бердянск, разположено на Азовско море. Дотам може да се стигне само през Керченския проток, разположен източно от Кримския полуостров, който бе присъединен към Русия. Руската гранична служба задържа украинските кораби, казвайки, че те са навлезли в руските териториални води. Киев твърди обратното, като се позовава на споразумението от 2003 г., което по същество позволява преминаването на плавателни съдове през Керченския проток. \r\nПроблемът е, че след присъединяването на Крим и изграждането на Кримския мост Москва ограничи преминаването на кораби до украинските пристанища на Азовско море. В същото време Кремъл игнорира решението на Международния съд по морско право на ООН през май, според което Москва трябваше да освободи украинските моряци и да върне плавателните съдове на Киев. Според Русия разрешаването на подобни въпроси е извън компетентността на трибунала. \r\n \r\n Тереза Герова", "date": "2019.11.20", "title": "Die Presse (Австрия): Приятелски сигнали от Москва"}
{"url": "http://www.focus-news.net/news/2019/11/20/2721233/do-200-metra-e-namalena-vidimostta-v-rayona-na-svishtov-poradi-magla.html", "text": "Нормално се осъществява движението по главните и второстепенни пътища в областта. Времето е облачно, а настилките са мокри на места, предаде репортер на  Радио „Фокус“ – Велико Търново . В района на Свищов, както и в котловините и около по-големите водни басейни видимостта е намалена. За изминалото денонощие не са регистрирани тежки инциденти. Няма и допълнително въведени ограничения в областта. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на ноември. \r\nЛуиза ТРАНЧЕВА", "date": "2019.11.20", "title": "До 200 метра е намалена видимостта в района на Свищов поради мъгла"}
{"url": "http://www.focus-news.net/news/2019/11/20/2721241/gazeta-express-kosovo-balkanskiyat-mini-shengen-obsluzhva-interesite-na-rama-tvardi-germanski-ekspert.html", "text": "Идеята за създаване на „мини Шенген\" на Балканите тласна албанския премиер Еди Рама към съюз със сръбския президент Александър Вучич и премиера на Северна Македония Зоран Заев, което доведе до сблъсък с политическите лидери в Косово. Това заключи германският експерт по Балканите Бобо Вебер в интервю за електронното издание на прищинския ежедневник  Gazeta Express . \r\nПо време на втората среща между Рама, Вучич и Заев, проведена на 10 ноември в Охрид, Северна Македония, албанският премиер обвини Косово в самоизолация, предпочетена от Прищина вместо присъединяването инициативата, която лидерите на най-младата държава на Балканите възприемат скептично и считат за опит за възраждане на Югославия с участието на Албания. \r\nКоментирайки тези развития, Бодо Вебер заяви, че напълно разбира необходимостта на Рама от политически успех, предвид решението на Франция да блокира откриването на преговорите за присъединяване на Албания към Европейския съюз. Според германския експерт албанският премиер със застъпничеството си за споразумение за размяна на територии в преговорите за нормализиране на двустранните отношения между Прищина и Белград, „съсипа имиджа си на честен посредник и застъпник за интересите на Косово“. \r\nВебер казва, че косовските власти трябва да решат дали искат да се включат в тази инициатива. „Но поне трябваше да отправят въпроси към трите настоящи минишенгенски членове, започвайки от Белград, дали поканата към Косово да се присъедини е с намерение да се премахнат търговски бариери или да бъдат приложени от споразумението за свободно движение на хора в рамките на техническия диалог Косово-Сърбия“, посъветва германският експерт. \r\n \r\n Тереза Герова", "date": "2019.11.20", "title": "Gazeta Express (Косово): Балканският „мини Шенген“ обслужва интересите на Рама, твърди германски експерт"}
{"url": "http://www.focus-news.net/news/2019/11/20/2721235/ogranicheno-e-dvizhenieto-na-vsichki-prevozni-sredstva-po-patya-devin-krichim-za-polagane-na-nova-asfaltobetonova-nastilka.html", "text": "Предимно сухи и проходими са пътищата в област Смолян, съобщи за  Радио „Фокус“ – Смолян   дежурният в Областно пътно управление. Времето е облачно, без валежи, а на места има и мъгла, която обаче не намалява видимостта. През нощта не са получавани сигнали за инциденти по пътищата в областта. От 8.00 часа до 19.00 часа до 22 ноември е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.20", "title": "Ограничено е движението на всички превозни средства по пътя Девин – Кричим за полагане на нова асфалтобетонова настилка"}
{"url": "http://www.focus-news.net/news/2019/11/20/2721250/mokri-na-mesta-sa-patnite-nastilki-v-oblast-pazardzhik.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Трафикът по пътя Панагюрски колонии – Панагюрище в района на 74 и 75 км трябва да се осъществява с повишено внимание, поради пропадане на част от банкета. Движението в участъка е регулирано с пътни знаци. Движението по пътя Велинград - Каратепе от 6 км до 32 км се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност Превала - Доспат – Сърница. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.11.20", "title": "Мокри на места са пътните настилки в област Пазарджик"}
{"url": "http://www.focus-news.net/news/2019/11/20/2721251/natovaren-e-trafikat-po-pat-i-1-montana-vidin-na-teritoriyata-na-oblast-vidin-v-posoka-gkpp-dunav-most-2.html", "text": "Натоварен е трафикът по път I-1 Монтана - Видин в посока ГКПП „Дунав мост 2“ . Това каза за  Радио „Фокус“ – Видин  дежурният служител в Областно пътно управление – Видин.  Пътуват предимно тежкотоварни автомобили в посока ГКПП „Дунав мост 2“, като на места се образуват колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен и няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.20", "title": "Натоварен е трафикът по път I-1 Монтана - Видин на територията на област Видин в посока ГКПП „Дунав мост 2“"}
{"url": "http://www.focus-news.net/news/2019/11/20/2721252/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст . Във високите части духа бурен вятър. На места превалява дъжд, очакванията са ако температурите паднат дъждът да премине в сняг. Температурите са между 0 и 7 градуса. Лифтовите съоръжения не работят. Няма регистрирани инциденти.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.20", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/20/2721253/parlamentat-osvobodi-tsvetelin-sofroniev-kato-chlen-na-komisiyata-za-zashtita-na-lichnite-danni.html", "text": "Парламентът освободи Цветелин Софрониев като член на Комисията за защита на личните данни, предаде репортер на  Агенция „Фокус“ . „За“ освобождаването на Софрониев гласуваха 170 народни представители, без „против“ и „въздържали се“. Това се налага, тъй като той е подал заявление за освобождаване на 13 ноември 2019 г.   \r\nДеница КИТАНОВА", "date": "2019.11.20", "title": "Парламентът освободи Цветелин Софрониев като член на Комисията за защита на личните данни"}
{"url": "http://www.focus-news.net/news/2019/11/20/2721254/zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik-v-oblast-sliven.html", "text": "Натоварено е движението по пътищата в област Сливен, съобщиха от  Областно пътно управление - Сливен . Пътните настилки са сухи и нормално проходими. Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г.", "date": "2019.11.20", "title": "Затворени за тежкотоварни автомобили над 10 тона са проходите Твърдишки и Вратник в област Сливен"}
{"url": "http://www.focus-news.net/news/2019/11/20/2721256/pavel-shopov-ataka-stigna-se-do-bezchestie-da-bade-predlozhen-za-zam-predsedatel-na-narodnoto-sabranie-edin-provalil-se-vitsepremier.html", "text": "Стигна се до безчестие да бъде предложен за зам.-председател на Народното събрание един провалил се вицепремиер. Това каза народният представител от „Атака“ Павел Шопов по време на дебатите по проекторешението за избор на Валери Симеонов за зам.-председател на Народното събрание, предаде репортер на  Агенция „Фокус“ .  \r\n„За разлика от ДПС ние от „Атака“ няма да излезем от залата. Няма да напуснем. Оставаме да кажем това, което имаме. Ние оставаме да кажем, че това напускане е един мним конфликт със Симеонов и НФСБ за неговото легитимиране. Това, което става днес с предложението му за избиране за зам.-председател на НС е логично предложение на всичко онова, което се правеше през последните месеци“, каза още Шопов.  \r\nДеница КИТАНОВА", "date": "2019.11.20", "title": "Павел Шопов, „Атака“: Стигна се до безчестие да бъде предложен за зам.-председател на Народното събрание един провалил се вицепремиер"}
{"url": "http://www.focus-news.net/news/2019/11/20/2721255/dps-napusnaha-plenarna-zala-zaradi-predlozhenieto-valeri-simeonov-da-stane-zam-predsedatel-na-narodnoto-sabranie.html", "text": "ДПС напуснаха пленарна зала заради предложението Валери Симеонов да стане зам.-председател на Народното събрание, предаде репортер на   Агенция „Фокус“ . Проектът на решение е внесен вчера от съпредседателите на ПГ на „Обединени патриоти“ и бе включен днес в дневния ред на Народното събрание.  \r\nДеница КИТАНОВА", "date": "2019.11.20", "title": "ДПС напуснаха пленарна зала заради предложението Валери Симеонов да стане зам.-председател на Народното събрание"}
{"url": "http://www.focus-news.net/news/2019/11/20/2721248/magla-namalyava-vidimostta-do-100-metra-na-prohoda-petrohan.html", "text": "Мъгла намалява видимостта до 100 метра на прохода Петрохан. Това съобщи за  Радио „Фокус“ – Видин  дежурният служител в Областно пътно управление – Монтана. Пътната настилка е суха, температурата е положителна 7 градуса, няма пътни инциденти през нощта и тази сутрин на прохода. Остава забраната за преминаване на автомобили над 12 тона през Петрохан. Обиколният маршрут е през град Своге.  \r\nАнна ЛОЗАНОВА", "date": "2019.11.20", "title": "Мъгла намалява видимостта до 100 метра на прохода Петрохан"}
{"url": "http://www.focus-news.net/news/2019/11/20/2721257/normalno-se-osashtestvyava-dvizhenieto-na-granichnite-punktove-s-gartsiya-v-yugozapadna-balgariya.html", "text": "Нормално се осъществява движението на граничните пунктове с Гърция в Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или колони от автомобили на пунктовете „Кулата“ и „Илинден“. Без забавяния се извършва и преминаването на границата с Северна Македония. Към този час трафикът на „Златарево“ и „Станке Лисичково“ е обичайно натоварен за делничен ден.  \r\nЛивия НИНОВА", "date": "2019.11.20", "title": "Нормално се осъществява движението на граничните пунктове с Гърция в Югозападна България"}
{"url": "http://www.focus-news.net/news/2019/11/20/2721260/vtoro-zasedanie-za-kasirane-na-izborite-za-kmet-na-obshtina-dupnitsa-shte-se-provede-administrativniyat-sad-v-kyustendil.html", "text": "Второ заседание за касиране на изборите за кмет на Община Дупница ще се проведе Административният съд в Кюстендил. Това съобщиха за  Радио „Фокус” – Кюстендил  от съдебната институция. Заседанието е насрочено за 11.00 часа. На предишното заседание съдът допусна вещи лица да броят гласовете в две от секциите - №19 в Основно училище „Неофит Рилски“ и №5 в Професионална гимназия „С. П. Корольов”. Съдът разпореди да бъдат преброени всички бюлетини, а недействителните и тези, на които е отбелязано „Не подкрепям никого” трябва да бъдат представени отделно. Според съдебния състав в протоколите от двете секции е отбелязано възражение.Делото е по жалба на кандидат-кмета от „БСП за България” Първан Дангов, който загуби от настоящия кмет от ГЕРБ Методи Чимев с разлика от 111 гласа.  \r\nВенцеслав ИЛЧЕВ", "date": "2019.11.20", "title": "Второ заседание за касиране на изборите за кмет на Община Дупница ще се проведе Административният съд в Кюстендил"}
{"url": "http://www.focus-news.net/news/2019/11/20/2721264/sofiyska-voda-vremenno-shte-prekasne-vodosnabdyavaneto-v-chast-ot-zhk-lozenets-na-21-noemvri.html", "text": "„Софийска вода” временно ще прекъсне водоснабдяването в част от жк. „Лозенец“ на 21 ноември. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Лозенска планина“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: бул. „Черни връх“, ул. „Плана планина“, ул. „Св. Теодосий Търновски“, ул. „Йоан Екзарх“ и ул. „Гребен планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Теодосий Търновски“ ъгъла с ул. „Йоан Екзарх“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.20", "title": "„Софийска вода” временно ще прекъсне водоснабдяването в част от жк. „Лозенец“ на 21 ноември"}
{"url": "http://www.focus-news.net/news/2019/11/20/2721259/afp-dvama-amerkanski-voynitsi-zaginaha-v-katastrofa-na-helikopter-v-afganistan.html", "text": "Двама американски военнослужещи са загинали при катастрофа на хеликоптер в Афганистан, предава  AFP , като се позовава на изявление от силите на Вашингтон в страната. Военните на САЩ са категорични, че става въпрос за инцидент, но талибаните твърдят, че са свалили хеликоптера.  \r\nВ изявление на американските сили в Афганистан се казва, че катастрофата в сряда се разследва, „но предварителните доклади не сочат, че е причинена от вражески огън\". От съобщението не става ясно къде се е случил инцидентът, нито самоличността на жертвите. \r\nТалибаните твърдят, че са подложили на обстрел хеликоптера в района на Чарх в провинция Логар в 1:00 часа сутринта местно време. \r\n \r\n . \r\n \r\n Тереза Герова", "date": "2019.11.20", "title": "AFP: Двама амеркански войници загинаха в катастрофа на хеликоптер в Афганистан"}
{"url": "http://www.focus-news.net/news/2019/11/20/2721263/trima-chlenove-i-sekretar-na-telk-v-stara-zagora-sa-osadeni-za-polucheni-nad-5-000-lv-podkupi-za-da-zavishat-protsenti-na-netrudosposobnost.html", "text": "Специализираният наказателен съд наложи наказания от по 3 години „Лишаване от свобода“ с 5-годишен изпитателен срок на председателя, на двама членове и секретаря на ТЕЛК – трети състав, в МБАЛ „Проф. Д-р Стоян Киркович“ АД в Стара Загора. Това съобщиха от пресцентъра на  Апелативна специализирана прокуратура . На тримата лекари в комисията Съдът наложи и глоби от 4 000 до 5 000 лева, както и лишаване от право да заемат държавна длъжност в органите на медицинската експертиза и на Регионалните картотеки за медицинска експертиза за срок от 5 години. На секретаря на комисията е наложена глоба от 3 000 лева. \r\nЧетиримата осъдени бяха предадени на съд през март 2016 г. за това, че са участвали в организирана престъпна група за подкупи. В рамките на месец и половина са приели облаги в размер на 4950 лева и 50 евро от 22 лица, за да им издадат експертни решения на ТЕЛК за над 50 на сто трайно намалена работоспособност. Подсъдимите по делото са осъдени да заплатят солидарно придобитите в резултат на престъпните деяния суми  по сметка на държавата. \r\nВ хода на досъдебното производство са изготвени 64 медицински експертизи на освидетелствани лица, получили завишен процент на инвалидност, или такива, с вписан висок процент, без да страдат от заболявания, налагащи определяне на нетрудоспособност. \r\nПрисъдата не е окончателна и подлежи на обжалване и протестиране в 15-дневен срок.", "date": "2019.11.20", "title": "Трима членове и секретар на ТЕЛК в Стара Загора са осъдени за получени над 5 000 лв. подкупи, за да завишат проценти на нетрудоспособност"}
{"url": "http://www.focus-news.net/news/2019/11/20/2721262/ostava-ogranicheno-dvizhenieto-po-patya-avtomagistrala-struma-lozenitsa-zaradi-rehabilitatsiya-na-patnoto-platno.html", "text": "Остава ограничено движението по третокласен път 109 автомагистрала „Струма“ – Лозеница заради рехабилитация на пътното платно. Това съобщиха за  Радио „Фокус“ - Пирин  от Областно пътно управление – Благоевград. До края на годината движението от км 0 до км 10+754 е ограничено за всички МПС. Преминаването се извършва по обходен маршрут по автомагистрала „Струма“ – п.в. „Ново Кономлади” – общински път през селата Ново Кономлади – Капатово – Кромидово –  Хърсово – Виногради – път ІІІ-109 Лозеница – Мелник и обратно. В областта няма въведени други ограничения по републиканската пътна мрежа. Натоварен трафик се наблюдава по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се извършва без забавяне. Пътните настилки на места са мокри и хлъзгави. Няма регистрирани тежки пътни инциденти. Целогодишно повишена опасност от падащи камъни има в Кресненското дефиле и в района на прохода Предел.  \r\nЛивия НИНОВА", "date": "2019.11.20", "title": "Остава ограничено движението по пътя автомагистрала „Струма“ – Лозеница заради рехабилитация на пътното платно"}
{"url": "http://www.focus-news.net/news/2019/11/20/2721265/nimh-v-rezultat-na-valezhi-ot-sledobednite-chasove-shte-ima-povisheniya-na-vodnite-niva-na-rekite-v-zapadnobelomorskiya-baseyn.html", "text": "В резултат на валежи от следобедните часове ще има повишения на водните нива на реките в Западнобеломорския басейн. Това показва справка на сайта на  Националния институт по метеорология и хидрология . В следобедните часове на 21 ноември, в резултат на валежи,  повишения ще има в долното течение на река Струма и във водосборите на реките Места, Доспат и Пиринска Бистрица. На 22 ноември нивата на реките в басейна ще се понижават или ще останат без изменения. Водните количества ще бъдат под прага за внимание.", "date": "2019.11.20", "title": "НИМХ: В резултат на валежи от следобедните часове ще има повишения на водните нива на реките в Западнобеломорския басейн"}
{"url": "http://www.focus-news.net/news/2019/11/20/2721258/liderat-na-nfsb-valeri-simeonov-be-izbran-za-zam-predsedatel-na-44-toto-narodno-sabranie.html", "text": "Лидерът на НФСБ Валери Симеонов бе избран за зам.-председател на 44-тото Народното събрание, предаде репортер на  Агенция „Фокус“ . „За“ избора му гласуваха 118 народни представители, „против“ – 6“, „въздържали се“ – 6, с което предложението бе прието. Проектът на решение е внесен вчера от съпредседателите на ПГ на „Обединени патриоти“ и бе включен днес в дневния ред на Народното събрание. При обявяването името на Валери Симеонов в проекта на решение ПГ на ДПС напуснаха пленарна зала и не участваха нито в дебатите, нито в гласуването.  \r\nДеница КИТАНОВА", "date": "2019.11.20", "title": "Лидерът на НФСБ Валери Симеонов бе избран за зам.-председател на 44-тото Народно събрание"}
{"url": "http://www.focus-news.net/news/2019/11/20/2721267/nivoto-na-reka-dunav-kray-novo-selo-se-e-povishilo-s-6-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 6 см и водният стоеж  е 263 см, съобщиха от местната  хидрометеорологична станция . Край Лом водният стоеж е 332  см, регистрирано е повишение от 1 см. Нивото на реката край Оряхово е 186 см, там за последното денонощие нивото се е повишило с 5 см. Температурата на водата край Ново село е 13,1 градуса, край Оряхово е 14,3 градуса.", "date": "2019.11.20", "title": "Нивото на река Дунав край Ново село се е повишило с 6 см за последното денонощие"}
{"url": "http://www.focus-news.net/news/2019/11/20/2721272/obshtina-dobrich-ima-sklyucheni-41-dogovora-za-tselevo-finansirane-po-natsionalnata-programa-za-energiyna-efektivnost-na-mnogofamilni-zhilishta.html", "text": "Община град Добрич има сключени 41 договора за целево финансиране по  Националната програма за енергийна ефективност на многофамилни жилища, предаде кореспондент на  Радио „Фокус” – Варна . Договорите са между Общината, Българска банка за развитие и Областна управа – Добрич. За всички сключени договорни има осигурен финансов ресурс. Към този момент за всички 10 сключени договори с изпълнители има подписани и влезли в сила анекси, с което се гарантира обезпечаването на финансовия ресурс за изпълнение на дейностите за всеки отделен блок. За всички блокове е преминала процедурата за одобряване на проектната документация и са издадени разрешения за строеж. 20 от жилищните блокове вече са въведени в експлоатация. Те се намират в различни жилищни квартали на Добрич – „Дунав“, „Строител“, „Дружба“, „Балик“, „Добротица“, „Русия“ и др. За два от жилищните блокове 90% от строително-монтажните работи са приключени, за други два - около 80%. Към настоящия момент са сключени договорите с избраните изпълнители по реда на ЗОП за упражняване на строителен надзор и инвеститорски контрол за 20-те блока, които предстои да бъдат завършени. За блок №9 в жк. „Дружба“ е проведена нова обществена поръчка за избор на изпълнител, предстои сключването на договор. Детайлна информация за напредъка на дейностите по Програмата за всяка една жилищна сграда е публикувана на интернет страницата на Община град Добрич в рубриката „Новини“. \r\nЖулиета НИКОЛОВА", "date": "2019.11.20", "title": "Община Добрич има сключени 41 договора за целево финансиране по Националната програма за енергийна ефективност на многофамилни жилища"}
{"url": "http://www.focus-news.net/news/2019/11/20/2721268/dvizhenieto-se-osashtestvyava-v-edna-lenta-po-pat--11-milkovitsa-somovit-v-oblast-pleven-zaradi-remontni-deynosti.html", "text": "Движението се осъществява в една лента по път II-11 Милковица - Сомовит от км 196+000 до км 206+000 до 29 ноември. Това съобщиха за  Радио „Фокус“  от Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са мокри. Максималните температури ще бъдат между 13°и 18°. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.20", "title": "Движението се осъществява в една лента по път II-11 Милковица - Сомовит в област Плевен заради ремонтни дейности"}
{"url": "http://www.focus-news.net/news/2019/11/20/2721261/v-haskovo-shte-se-igrayat-finalite-na-obshtinskite-uchenicheski-igri-po-basketbol.html", "text": "В града ще се играят финалите на общинските ученически игри по баскетбол. Това съобщиха от пресцентъра на  Общината . От 10.00 часа започва двубоят между момичетата във възрастова група 5 - 7 клас от ПМГ „Акад. Боян Петканчин“ и ОУ „Св. Иван Рилски“. В 11.00 часа е мачът за третото място между момчетата от 5 - 7 клас от училищата СУ „П. Хилендарски“ и ОУ „Л. Каравелов“ с. Узунджово. В 13.00 часа е срещата между ЕГ „Проф. д-р Асен Златаров“ и ПГМЕТ „Стойчо и Кица Марчеви“ във възрастова група 11 - 12 клас. Всички срещи се играят в зала „Дружба“. Утре са финалите в останалите възрастови групи.", "date": "2019.11.20", "title": "В Хасково ще се играят финалите на общинските ученически игри по баскетбол"}
{"url": "http://www.focus-news.net/news/2019/11/20/2721269/aleksandar-yordanov-evrodeputat-sdsenp-donald-tusk-nachelo-na-enp-e-veroyaten-i-dostoen-naslednik-na-zhozef-dol.html", "text": "Доналд Туск начело на ЕНП е вероятен и достоен наследник на Жозеф Дол. Това каза в предаването „Вече 30 години-времето е наше“ на  Радио „Фокус“  евродепутатът от СДС/ЕНП Александър Йорданов. Днес стартира двудневният конгрес на ЕНП, чиято основна задача ще бъде избор на нов президент. Наследството, което сегашният президент на ЕНП оставя вероятно също ще бъде тема на разговор, но във всички случаи то е положително, добави Йорданов. „Европейската народна партия се представи отлично на последните избори за Европейски парламент. Има най-голямата парламентарна група и практически тя е движещата сила и на това, което е важно и за България- продължаващата интеграция на нови страни в ЕС и воденето на една политика на сигурност, стабилност и успешен икономически развой в европейското пространство“, обясни той и припомни, че освен това предстои избор и на вицепрезиденти на ЕНП. „Сред тях е и кандидатурата на Мария Габриел. Бих искал да призова всички партии-членки на ЕНП, става дума за ГЕРБ, СДС, ДСБ и Движение „България на гражданите“, да подкрепят Мария Габриел и аз не се съмнявам, че тя ще бъде вицепрезидент на ЕНП. Също така обаче препоръчвам и да се подкрепят още няколко кандидатури и това са кандидатурите на господин Дейвид Макалистър от германския Християндемократически съюз. Също така препоръчвам кандидатурата на Антонио Таяни – това е доскорошният председател на ЕП, той е от „Форца Италия“ и е председател на конституционната комисия. И една трета кандидатура препоръчвам за вицепрезидент – това е на господин Йоханес Хан от Австрийската народна партия, който според мен направи много във функцията си на еврокомисар по политиката на добросъседство и разширяването на Съюза“, коментира още евродепутатът.  \r\nВиктория МЕСРОБОВИЧ-КУВЕНДЖИЕВА", "date": "2019.11.20", "title": "Александър Йорданов, евродепутат СДС/ЕНП: Доналд Туск начело на ЕНП е вероятен и достоен наследник на Жозеф Дол"}
{"url": "http://www.focus-news.net/news/2019/11/20/2721273/valeri-simeonov-nfsb-povedenieto-na-ataka-i-dps-spryamo-kandidaturata-mi-za-zam-predsedatel-na-narodnoto-sabranie-e-edin-vid-nominatsiya.html", "text": "Поведението на \"Атака\" и ДПС спрямо кандидатурата ми за зам.-председател на Народното събрание е един вид  номинация. Това каза лидерът на НФСБ Валери Симеонов пред журналисти, предаде репортер на  Агенция \"Фокус\" . Валери Симеонов посочи, че не се притеснява от реакцията на ДПС и на \"Атака\". \"Познавам много добре както Атака. Те са предвидими с тяхната реакция, така и ДПС. На въпрос дали не е разочарован от реакциите на двете формации, Симеонов заяви, че от тях не е очаквал положителна реакция. \"Да не би вие да сте очаквали ДПС да ме подкрепят\", посочи още Симеонов.  \r\nДеница КИТАНОВА", "date": "2019.11.20", "title": "Валери Симеонов, НФСБ: Поведението на \"Атака\" и ДПС спрямо кандидатурата ми за зам.-председател на Народното събрание е един вид  номинация"}
{"url": "http://www.focus-news.net/news/2019/11/20/2721270/kathimerini-gartsiya-v-zagreb-zapochva-kongresat-na-enp.html", "text": "Конгресът на Европейската народна партия (ЕНП) ще се проведе в столицата на Хърватия на 20 и 21 ноември, припомня електронното издание на гръцкия вестник  Kathimerini . \r\nЕНП, която обединява повече от 80 партии и партньори, както и председателите на Европейската комисия и Европейския съвет, ще избере новото си ръководство. По време на срещата ще бъдат обсъдени последните събития в региона на Западните Балкани, климатичните промени и политиките за овластяване на младите хора.  \r\nВ конгреса ще участва и председателят на консервативното правителство в Атина на „Нова демокрация“ – Кириакос Мицотакис. Той ще се срещне с главния преговарящ  на ЕС за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц. \r\nВ четвъртък гръцкият премиер ще проведе разговори с хърватския си колега Андрей Пленкович, преди да присъства на панела за изменение на климата. \r\nМицотакис ще произнесе основната си реч в рамките на втория ден на конгрес.", "date": "2019.11.20", "title": "Kathimerini (Гърция): В Загреб започва конгресът на ЕНП"}
{"url": "http://www.focus-news.net/news/2019/11/20/2721271/nova-fitnes-zona-na-otkrito-e-razpolozhena-v-kv-sarafovo-v-burgas.html", "text": "Не е нещо гигантско, но е полезно и младите жители на квартал \"Сарафово\" сами поискаха тази нова придобивка. Фитнес зоната на открито е разположена върху площ от 100 квадратни метра. Има още малко довършителна работа по нея, но вече е в използваема форма. Това съобщиха от пресцентъра на  Община Бургас . В зоната има обикновен лост за набиране на 3 различни височини, подходящ за всички възрастови групи, и \"маймунски лост\", позволяващ различни хватове при набиране. \"Там ще откриете още въже за катерене, уреди за коремни преси и \"кофички\", успоредка. Скоро ще научите подробности за новата програма за благоустрояване на вътрешноквартални пространства в Бургас. Нейното изпълнение ще стартира с новия бюджет догодина. Програмата ще позволи на гражданите да решават в партньорство с Общината каква полезна новост да има близо до домовете им - детска площадка, спортна площадка, допълнителни паркоместа, повече зеленина или нещо друго\", посочват още от Община Бургас.", "date": "2019.11.20", "title": "Нова фитнес зона на открито е разположена в кв. \"Сарафово\" в Бургас"}
{"url": "http://www.focus-news.net/news/2019/11/20/2721277/vodosnabdyavaneto-v-burgas-i-naselenite-mesta-vodosnabdeni-ot-sistema-kamchiya-shte-bade-spryano.html", "text": "Водоснабдяването в Бургас и населените места, водоснабдени от система \"Камчия\", ще бъде спряно. Това съобщиха от  Водоснабдяване и канализация (ВиК) - Бургас . ВиК уведомява гражданите и всички абонати на питейна вода от град Бургас и населените места, водоснабдени от система \"Камчия\", че във връзка с есенно-зимната профилактика на съоръженията в населените места от област Бургас ще бъде спряно водоподаването след 18.00 часа. То ще се нормализира около полунощ на 21 ноември срещу 22 ноември. Профилактиката на съоръженията на жк. \"Меден рудник\" ще се осъществи на 21 ноември след 18.00 часа, като водоснабдяването ще се нормализира след 12.00 часа на 22 ноември. От дружеството препоръчват на водопотребителите от региона да се запасят с необходимите им водни количества.", "date": "2019.11.20", "title": "Водоснабдяването в Бургас и населените места, водоснабдени от система \"Камчия\", ще бъде спряно"}
{"url": "http://www.focus-news.net/news/2019/11/20/2721278/kmetat-gencho-genchev-obshtina-svishtov-e-podgotvena-za-zimniya-sezon.html", "text": "Община Свищов е подготвена за зимния сезон. Това каза за сутрешния блок  „Добро утро, България“  на  Радио „Фокус“  кметът Генчо Генчев. Общината ще участва в зимното поддържане на пътните участъци в града с 9 машини и високопроходима техника. „В момента се доставят пясък и инертни материали, които да бъдат ползвани при по-силни валежи и особено при заледявания. Свищов има на разположение и тежка верижна машина. Преди броени дни доставихме още техника, предоставена ни от Министерството на вътрешните работи. Тя е изключително мощна и високопроходима, за да можем да отреагираме при по-сериозни снеговалежи на територията на цялата община“, уточни той. Генчо Генчев допълни, че всички детски градини в Свищов са снабдени с необходимите горива за отопление през зимните месеци. Въведена е енергийна ефективност с отопление на пелети и почти няма детско или учебно заведение с отопление на нафта, каза още той. Социалните заведения също за подготвени за работа при зимни условия.  \r\nМарияна ВАЛЕНТИНОВА", "date": "2019.11.20", "title": "Кметът Генчо Генчев: Община Свищов е подготвена за зимния сезон"}
{"url": "http://www.focus-news.net/news/2019/11/20/2721279/aleksandar-yordanov-evrodeputat-sdsenp-paralelnoto-razglezhdane-na-evrointegratsiyata-na-albaniya-i-severna-makedoniya-ne-beshe-greshka.html", "text": "Паралелното разглеждане на евроинтеграцията на Албания и Северна Македония не беше грешка. Това каза в предаването „Вече 30 години-времето е наше“ на  Радио „Фокус“   евродепутатът от СДС/ЕНП Александър Йорданов. По думите му стратегическа цел на Европа остава сближаването, обединяването и интеграцията. „Поради каква причина трябва да се отделя една от друга страна при положение, че фактите говорят, че и едната и другата са изпълнили съответните критерии, които се изискват, за да се започнат преговори за членство. В този смисъл отделянето на една от друга държава ни напомня на случая, когато предстоеше да бъдат приети България и Румъния. Тогава също се чуваха някакви вредни европейски гласове – защо трябва България да бъде включена с Румъния, след като е било ясно за тези тогава европейци, че Румъния е по-подготвена от България за членство. Ние трябва да мислим малко по-толерантно и малко по-стратегически. Очевидно, че и Албания, и Република Северна Македония трябва да станат членове на ЕС и че са подготвени поне да стартират преговорите за това членство. Те имат право на това“, обясни евродепутатът. Александър Йорданов коментира още, че ЕНП отчита и дава висока положителна оценка за евроинтеграционните процеси, които България стартира с европредседателството си.  \r\nВиктория МЕСРОБОВИЧ-КУВЕНДЖИЕВА", "date": "2019.11.20", "title": "Александър Йорданов, евродепутат СДС/ЕНП: Паралелното разглеждане на евроинтеграцията на Албания и Северна Македония не беше грешка"}
{"url": "http://www.focus-news.net/news/2019/11/20/2721275/vechernye-novosti-sarbiya-rama-shokira-prishtina-s-pokazvaneto-na-karta-na-sarbiya-s-kosovo-v-sastava-y.html", "text": "Прищина е в шок, след като медиите съобщиха, че албанският министър-председател Еди Рама е публикувал видео в профила си в социалната мрежа „Фейсбук“, на което се вижда карта, на която Косово е в рамките на Сърбия, отбелязва електронното издание на белградския ежедневник  „Вечернье Новости“ . \r\n„Премиерът на Република Албания Еди Рама току-що публикува карта, показваща Република Косово в рамките на територията на Сърбия\", съобщиха прищинските медии. Притеснителното е, че на картата можете да видите, че територията на Република Косово е в рамките на Сърбия“, допълват още средствата за масова информация в най-младата държава на Балканите. \r\nКакви ще са реакциите на официалната Прищина към този ход на албанския премиер, към настоящия момент остава неясно, но разногласията с Тирана взеха връх след неотдавнашната среща за инициативата „мини Шенген“, на която представителите на най-младата държава на Балканите отказаха да присъстват. \r\n \r\n Тереза Герова", "date": "2019.11.20", "title": "„Вечернье Новости“ (Сърбия): Рама шокира Прищина с показването на карта на Сърбия с Косово в състава й"}
{"url": "http://www.focus-news.net/news/2019/11/20/2721274/valeri-simeonov-nfsb-kandidaturata-na-sotir-tsatsarov-za-predsedatel-na-kpkonpi-ne-e-obsazhdana-s-nfsb.html", "text": "Кандидатурата на Сотир Цацаров за председател на КПКОНПИ не е обсъждана с НФСБ. Това каза лидерът на НФСБ Валери Симеонов пред журналисти, предаде репортер на  Агенция \"Фокус\" .\"Вчера не беше правилно представена новината, свързана с брифинга за издигането на неговата кандидатура. Въпросът за избирането на г-н Цацаров не е обсъждан в НФСБ, нито в групата. Повечето медии го бяха представили като съвместна обща кандидатура на ГЕРБ и \"Обединени патриоти\". Отделни хора има от \"Обединени патриоти\", вие ги видяхте\", заяви още Симеонов. Той отбеляза, че \"Обединени патриоти\" нямат общо решение като група. \"Трябва групата да обсъди и да вземе решение. Ние сме поканили г-н Цацаров утре, след това ще може да вземем решение. Мисля, че така е редно\", уточни още Симеонов.  \r\nДеница КИТАНОВА", "date": "2019.11.20", "title": "Валери Симеонов, НФСБ: Кандидатурата на Сотир Цацаров за председател на КПКОНПИ не е обсъждана с НФСБ"}
{"url": "http://www.focus-news.net/news/2019/11/20/2721276/okrazhen-sad-plovdiv-shte-proiznese-prisadata-na-mazh-obvinen-za-ubiystvo-i-grabezh.html", "text": "Окръжен съд – Пловдив ще произнесе присъдата на мъж, обвинен за убийство и грабеж. Това съобщиха от пресцентъра на  Съда . Окръжният съд от 12.00 часа в зала №2 ще се произнесе със съдебен акт по НОХД №2175/2018 г. с подсъдим Илия Ст., обвинен в умишленото убийство и грабеж на С. Н., пенсионер, работил като научен сътрудник в Института по растителни генетични ресурси в гр. Садово, извършени на 2 юли 2018 г. в землището на с. Оризаре, област Пловдивска.", "date": "2019.11.20", "title": "Окръжен съд – Пловдив ще произнесе присъдата на мъж, обвинен за убийство и грабеж"}
{"url": "http://www.focus-news.net/news/2019/11/20/2721282/sport-urnite-na-zhrebiya-za-evro-2020.html", "text": "След края на квалификациите за Евро 2020 стана ясно и разпределението на отборите по урни за жребия, който ще определи групите за финалния турнир. Шестте водачи са Италия, Англия, Белгия, Испания, Украйна и Германия. Тези тимове не могат да се паднат в една група на жребия, който ще бъде теглен на 30 ноември в Букурещ.   \r\nВъв втора урна са Франция, Полша, Швейцария, Хърватия, Русия и Холандия. \r\nТрета урна събра Португалия, Турция, Дания, Австрия, Швеция и Чехия. \r\nВ четвърта урна сигурните отбори са Финландия и Уелс, а останалите 4 тима ще са победителите от баражите в Лигата на нациите, в които ще участва и България.", "date": "2019.11.20", "title": "Спорт: Урните на жребия за Евро 2020"}
{"url": "http://www.focus-news.net/news/2019/11/20/2721266/sitel-makedoniya-v-bryuksel-shte-se-provede-sreshta-dimitrov-dendias.html", "text": "Министрите на външните работи на Северна Македония и Гърция – Никола Димитров и Никос Дендиас, ще проведат среща в кулоарите на форума на страните-членки на НАТО в Брюксел, предава скопската телевизия  „Сител“ . \r\nДвамата дипломати ще обсъдят подготовката за декемврийската среща на върха на Алианса в Лондон, на която Северна Македония би трябвало да бъде утвърдена като 30-ти член на военната организация на Запада. Очаква се в Брюксел Дендиас да проведе среща и с колегата си от Исландия, поясниха от външнополитическото ведомство в Атина. \r\n \r\n Тереза Герова", "date": "2019.11.20", "title": "„Сител“ (Македония): В Брюксел ще се проведе среща Димитров-Дендиас"}
{"url": "http://www.focus-news.net/news/2019/11/20/2721286/kontsert-posveten-na-denya-na-hristiyanskoto-semeystvo-shte-se-provede-v-regionalen-istoricheski-muzey-stoyu-shishkov-v-smolyan.html", "text": "Регионален исторически музей „Стою Шишков“ – Смолян стартира музейна програма „Музей, изкуство, развлечение“. Първото събитие е посветено на 21 ноември – Ден на християнското семейство и младеж, и ще се проведе днес от 18.00 часа в музея. Това съобщиха от  Регионалния исторически музей . Концертът е наречен „Музикалното семейство – Таня Димитрова и Веско от „Атлас“. Таня Димитрова е финалист в Х фактор, а Благовест Зерлиев е солист на група „Атлас“. Зерлиев е и художник, който ще направи изложба-базар на свои картини в музея, и това ще е допълнителна възможност за естетическо удоволствие на публиката. С входните билети, на гърба на които всеки посетител ще напише предварително името си, ще се разиграе томбола.", "date": "2019.11.20", "title": "Концерт, посветен на Деня на християнското семейство, ще се проведе в Регионален исторически музей „Стою Шишков“ в Смолян"}
{"url": "http://www.focus-news.net/news/2019/11/20/2721281/d-r-dzheyn-muita-unitsef-vreme-e-sveta-da-obarne-vnimanie-na-detsata.html", "text": "Време е светът да обърне внимание на децата. Това каза д-р Джейн Муита, представител на УНИЦЕФ в България по време на Национален форум „С очи за всички“, посветен на 30-та годишнина от приемането на Конвенцията на ООН за правата на детето, предаде репортер на  Агенция „Фокус“ . „Този ден е важен, защото днес ще помислим за останките пречки днес. Време е светът да обърне внимание на децата. Дигиталните и мобилни технологии ни позволиха много по-бързо да осъществяваме нашите програми за деца в уязвимо положение. В много страни по света не се обръща внимание на децата с увреждане. В тази кампания искаме да обърнем внимание на тях. За това тази кампания се казва: „С очи за всички“. Опитваме се да предприемем действия. Нека всички да допринесем за бъдещето на хората с увреждания. Има много нещата, които трябва да се предприемат. За това оставам възможността на всички вас да отворите очите си за всички“, заяви Джейн Муита. \r\nБояна МАРКОВА", "date": "2019.11.20", "title": "Д-р Джейн Муита, УНИЦЕФ: Време е света да обърне внимание на децата"}
{"url": "http://www.focus-news.net/news/2019/11/20/2721283/anna-slavova-bsp-nastoyava-za-bezplatni-lekarstva-na-detsata-do-14-g-i-po-nisak-dds-za-vsichki-lekarstva.html", "text": "\"Приоритетите на БСП в здравеопазването,  както са записани във \"Визия за България\", и които разглеждаме в нашия бюджет за 2020 г. са в три основни аспекта. Най-важното е болниците да престанат да бъдат търговски дружества. Това е в основата на всички проблеми, които има сферата на здравеопазването. Оттук е проблемът и със заплатите на медицинските специалисти, и с остойностяването на клиничните пътеки. Лечебните заведения не могат да бъдат търговски дружества\". Това заяви по БСТВ народният представител от \"БСП за България\" Анна Славова, съобщиха от пресцентъра на  партията . Тя разказа и за другите два основни приоритета на левицата в здравеопазването. \"От БСП настояваме за безплатни лекарства за всички деца до 14-годишна възраст. Ние сме в дълг към нашите деца\", обясни Славова. Тя изтъкна и другото искане на БСП за намаляване на ДДС върху лекарствата на 9%, като подчерта, че страната ни е на едно от първите места по доплащане на лечение в европейски мащаб. \r\nАнна Славова коментира и проблемите на сегашната детска болница , която е единствената в страната. \"Тази болница не разполага с отделение по образна диагностика.Там няма нито скенер, нито  ядрено-магнитен резонанс. Това означава, че много деца  биват пренасяни в студ и сняг по улиците в  колички до съседната болница, за да им бъде направено определено изследване. Това е немислимо в 21-ви век\", каза народният представител. \r\nОтносно изграждането на новата детска болница в стара сграда, Славова отбеляза, че са отпуснати 100 милиона за възстановяване на сградата, за да стане детска болница и отделно Здравното министерство кандидатства пред ЕС за още 100 млн. Тя обясни, че по разчети една нова детска болница може да излезе около 50 млн. лв. \"Отправих запитване към Министерство на здравеопазването да се предостави доклада за състоянието на тази сграда, тъй като имам информация, че има множество проблеми в конструкцията ѝ, и е почти невъзможно дострояването ѝ. Въпросът ми към здравния министър е- защо вместо да се изгради напълно нова болница за много по-малко средства, той продължава да настоява детската болница да бъде в стара сграда, на която първата ѝ копка е направена през 1976 г.\", попита Анна Славова.", "date": "2019.11.20", "title": "Анна Славова: БСП настоява за безплатни лекарства на децата до 14 г. и по-нисък ДДС за всички лекарства"}
{"url": "http://www.focus-news.net/news/2019/11/20/2721285/plamen-ivanov-napoitelni-sistemi-sliven-blizo-139-mln-kub-m-e-nivoto-na-yazovir-zhrebchevo.html", "text": "Близо 139 млн. куб. м е нивото на язовир „Жребчево“ към днешна дата. Това съобщи пред  Радио \"Фокус\" - Сливен  управителят на „Напоителни системи\" - клон Сливен Пламен Иванов. По думите му това е 34.7% от общия обем на язовира, който се използва предимно за поливни нужди. Общият обем на водното съоръжение е 400 млн. куб. метра. Иванов добави, че 11,2 млн. кубика ще бъдат изпуснати през този месец за енергодобив и еконужди. Всеки месец за река Тунджа от язовира се изпускат 5 млн. куб. метра вода.    \r\n„Мъртвият“ обем, т.е, този, под който водата от „Жребчево“ не може да се използва, е 30 млн. куб. метра“, посочи Иванов. По думите му експертите от „Напоителни системи\" очакват през зимните месеци нивото на язовира да се повиши заради очакваните дъждове и снеговалежи.  \r\n„Язовир „Жребчево“ е в много добро техническо състояние. Това са показали техническите замервания на язовирната стена“, допълни Пламен Иванов.  \r\nПрез летния сезон с вода от язовира са били напоени 25 000 дка земеделски площи.  \r\nЛюдмила ЙОРГОВА", "date": "2019.11.20", "title": "Пламен Иванов, „Напоителни системи“ - Сливен: Близо 139 млн. куб. м е нивото на язовир „Жребчево“"}
{"url": "http://www.focus-news.net/news/2019/11/20/2721289/kmetat-gencho-genchev-situatsiyata-s-vodosnabdyavaneto-v-svishtov-ostava-obezpokoitelna-i-kritichna.html", "text": "Ситуацията с водоснабдяването в Свищов остава обезпокоителна и критична. Това каза за сутрешния блок  „Добро утро, България“  на  Радио „Фокус“  кметът на Община Свищов Генчо Генчев. Той допълни, че никой не знае в кой момент водопроводът може да аварира. В търсене на решение вече са осъществени няколко срещи с Министерството на околната среда и водите. „В най-скоро време ще гарантираме предоставяне на финансова помощ за аварийна подмяна на целия участък за водоснабдяването на Свищов, тъй като никой в този момент не може да каже дали градът няма да остане без водоподаване. Всички знаем за този проблем, очакваме институции да се сезират и виновните лица да си понесат отговорността за изпълнението на некачествения водопровод. Държавата и общината изразходиха близо 4,5 млн. лева за подмяната на магистралния водопровод, който от въвеждане в експлоатация не работи“, обясни кметът. Генчо Генчев уточни, че финансовото състояние на Свищов е стабилно. Общината ще приключи годината без задължения към всички доставчици на услуги, както и по сключените договори. Очаква се и приходен остатък, който ще бъде преразпределен за следващата година. \r\nМарияна ВАЛЕНТИНОВА", "date": "2019.11.20", "title": "Кметът Генчо Генчев: Ситуацията с водоснабдяването в Свищов остава обезпокоителна и критична"}
{"url": "http://www.focus-news.net/news/2019/11/20/2721287/nova-makedoniya-makedoniya-frenskoto-predlozhenie-za-reforma-v-protsesa-na-prisaedinyavane-na-novi-chlenove-razdeli-es.html", "text": "Държавите-членки на Европейския съюз са разделени относно предложението на Франция за реформа в процеса на присъединяването на нови членове, коментират в редакцията на първия вестник в югозападната ни съседка –  „Нова Македония“ . \r\nФинландският министър по европейските въпроси Тити Тупурайнен заяви, че на срещата в Брюксел министрите са обсъдили като цяло политиката на разширяване и европейската перспектива на Западните Балкани. Въпреки че не е имало конкретни дебати по френското предложение за реформи в процеса на разширяване, някои държави-членки изразиха подкрепа към предложението на Париж, а други се разграничиха от него. \r\n„Не сме стигнали до заключения, но идеята е да изпратим ясно послание за нашия ангажимент към политиката за разширяване със страните от Западните Балкани. Всички подкрепяме европейската перспектива на региона\", увери финландският министър. \r\nВ края на срещата Тупурайнен подчерта, че дебатът е началото на дискусиите за следващите стъпки в политиката на разширяване, които ще бъдат на дневен ред едва на срещата на лидерите на ЕС следващата пролет. \r\nНа срещата в Брюксел нито е обсъждано, нито е гласувано френското предложение, въпреки че становището на Париж е било изслушано. \r\n„Чухме френското предложение и имаше държави, които го приветстваха и бяха положително настроени към него, но имаше и държави, които изразиха загриженост и бдителност. В крайна сметка Европейската комисия прави предложения, които ще бъдат обсъдени в Съвета“, поясни Тупуренен. \r\n \r\n Тереза Герова", "date": "2019.11.20", "title": "„Нова Македония“ (Македония): Френското предложение за реформа в процеса на присъединяване на нови членове раздели ЕС"}
{"url": "http://www.focus-news.net/news/2019/11/20/2721290/lek-avtomobil-se-e-preobarnal-na-patya-kyustendil-sofiya-pri-selo-tsarvenyano-nyama-postradali.html", "text": "Лек автомобил се е преобърнал на пътя Кюстендил – София при село Цървеняно. Това съобщи  слушател на Радио „Фокус” – Кюстендил . На място има полицейски екипи.  \r\nПо данни на Областна дирекция на МВР – Кюстендил става въпрос за сам участник в движението, който е претърпял пътнотранспортно произшествие. Няма пострадали. Не са налагани ограничения за движението на моторни превозни средства в района на инцидента. \r\nВенцеслав ИЛЧЕВ", "date": "2019.11.20", "title": "Лек автомобил се е преобърнал на пътя Кюстендил – София при село Цървеняно, няма пострадали"}
{"url": "http://www.focus-news.net/news/2019/11/20/2721288/api-do-1700-chasa-dvizhenieto-v-dvete-posoki-ot-km-38-do-km-40-na-am-trakiya-shte-se-osashtestvyava-v-edna-lenta-poradi-podmyana-na-mantineli.html", "text": "До 17.00 часа движението в двете посоки от км 38 до км 40 на АМ „Тракия“ ще се осъществява в една лента поради подмяна на мантинели. Това съобщиха от пресцентъра на  Агенция „Пътна инфраструктура“ . Ограничено е преминаването в скоростната лента, трафикът се осъществява в активната лента. Участъкът е сигнализиран с пътни знаци.  \r\nПоради полагане на хоризонтална маркировка в участъка от км 0 до км 6 е необходимо шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.11.20", "title": "АПИ: До 17.00 часа движението в двете посоки от км 38 до км 40 на АМ „Тракия“ ще се осъществява в една лента поради подмяна на мантинели"}
{"url": "http://www.focus-news.net/news/2019/11/20/2721284/blizo-14-mln-lv-obshto-tryabva-da-varnat-sobstvenitsite-na-pet-kashti-za-gosti-i-vakantsionni-kompleksi-ot-oblast-veliko-tarnovo.html", "text": "Близо 1,4 млн. лв. общо трябва да върнат собствениците на пет къщи за гости и ваканционни комплекси от областта. Това сочат данни от доклада на Държавен фонд „Земеделие“ за нарушения по Програмата за развитие на селските райони, предаде репортер на  Радио „Фокус“ – Велико Търново . Нарушителите трябва да възстановят пълната субсидия, получена от Европейския съюз за изграждане на места за настаняване с цел развитие на родния туризъм. Общата сума възлиза на 1,381 млн. лв. \r\nСанкционираните са ваканционно селище в село Калайджии, община Златарица, което е струвало 391 149,05 лв.; три къщи за гости в района на община Елена и комплекс за селски туризъм в село Благоево, община Златарица. \r\nОт ДФ „Земеделие“ уточняват, че на територията на страната има санкционирани 158 проекта за общо 43 млн. лв. \r\nЛуиза ТРАНЧЕВА", "date": "2019.11.20", "title": "Близо 1,4 млн. лв. общо трябва да върнат собствениците на пет къщи за гости и ваканционни комплекси от област Велико Търново"}
{"url": "http://www.focus-news.net/news/2019/11/20/2721293/zapochna-11-oto-izdanie-na-konkursa-nay-dobar-mlad-predpriemach-v-plovdiv.html", "text": "Започна 11-ото издание на конкурса „Най-добър млад предприемач“ в Пловдив. Това съобщиха за  Радио „Фокус“ – Пловдив  от Общината. До 14 февруари 2020 година младежи на възраст от 18 до 33 години, може да кандидатстват със своята бизнес идея, като подадат документи в деловодството на Община Пловдив. За спечелилия първо място са предвидени 7000 лева, 4000 лв. – за второ, по 2000 лева за две трети места, както и поощрителни награди за участниците. Допълнителни условия за кандидатстване с бизнес идеи желаещите могат да видят на сайта на Общината. Конкурсът ще се проведе на два етапа с представяне пред комисия, съставена от различни експерти. Първите десет събрали най-много точки преминават на следващ етап, а победителят ще бъде обявен официално на тържествено събитие следващата година. \r\n„Пловдив е единствената община в България, която провежда този тип конкурс, който подкрепя идеите на младите хора“, заяви заместник-кметът Георги Титюков и уточни, че един бизнес план може да получи една награда, като се оценява не толкова иновативността на идеята, а по-скоро възможността за нейната реализация. \r\nЗа миналата година победител в конкурса стана Димо Иванов, който имаше уникалната идея да произвежда прибори за еднократна употреба от картофени обелки. В по-предишното издание на конкурса спечели Кирил Димитров с бизнес плана си за разработване на електрически безпилотен самолет, който може да лети от 3 до 10 часа, който да обследва и наблюдава големи площи.", "date": "2019.11.20", "title": "Започна 11-ото издание на конкурса „Най-добър млад предприемач“ в Пловдив"}
{"url": "http://www.focus-news.net/news/2019/11/20/2721291/ministar-mladen-marinov-zaminava-na-ofitsialno-poseshtenie-v-republika-azerbaydzhan.html", "text": "Българска делегация, водена от министър Младен Маринов, отпътува за Република Азербайджан. Това съобщиха от пресцентъра на  МВР . В делегацията са включени директорите на ГДБОП гл. комисар Ивайло Спиридонов и на ГДГП гл. комисар Светлан Кичиков.  \r\nВ рамките на официалното посещение е планирана среща на министър Маринов с президента на Република Азербайджан Н. Пр. Илхам Алиев.  \r\nПо време на визитата българският вътрешен министър ще проведе работни срещи с генерал-полковник Вилаят Ейвазов, министър на вътрешните работи на Република Азербайджан, с генерал-полковник Елчин Гулиев, директор на Държавната гранична служба, с директора на Държавната служба по миграция, съветник 3-ти ранг Вусал Хусейнов. Българската делегация ще посети и „ASAN Service” Център No на Държавната агенция за публични услуги и социални иновации към Президента на Република Азербайджан.", "date": "2019.11.20", "title": "Министър Младен Маринов заминава на официално посещение в Република Азербайджан"}
{"url": "http://www.focus-news.net/news/2019/11/20/2721280/valeri-simeonov-nfsb-ochakvayte-interesen-tekst-svarzan-s-kontrola-na-falshivite-bolnichnite.html", "text": "Очаквайте интересен текст, свързан с контрола на фалшивите болничните. Това каза лидерът на НФСБ Валери Симеонов пред журналисти, предаде репортер на  Агенция \"Фокус\" . Валери Симеонов посочи, че след като министър-председателят заявява, че няма да има предложение за болничните, значи няма да има. \"Ние сме коалиция от две политически сили. Така че по-скоро няма да има. Няма да се откажем толкова лесно. Ще има интересен текст, очаквайте в тази посока\", каза Симеонов и посочи, че текстът отново ще е общ. Според него не е редно политиците да се правят, че не виждат негативния процес на злоупотреби с медицински удостоверения, с болнични. На въпрос дали е било грешка първоначалната идея да не се заплаща първия ден от болничните, Симеонов заяви, че това е било решение на политическия съвет на коалицията.  \r\n \r\nДеница КИТАНОВА", "date": "2019.11.20", "title": "Валери Симеонов, НФСБ: Очаквайте интересен текст, свързан с контрола на фалшивите болничните"}
{"url": "http://www.focus-news.net/news/2019/11/20/2721295/bibliotekata-v-kyustendil-otbelyazva-evropeyskata-sedmitsa-na-robotikata.html", "text": "Библиотеката в Кюстендил отбелязва Европейската седмица на роботиката. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Събитието ще започне от 15.30 часа в отдел „Изкуство”. Тогава ще се състои демонстрация на роботи от отбора по роботика в Природоматематическа гимназия - Кюстендил пред ученици от пети клас на Основно училище „Професор Марин Дринов”. Фокусът тази година е създаването на роботи, които работят в полза на обществото. Роботите трябва да играят роля за справяне с най-належащите предизвикателства днес във всички сфери на обществения живот и най-вече околна среда, здравеопазване, образование, бит. Организираните събития  тази година имат за цел да поставят и няколко нови акцента в темата за роботиката.  \r\nВенцеслав ИЛЧЕВ", "date": "2019.11.20", "title": "Библиотеката в Кюстендил отбелязва Европейската седмица на роботиката"}
{"url": "http://www.focus-news.net/news/2019/11/20/2721292/ministar-biser-petkov-detsata-ne-sa-samo-nasheto-badeshte-no-i-nasheto-nastoyashte.html", "text": "Децата не са само нашето бъдеще, но и нашето настояще. Това каза Бисер Петков, министър на труда и социалната политика по време на Национален форум „С очи за всички“, посветен на 30-та годишнина от приемането на Конвенцията на ООН за правата на детето, предаде репортер на  Агенция „Фокус“ . „Тази знакова политика е подход за успех и продължаване на непрестанните усилия за децата и техните права. Политиките за подкрепата на децата са сред основните приоритети на Министерство на труда. Гарантирането на правата за децата е не само отговорност на родителите, но и на цялото общество. Закрилата на детето, правото му свободно да изразява своето мнение, да расте здраво и щастливо е много важно, поздравявам УНИЦЕФ за усилията. Децата не са само нашето бъдеще, но и нашето настояще. За това е важно да осигурим тяхната сигурна среда“, допълни още министър Бисер Петков. \r\nБояна МАРКОВА", "date": "2019.11.20", "title": "Министър Бисер Петков: Децата не са само нашето бъдеще, но и нашето  настояще"}
{"url": "http://www.focus-news.net/news/2019/11/20/2721294/pregled-na-osnovnite-temi-v-balkanskiya-pechat-agentsiya-fokus.html", "text": "Държавите-членки на Европейския съюз са разделени относно предложението на Франция за реформа в процеса на присъединяването на нови членове, коментират в редакцията на първия вестник в югозападната ни съседка –  „Нова Македония“ . \r\nФинландският министър по европейските въпроси Тити Тупурайнен заяви, че на срещата в Брюксел министрите са обсъдили като цяло политиката на разширяване и европейската перспектива на Западните Балкани. Въпреки че не е имало конкретни дебати по френското предложение за реформи в процеса на разширяване, някои държави-членки изразиха подкрепа към предложението на Париж, а други се разграничиха от него. \r\n„Не сме стигнали до заключения, но идеята е да изпратим ясно послание за нашия ангажимент към политиката за разширяване със страните от Западните Балкани. Всички подкрепяме европейската перспектива на региона\", увери финландският министър. \r\nВ края на срещата Тупурайнен подчерта, че дебатът е началото на дискусиите за следващите стъпки в политиката на разширяване, които ще бъдат на дневен ред едва на срещата на лидерите на ЕС следващата пролет. \r\nНа срещата в Брюксел нито е обсъждано, нито е гласувано френското предложение, въпреки че становището на Париж е било изслушано. \r\n„Чухме френското предложение и имаше държави, които го приветстваха и бяха положително настроени към него, но имаше и държави, които изразиха загриженост и бдителност. В крайна сметка Европейската комисия прави предложения, които ще бъдат обсъдени в Съвета“, поясни Тупуренен. \r\n \r\n*** \r\n  Прищина е в шок, след като медиите съобщиха, че албанският министър-председател Еди Рама е публикувал видео в профила си в социалната мрежа „Фейсбук“, на което се вижда карта, на която Косово е в рамките на Сърбия, отбелязва електронното издание на белградския ежедневник  „Вечернье Новости“ . \r\n„Премиерът на Република Албания Еди Рама току-що публикува карта, показваща Република Косово в рамките на територията на Сърбия\", съобщиха прищинските медии. Притеснителното е, че на картата можете да видите, че територията на Република Косово е в рамките на Сърбия“, допълват още средствата за масова информация в най-младата държава на Балканите. \r\nКакви ще са реакциите на официалната Прищина към този ход на албанския премиер, към настоящия момент остава неясно, но разногласията с Тирана взеха връх след неотдавнашната среща за инициативата „мини Шенген“, на която представителите на най-младата държава на Балканите отказаха да присъстват. \r\n \r\n*** \r\n  Идеята за създаване на „мини Шенген\" на Балканите тласна албанския премиер Еди Рама към съюз със сръбския президент Александър Вучич и премиера на Северна Македония Зоран Заев, което доведе до сблъсък с политическите лидери в Косово. Това заключи германският експерт по Балканите Бобо Вебер в интервю за електронното издание на прищинския ежедневник  Gazeta Express . \r\nПо време на втората среща между Рама, Вучич и Заев, проведена на 10 ноември в Охрид, Северна Македония, албанският премиер обвини Косово в самоизолация, предпочетена от Прищина вместо присъединяването инициативата, която лидерите на най-младата държава на Балканите възприемат скептично и считат за опит за възраждане на Югославия с участието на Албания. \r\nКоментирайки тези развития, Бодо Вебер заяви, че напълно разбира необходимостта на Рама от политически успех, предвид решението на Франция да блокира откриването на преговорите за присъединяване на Албания към Европейския съюз. Според германския експерт албанският премиер със застъпничеството си за споразумение за размяна на територии в преговорите за нормализиране на двустранните отношения между Прищина и Белград, „съсипа имиджа си на честен посредник и застъпник за интересите на Косово“. \r\nВебер казва, че косовските власти трябва да решат дали искат да се включат в тази инициатива. „Но поне трябваше да отправят въпроси към трите настоящи минишенгенски членове, започвайки от Белград, дали поканата към Косово да се присъедини е с намерение да се премахнат търговски бариери или да бъдат приложени от споразумението за свободно движение на хора в рамките на техническия диалог Косово-Сърбия“, посъветва германският експерт. \r\n \r\n*** \r\n  Въоръжените сили на Република Кипър и Израел провеждат съвместните военни учения „Онисилос Гедеон 2019“ в периода между 18 и 20 ноември, като те са част от годишната програма за военно сътрудничество между двете страни, пише електронното издание на гръцкия вестник  Protothema . \r\nСпоред съобщение на Министерството на отбраната на Република Кипър, маневрите се провеждат в района на Никозия и на голяма площ от територията на Република Кипър, като се използва оборудване и самолети на Националната гвардия и Израелските сили за отбрана. \r\n \r\n***", "date": "2019.11.20", "title": "Преглед на основните теми в балканския печат (Агенция „Фокус“)"}
{"url": "http://www.focus-news.net/news/2019/11/20/2721296/ombudsmanat-diana-kovacheva-shte-provede-iznesena-priemna-v-grad-stara-zagora-na-21-noemvri.html", "text": "Омбудсманът Диана Ковачева ще проведе изнесена приемна в град Стара Загора. Това съобщиха от пресофиса на  омбудсмана . Приемната ще се проведе на 21 ноември 2019 г. от 12.30 часа в офиса на местния обществен посредник Надежда Чакърова – Николова на бул. „Митрополит Методи Кусев“ 34А, ет.1. От 14.15 часа на място е предвиден брифинг. \r\nПо-рано през деня омбудсманът ще участва и във форума „30 години по-късно: демократични ценности, поколението днес – проблеми, реализация, перспективи”, иницииран от местния обществен посредник на Стара Загора, който ще се проведе от 11.00 часа в зала „П. Р. Славейков” в Общината.   \r\nИдеята на събитието е да насърчи младите хора да останат, да работят и реализират мечтите си в България. Първият Млад омбудсман на Млада Загора Бетина Радева и заместникът ѝ Калоян Максимов ще споделят своя опит, като представят основни моменти от дейността си през годината и официално ще предадат мандата на новоизбрания Млад омбудсман Александър Александров и неговия заместник Мартин Колев. \r\nНа събитието ще присъстват още кметът на Стара Загора Живко Тодоров, областният управител Гергана Микова, Негово Високопреосвещенство митрополит Киприан, представители на Младежкия общински съвет – Стара Загора и др.", "date": "2019.11.20", "title": "Омбудсманът Диана Ковачева ще проведе изнесена приемна в град Стара Загора на 21 ноември"}
{"url": "http://www.focus-news.net/news/2019/11/20/2721297/korneliya-ninova-bsp-nastoyavame-za-islushvane-na-ministar-neno-dimov-i-ministar-petya-avramova-za-problema-s-vodata.html", "text": "Настояваме за ислушване на министър Нено Димов и министър Петя Аврамова за проблема с водата. Това каза лидерът на БСП Корнелия Нинова в декларация от името на група, предаде репортер на  Агенция \"Фокус\" \"Три области в страната са в режим на вода и пред водна криза: Перник, Ловеч и Плевен\", каза Нинова.Тя попита докога хората ще плащат повече. \"Настояваме днес тук да дойдат на изслушване министъра на регионалното развитие и на околната среда и да кажете какво правим. Три области са в криза, застрашени са още няколко. Ние имаме своите предложения. Ще внесем питане с подписи за дебат\", каза още Нинова.  \"Уважаеми управляващи депутати от ГЕРБ, знаете ли кой отговаря за водната реформа? Май не. Беше Нанков, после беше Малина Крумова, после като върнахте Нанков, пак Нанков. Сега кой е? Не само, че не знаете кой управлява тази реформа, просто реформа няма. Постоянно събирате от хората все повече и повече пари, никакви инвестиции, влошено качество на доставката, влошено качество на вода\", посочи още лидерът на БСП.  \r\nДеница КИТАНОВА", "date": "2019.11.20", "title": "Корнелия Нинова, БСП: Настояваме за ислушване на министър Нено Димов и министър Петя Аврамова за проблема с водата"}
{"url": "http://www.focus-news.net/news/2019/11/20/2721300/diana-kovacheva-ombudsman-na-republika-balgariya-tryabva-da-osigurim-sigurna-sreda-i-za-detsata-ot-uyazvimite-grupi.html", "text": "Преди 30 години се постави общото бъдеще на децата. Това каза Диана Ковачева, омбудсман на Република България по време на Национален форум „С очи за всички“, посветен на 30-та годишнина от приемането на Конвенцията на ООН за правата на детето, предаде репортер на  Агенция „Фокус“ . „Именно тази 30-годишнина ни напомня, че правата не са даденост. Правата на детето зависят от държавата, от родителите. Децата днес участват в обществените промени. Децата трябва да растат в сигурна среда. Има една група деца в уязвимо положение, което е не чуто, затова трябва да осигурим тяхната сигурна среда и да гледаме на човека като талант“, допълни още Диана Ковачева.  \r\nБояна МАРКОВА", "date": "2019.11.20", "title": "Диана Ковачева, омбудсман на Република България: Трябва да осигурим сигурна среда и за децата от уязвимите групи"}
{"url": "http://www.focus-news.net/news/2019/11/20/2721302/balgarskiyat-elektroenergien-pazar-se-obedini-s-edinniya-evropeyski-pazar-v-ramkite-na-denya.html", "text": "България стана част от единното свързване на пазарите в рамките на деня във втората вълна на присъединяване към обединението. Това съобщиха от пресцентъра на  Електроенергийния системен оператор . Изпълнителните директори на ЕСО и БНЕБ Ангелин Цачев и Константин Константинов подписаха споразумение, уреждащо ангажиментите на двете дружества, произтичащи от присъединяването на българския електроенергиен пазар към единното европейско свързване на пазара \"в рамките на деня\". На церемонията по подписването присъства председателят на КЕВР доц. д-р Иван Иванов. \r\nПазарът за търговия с електрическа енергия „в рамките на деня“, опериран от БНЕБ, се присъединява към пазарното обединение, чрез българо-румънската граница. Със споразумението ЕСО и БНЕБ се съгласяват да си сътрудничат за провеждането на имплицитни търгове за трансгранично разпределяне на преносна способност и енергия. ЕСО се ангажира да съгласува междусистемните обмени за всеки период на доставка със съседните оператори на преносни системи, част от пазарното обединение в рамките на деня. 20 ноември 2019 г. е денят на първите доставки на електроенергията в рамките на пазарното обединение. Осигурен е и междусистемен капацитет за пренос, което позволява търговия с всички останали пазарни зони, част от Единния европейски пазар „в рамките на деня“.  Присъединяването на втората вълна от седем държави към единното свързване на пазарите в рамките на деня, чрез стартирането на двата проекта за локално изпълнение (LIP 15 и LIP 16), разширява обхвата на непрекъсната търговия на електроенергия с пазарните зони на  България, Хърватия, Чехия, Унгария, Полша, Румъния и Словения. Те станаха част от държавите, които вече участват в единното свързване на пазарите в рамките на деня – SIDC (доскоро известно като XBID). \r\nСтраните от първата вълна на присъединяване към SIDC са Белгия, Дания, Германия, Естония, Финландия, Франция, Латвия, Литва, Норвегия, Нидерландия, Австрия, Португалия, Швеция и Испания. \r\nВ края на 2020 г. се очаква третата вълна за присъединяване към пазарното обединение в рамките на деня. \r\nИнтегрираният пазар „в рамките на деня“ ще увеличи цялостния резултат от търговията в този сегмент, чрез насърчаване на ефективната конкуренция, увеличаване на ликвидността и по-ефективно използване на ресурсите за производство в Европа в условията на растящ дял на непостоянното производство. Търговията близо до времето на доставка, която се предлага от времевия сегмент „в рамките на деня“, е от полза както за участниците на пазара, така и за управлението на енергийните системи. \r\nЗавършването на общоевропейското свързване на пазарите в рамките на деня в съответствие с европейския целеви модел е ключов компонент за успешното реализиране на предстоящия преход към нов пазарен модел.  \r\nПрез втората половина на 2020 година се подготвя присъединяването на България и към обединения европейски електроенергиен пазар „ден напред“.", "date": "2019.11.20", "title": "Българският електроенергиен пазар се обедини с Единния европейски пазар „в рамките на деня“"}
{"url": "http://www.focus-news.net/news/2019/11/20/2721299/chitalishte-sv-sv-kiril-i-metodiy-1985-v-burgas-organizira-dva-koledni-konkursa-za-detsa.html", "text": "И тази година читалище „Св. св. Кирил и Методий 1985\" предизвиква момичета и момчета да развихрят въображението си в рисуването на комикс и изработването на кукла. Това съобщиха от пресцентъра на  Община Бургас . Идеята на конкурса за комикси „Коледно мечтание\" е да се съживи интересът към това изкуство, а децата да създадат история, свързана с наближаващите празници. „Светът около нас е пълен с идеи за комикс герои“, казват организаторите. Участие могат да вземат ученици от 3 до 8 клас в срок до 11 декември 2019 г. Откриването на изложбата с комикси и награждаването на отличените ще бъде на 13 декември в залата на читалище „Св. св. Кирил и Методий 1985\", к-с „Меден рудник\", бл. 25, партер.  \r\nВторият конкурс „В очакване на Коледа\" е за изработване на кукла. Темата му е „С кукла Ная - пея, уча и мечтая\". Конкурсът се организира за шеста поредна година от сдружение „Усмивка\" и читалище „Св. св. Кирил и Методий 1985\" под патронажа на проф. Севдалина Турманова и с подкрепата на Община Бургас. В него могат да участват деца от 6 до 14 години. В изработването на кукла Ная могат да бъдат използвани всякакви техники и материали. Изпращайте куклите до 10 декември 2019 г. на адрес: к-с „Меден рудник\", бл. 25, партер. Тържественото награждаване на отличените участници в конкурса ще бъде на 17 декември в залата на Областна управа.", "date": "2019.11.20", "title": "Читалище „Св. св. Кирил и Методий 1985” в Бургас организира два коледни конкурса за деца"}
{"url": "http://www.focus-news.net/news/2019/11/20/2721303/praznichen-kontsert-hram-sveti-ivan-rilski-v-burgas-shte-se-sastoi-na-24-noemvri.html", "text": "Деца и юноши от Неделно училище към храм „Свети Иван Рилски“ канят всички граждани на празничен концерт в храма. Събитието ще се състои тази на 24 ноември от 10.30 часа. Това съобщиха от пресцентъра на  Община Бургас . Проявата се организира по повод големия празник Въведение Богородично - Ден на православното християнско семейство и младеж.  \r\nНа 17 ноември в новата сграда на Неделно училище - Бургас се състояха първите занимания. Децата аранжираха образователния кабинет с украса от ангели, послания и рисунки. Атанасия Петрова, ръководителката на Неделното училище за деца и юноши, приканва родители и близки на децата да ги въвеждат по-често в храма за света литургия и да ги запишат в Неделното училище. Заниманията са безплатни и започват от 12.00 часа. Възрастова граница няма. Родителите на децата също са добре дошли да присъстват в часовете.", "date": "2019.11.20", "title": "Празничен концерт храм „Свети Иван Рилски“ в Бургас ще се състои на 24 ноември"}
{"url": "http://www.focus-news.net/news/2019/11/20/2721307/kravodaritelska-aktsiya-se-provezhda-v-universitet-profd-r-asen-zlatarov-v-burgas.html", "text": "БЧК - Бургас и Центъра по трансфузионна хематология в Бургас организират акция за доброволно и безвъзмездно кръводаряване във Факултета по здравни грижи към Университет „Проф.д-р Асен Златаров“ в Бургас днес. Това съобщиха от пресцентъра на  БЧК - Бургас . Акцията се организира с подкрепата на председателя на Студенстския съвет Десислава Чапкънова и ще продължи до 13.00 часа, като е предназначена за лица, пострадали при ПТП. Промоцията на доброволното кръводаряване сред студентите е сред приоритетите на областната червенокръстка организация в областта на здравните грижи и опазването на човешкия живот. Повод за днешната хуманна акция е и Деня на християнското семейство, който отбелязваме утре.", "date": "2019.11.20", "title": "Кръводарителска акция се провежда в Университет „Проф.д-р Асен Златаров“ в Бургас"}
{"url": "http://www.focus-news.net/news/2019/11/20/2721306/apelativen-sad-burgas-postanovi-prisada-na-paten-politsay-za-dokumentalno-prestaplenie-i-podkup.html", "text": "Апелативен съд – Бургас отмени оправдателна присъда на пътен полицай и му наложи наказание за документално престъпление и подкуп. Това съобщиха от пресцентъра на  Апелативен съд – Бургас . Подсъдимият Тодор Д. е признат за виновен в това, че при условията на продължавано престъпление на 3 ноември 2015 г. на КПП - м. Босна, община Малко Търново, в качеството си на младши автоконтрольор II степен в група ОП към РУ - Малко Търново при ОДМВР - Бургас в кръга на службата си е съставил официални документи, в които удостоверил неверни обстоятелства. А именно: \r\n- В Акт за установяване на административно нарушение (АУАН) удостоверил, че спреният на същата дата на КПП Босна за проверка лек автомобил, марка „Опел Кадет“, се управлява от Стоян С., а в действителност зад волана е бил брат му Тодор С., както и че Стоян.С. е управлявал автомобила без да е правоспособен водач и за това, че не носи свидетелство за регистрация на МПС , което не било вярно;  \r\n- В Акт за установяване на административно нарушение удостоверил отново, че спреният за проверка автомобил се управлява от Стоян С., а в действителност е бил управляван от брат му Тодор. С. и че именно Стоян С. е извършил нарушение – като управлявявал МПС без задължителна застраховка „Гражданска отговорност“, което не било вярно, с цел да бъдат използвани тези документи като доказателство за отразените в тях обстоятелства пред Началника на РУ - Малко Търново. \r\nМъжът е признат за виновен и в това, че на същата дата е поискал и приел от Тодор С. дар в размер на 20 лв., за да удостовери неверните обстоятелства в официалните документи- 2 бр. АУАН. \r\nСъдът е наложил на подсъдимия общо наказание от една година „лишаване от свобода“, изпълнението на което е отложил за изпитателен срок от три години и е присъединил наказанието „лишаване от права“ в размер на една година. \r\nПрисъдата подлежи на касационно обжалване и протестиране пред ВКС в 15-дневен срок.", "date": "2019.11.20", "title": "Апелативен съд – Бургас постанови присъда на пътен полицай за документално престъпление и подкуп"}
{"url": "http://www.focus-news.net/news/2019/11/20/2721308/aleksandar-yordanov-evrodeputat-sdsenp-stranite-ot-iztochnoto-partnyorstvo-nyamat-druga-alternativa-osven-chlenstvo-v-es.html", "text": "Страните от Източното партньорство -Украйна, Грузия и Молдова нямат друга алтернатива освен членство в ЕС. Това каза в предаването „Вече 30 години-времето е наше“ на  Радио „Фокус“  евродепутатът от СДС/ЕНП Александър Йорданов. По думите му ръководството и младежите на ЕНП са инициирали важни резолюции, които ще бъдат разгледани на двудневния конгрес на 20 и 21 ноември в Загреб. „Една от резолюциите е по повод 10-тата годишнина на Източното партньорство, това сътрудничество между държавите от Европейският съюз (ЕС) и страни като Грузия, Молдова и Украйна. И тук нека да го кажем открито- ЕНП е тази политическа общност, която винаги е подчертавала, че страните от Източното партньорство – Украйна, Грузия и Молдова трябва да станат членове на ЕС и тук няма друга реално алтернатива. Това е техният път, но казва резолюцията, те продължават да са изправени пред агресивни, хибридни заплахи от страна на Кремъл, които имат за цел да ги задържат в руската сфера на влияние, и да възпрепятстват процеса на интеграцията им в ЕС. Това е нещо, за което аз говоря отдавна, преди и да съм помислил дори, че ще ставам евродепутат от ЕНП. Много е важно пространството на ЕС, границите на ЕС да се разширяват и Украйна, Грузия и Молдова трябва да станат част от това пространство“, обясни евродепутатът. Александър Йорданов коментира още, че други важни резолюции, които ще бъдат представени на конгреса са свързани с продължаващата криза във Венецуела и климатичните промени.  \r\nВиктория МЕСРОБОВИЧ-КУВЕНДЖИЕВА", "date": "2019.11.20", "title": "Александър Йорданов, евродепутат СДС/ЕНП: Страните от Източното партньорство нямат друга алтернатива освен членство в ЕС"}
{"url": "http://www.focus-news.net/news/2019/11/20/2721311/deputati-i-evrodeputati-ot-gerb-debatiraha-badeshteto-na-evropa-s-premiera-na-harvatska-i-zam-predsedateli-i-komisari-ot-ek.html", "text": "Ева Майдел и премиерът на Хърватия Андрей Пленкович откриха срещата на Мрежата на младите депутати и евродепутати от Европейската народна партия (ЕНП) по време на Конгреса на партията в Загреб. Това съобщиха от пресцентъра на  ПП ГЕРБ . В нея участие взеха депутатите от ГЕРБ Христо Гаджев и Александър Ненков, бъдещите зам.-председатели на Европейската комисия Маргаритис Схинас и Дубравка Шуица, и еврокомисарят по разширяването и политиката за съседство Йоханес Хан, както и депутати и евродепутати от всички страни членки. \r\n„През последните 10 години Европейският съюз се изправяше пред много кризи – финансово-икономическа, мигрантска, Брекзит. Всички те бяха насочени към вътрешни за ЕС проблеми. На европейските избори през май европейците дадоха ясна индикация, че искат от нас политиците да погледнем към бъдещето и да направим ЕС по-силен в икономически и международен план. Затова трябва да имаме ясна идея къде искаме да сме след 10 или 20 години, за да започнем да работим за постигането им още днес. Мрежата на младите депутати от ЕНП е място, в което новото поколение политици обсъждаме и изработваме нови, различни подходи за развитието на европейските държави и по-добрия живот на гражданите“, заяви Ева Майдел, която е координатор на Мрежата, състояща се от над 30 евродепутати и 350 национални депутати от ЕНП.", "date": "2019.11.20", "title": "Депутати и евродепутати от ГЕРБ дебатираха бъдещето на Европа с премиера на Хърватска и зам.-председатели и комисари от ЕК"}
{"url": "http://www.focus-news.net/news/2019/11/20/2721309/uchenitsi-i-roditeli-ot-su-ekzarh-antim-i-v-kazanlak-se-vklyuchiha-v-evropeyskata-sedmitsa-za-namalyavane-na-otpadatsite.html", "text": "Ученици и родители от Средно училище „Екзарх Антим I“ изработваха коледни подаръци от отпадъчни и рециклиращи материали по проект \"Цели за устойчиво развитие - действие\" по програма „Еразъм+“, предаде кореспондент на  Радио „Фокус“ , Това е вторият проект, който реализират ученици от начален етап заедно с техни връстници от Италия, Испания, Финландия, Франция и Румъния. Координатор на проекта е испанското училище. \r\nИзработването на коледни подаръци е първата по – голяма кампания, която предприемат по проекта от учебното заведение. Координаторът за българското училище Наташа Джуркова, поясни, че кампанията е посветена на Европейската седмица за намаляване на отпадъците. „С нашите партньори решихме да се включим в тази кампания като екип и решихме да посветим нашите дейности на Коледа“, посочи тя. \r\nВсяко училище партньор ще изработи нещо конкретно. Училището в Казанлък изработва коледни подаръци от природни и рециклирани материали и стари вещи. Финландците ще изработват коледна декорация, румънските ученици ще направят украса за коледното дърво, испанците ще покажат как може да бъде подредена коледната маса, използвайки рециклирани материали. „Нашата идея е да покажем как можем да посрещнем Коледа, без да изпадаме в разточителство. Искаме да научим децата от малки да обръщат внимание на това, да няма разточителство и прекалено голяма консумация на вещи“, подчерта Джуркова. \r\nЧаст от нещата, които деца и родители изработиха заедно ще заминат за Норвегия, където ще бъдат продадени на специален благотворителен базар. Средствата, които ще бъдат получени от продажбата на някои от нещата, ще бъдат използвани за добри каузи. „За нас като училище е много важна една кауза – приобщаването ни към основните глобални цели на ООН – животът на планетата да бъде по – добър, с грижа към всяко едно живо същество“, каза директорът на Средно училище „Екзарх Антим I“ Радиана Стефанова. Тя изрази своята увереност, че възпитанието на деца не е едностранен акт само от страна на семейството. В този смисъл тя подчерта, че винаги нещата се получават максимално добре, когато са в партньорство семейство, родители, учители, училище.  \r\nСлавяна ГАЙДАРОВА", "date": "2019.11.20", "title": "Ученици и родители от СУ „Екзарх Антим I“ в Казанлък се включиха в Европейската седмица за намаляване на отпадъците"}
{"url": "http://www.focus-news.net/news/2019/11/20/2721301/korneliya-ninova-bsp-upravlyavashtite-da-ne-si-pomislyat-za-novo-uvelichenie-na-tsenata-na-vodata-na-fona-na-bezsilieto-koeto-demonstrirat.html", "text": "Управляващите да не си помислят за ново увеличение на цената на водата на фона на безсилието, което демонстрират. Това каза лидерът на БСП Корнелия Нинова в декларация от името на група, предаде репортер на  Агенция \"Фокус\" . \"През 2016 г. загубата на вода е 60 %. През 2017 г. за съжаление расте и стига до 61.24 %. В същото време ремонтите по газопреносната мрежа според тези официални данни са 0.5 %. В последните години постоянно увеличавате цената на водата за хората, от 1 януари тази година в Шумен тя стигна до 3. 4 лв., във Варна 3 лв., в Добрич - 3.35 лв\", обясни Нинова. Според нея хората вместо инвестиции получават легени. \"Как ви звучи това в 21 век? Защо се случва това, защото 10 години управленията на правителствата на Борисов се отнасяха абсолютно безхаберно към този проблем\",  подчерта Нинова. Тя призова управляващите да не си помислят за ново увеличение на цената на водата на фона на безсилието, което демонстрират да се справят с този проблем. \r\nДеница КИТАНОВА", "date": "2019.11.20", "title": "Корнелия Нинова, БСП: Управляващите да не си помислят за ново увеличение на цената на водата на фона на безсилието, което демонстрират"}
{"url": "http://www.focus-news.net/news/2019/11/20/2721304/premierat-boyko-borisov-tryabva-da-ima-vazmezdie-po-sluchaya-s-pochinaloto-3-godishno-dete-iskam-da-se-otstranyat-vsichki-zameseni-v-smartta-mu.html", "text": "Трябва да има възмездие по случая с починалото 3-годишно дете, искам да се отстранят всички, замесени в смъртта му. Това каза премиерът Бойко Борисов на откриването на редовното правителствено заседание, предаде репортер на  Агенция „Фокус“ . „Искам Ананиев да отстрани всички директори на болници, замесени в процеса със смъртта на тригодишното дете. Говорете с прокуратурата да полазват ВМА за експертизите, трябва да има възмездие. От наша страна това, което трябва да се направи, ще се направи днес. Незабавно да се махат оттам, докато свършват проверките и се намерят виновните. Направихме детски отделения, толкова пари за здравеопазване се дават“, добави още той.  \r\nТеодора ПАВЛОВА", "date": "2019.11.20", "title": "Премиерът Бойко Борисов: Трябва да има възмездие по случая с починалото 3-годишно дете, искам да се отстранят всички, замесени в смъртта му"}
{"url": "http://www.focus-news.net/news/2019/11/20/2721314/daily-express-boris-dzhonsan-napadna-dzheremi-korbin-sled-kato-devet-pati-otkaza-da-otgovori-na-edin-i-sashti-vapros.html", "text": "Лидерът на Лейбъристката партия Джереми Корбин остана смаян по време на снощния дебат по телевизия ITV News. Той беше нападнат от премира на Обединеното кралство Борис Джонсън и телевизионната водеща Джули Етчингхам да отговори на многократно задавания въпрос дали той ще подкрепи оставането или напускането на Европейския съюз, отбелязва електронното издание на британския евроскептичен вестник  The Daily Express. \r\nПредизборната кампания за общите избори във Великобритания стана още по-разгорещена с провеждането на първия телевизионен дебат между Борис Джонсън и Джереми Корбин. Лидерът на лейбъристите бе предизвикан от водещата на предаването Джули Етчингхам, така и от лидера на торите, след като отказа да отговори на въпроса коя позиция ще подкрепи при евентуална кампания за втори референдум.„Ще договорим споразумение и ще оставим този въпрос да остане за референдум.“, отговори той.  \r\n„Тук отбелязвам, че не сме разбрали дали кампанията ще бъде за оставане или напускане в тази ситуация.“, цитира изданието думите на водещата на предаването.  \r\n„Ще забележите, Джули. Аз отговорих на вашите въпроси, но в този дебат все още има неясни отговори. Все още не знаем. Ще води ли Джереми Корбин кампанията за сделката, която предлага да направи или той ще покани лейбъристките си колегите да я унищожат? Това е моят въпрос“, заяви на свой ред Джонсън.  \r\nЗрителите на дебата преброиха, че лидерът на Лейбъристката партия избягва да отговори на този въпрос девет пъти, отбелязва изданието. \r\nИ двамата лидери бяха попитани от зрител на дебата дали Съюзът си заслужава да се жертва заради Брекзит. Джереми Корбин каза, че има „ясни проблеми“ със сделката на Джонсън, като добави, че тя ще навреди на страната, трудовите права и особено на работните места.", "date": "2019.11.20", "title": "Daily Express: Борис Джонсън нападна Джереми Корбин, след като  девет пъти отказа да отговори на един и същи въпрос"}
{"url": "http://www.focus-news.net/news/2019/11/20/2721313/ministar-biser-petkov-1-276-200-pensioneri-shte-poluchat-40-leva-otgore-na-pensiite-si-za-mesets-dekemvri.html", "text": "Ще се осигури допълнителна сума в размер на 40 лева, която се изплаща на пенсионерите, на които пенсията или сборът на пенсията, заедно с добавките и компенсациите към тях за месец декември, е в размер до 363 лева, до размера на линията за бедност за 2020 година. По този начин ще бъдат подпомогнати около 1 276 200 пенсионери. Така се продължава установената практика да се подпомагат пенсионерите с пенсия под линията на бедност в навечерието на коледните празници. Това каза министърът на труда и социалната политика Бисер Петков по време на редовното правителствено заседание, предаде репортер на  Агенция „Фокус“ . Това ще се случи след разглеждането от МС на Проект на постановление за одобряване на допълнителен трансфер по бюджета на ДОО за 2019 г. в размер на 51,048 700 млн. лева за еднократно изплащане на допълнителни суми към пенсиите за месец декември, като тези средства ще бъдат за сметка на преструктурирането на разходите и трансферите по централния бюджет за 2019 г.  \r\nТеодора ПАВЛОВА", "date": "2019.11.20", "title": "Министър Бисер Петков: 1 276 200 пенсионери ще получат 40 лева отгоре на пенсиите си за месец декември"}
{"url": "http://www.focus-news.net/news/2019/11/20/2721298/vavezhda-se-vremenna-organizatsiya-na-dvizhenieto-vav-veliko-tarnovo-za-vklyuchvaneto-na-kolednata-ukrasa-v-grada.html", "text": "Временна организация на движението на моторни превозни средства въвеждат днес във Велико Търново. Това съобщават от  пресцентъра на Общината . \r\nВъв връзка с включването на коледните светлини, празничните фойерверки и спектакъла \"Коледна въртележка\" се въвежда следната временна организация на движение-за времето от 16.30 до 18.30 часа, или до приключване на събитието, за движение на МПС се затваря ул. „Васил Левски\" в участъка от МДТ „Константин Кисимов\" до Община Велико Търново.", "date": "2019.11.20", "title": "Въвежда се временна организация на движението във Велико Търново за включването на коледната украса в града"}
{"url": "http://www.focus-news.net/news/2019/11/20/2721315/mustafa-karadaya-dps-izborat-na-nov-zam-predsedatel-na-parlamenta-e-obida-kam-parlamenatirzma-koshmarat-na-maykite-na-detsa-s-uvrezhdaniya-beshe-vaznagraden-ot-gerb-i-bsp.html", "text": "Изборът на нов зам.-председател на парламента е обида към парламенатирзма - кошмарът на майките на деца с увреждания беше възнаграден от ГЕРБ и БСП. Това каза председателят на ДПС Мустафа Карадайъ по време на брифинг в Народното събрание, предаде репортер на   Агенция „Фокус“ .\"Изборът на нов заместник-председател на НС според нас е обида към парламентаризма, поредното паденение на Народното събрание. Народните представители от ГЕРБ и БСП, които извършиха този акт. Кошмарът на майките на деца с увреждания беше възнаграден от ГЕРБ и БСП. С този акт ГЕРБ и БСП се олицетворяват с всичко онова, което символизира това недоразумение в политиката\", каза още Карадайъ. Според него това е провокация към цялото общество.  \r\nДеница КИТАНОВА", "date": "2019.11.20", "title": "Мустафа Карадайъ, ДПС: Изборът на нов зам.-председател на парламента е обида към парламенатирзма - кошмарът на майките на деца с увреждания беше възнаграден от ГЕРБ и БСП"}
{"url": "http://www.focus-news.net/news/2019/11/20/2721316/rayonnata-prokuratura-vav-varna-predade-na-sad-mazh-obvinen-za-domashno-nasilie-i-zakana-za-ubiystvo-na-roditelite-si.html", "text": "46-годишният Дечко И. е предаден на съд от Районната прокуратура във Варна за извършени пет престъпления срещу родителите си – неизпълнение на заповед за защита от домашно насилие, за причиняване на леки телесни повреди на майка си и баща си в условията на домашно насилие, както и за закани към двамата с убийство. Това съобщиха от пресцентъра на  Апелативна прокуратура - Варна . Три от обвиненията, за които е предаден на съд от прокуратурата, са извършени като продължавани деяния.  \r\nПодсъдимият работил във Великобритания. Там бил осъден и след като изтърпял наказание от 4 години и пет месеца лишаване от свобода, се завърнал и заживял в дома на своите родители от февруари 2015 г. Започнал да проявява агресия към майка си и баща си, обиждал ги, удрял ги и ги малтретирал редовно. Тормозът бил и физически, и психически. С молба до Варненския районен съд родителите  му поискали защита по Закона за защита от домашно насилие. Съдът уважил молбата на тормозените родители и  агресивният син бил отстранен от жилището за срок от 10 месеца, като му било забранено да доближава дома и лозето на родителите си на по-малко от 100 метра. Съдът разпоредил Дечко да посещава специализирана програма за извършители на домашно насилие.  \r\nПодсъдимият нямал доходи и разчитал изцяло на пенсиите на своите родители. Въпреки това за грижите и издръжката отговарял с насилие. След побой над тях бил настанен в психиатрична клиника. \r\nВ периода от 20 декември 2018 до 10 април тази година подсъдимият нарушил заповедта за защита от домашно насилие няколко пъти – престъпление по член 296, ал. 1 от НК. На 3 април 2019 г. в условията на домашно насилие нанесъл леки телесни повреди на баща си и на майка си. В периода от 20 декември 2018 г. до 10 април тази година в условията на продължавано престъпление агресивният син се заканил да убие родителите си. \r\nВ момента Дечко И. е преведен във варненския затвор, където ще дочака началото на наказателния процес във Варненския районен съд.", "date": "2019.11.20", "title": "Районната прокуратура във Варна предаде на съд мъж, обвинен за домашно насилие и закана за убийство на родителите си"}
{"url": "http://www.focus-news.net/news/2019/11/20/2721312/faz-na-gosti-na-hishtnika.html", "text": "Германският национален ежедневник  Die Frankfurter Allgemeine Zeitung   публикува статия на Фридрих Шмит за посещението на Зигмар Габриел в Москва. Авторът анализира визитата, като сравнява Русия с хищник, а европейците – като вегетарианци.  \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nБившият министър на външните работи на ФРГ и бивш председател на Германската социалдемократическа партия (ГСДП) бе на посещение в Москва, където заяви, че Европа трябва да води независима политика. Той призна, че Русия играе нова и по-важна роля в света след отстъплението на САЩ. Може да се счита за ужасно от мнозина, но това развитие е неизбежно, подчерта германският политик. \r\nКато федерален министър на икономиката и енергетиката (от 2013 г. до 2017 г.) и министър на външните работи (от 2017 г. до 2018 г.) Габриел редовно посещаваше Москва, включително за да обсъжда войните в Украйна и Сирия.  През октомври 2015 г. той поиска от президента Владимир Путин автограф за стоматологичния асистент на съпругата си. Московските управници пазят добър спомен за него защото Габриел, противно на линията на федералното правителство в Берлин и на Европейския съюз, в началото на 2018 г. се застъпи за постепенното премахване на санкциите, въведени срещу Русия заради конфликта в Украйна. В същото време тогавашният външен министър призна, „че официалната позиция е различна“. \r\nПоследният път, когато се говори за политика на 60-годишна възраст, беше когато той стана председател на Германския съюз на автомобилнатаиндустрия. Тогава обаче той реши да започне политическо консултиране в Eurasia Group, нюйоркска компания, която си постави за задача да обясни въздействието на политическите решения върху международните пазари. Освен това Габриел стана почетен председател на фондацията на Атлантическия мост, която също говори за диалог и обмен, макар и за германско-американски. \r\n„Случвало се е и преди\", увери, Матиас Платцек, друг председател на ГСДП, който също често се появяваше в Москва като ръководител на германско-руския форум, визирайки сравнително новата позиция на Габриел. Тези две нови и далеч от ежедневните политически роли оставиха своя отпечатък върху представянето на Габриел на форума в „Балчуг“. \r\nЗа разлика от предишните му визити в Москва и изявленията за Русия, сега Габриел трудно може да бъде определен като „разбиращ Русия“ и още повече като „разбиращ Путин“. Гостът по-скоро представи страхотен бизнес анализ и дори опроверга някои измислици на руската пропаганда. \r\nВ увода си Габриел подчерта, че не може да говори от името на Атлантическия мост и още по-малко от това на САЩ, а само от свое. Според него „тектоничните промени се извършват в силните оси на света“, по-специално от Атлантическия към Тихия океан. Той, Габриел, не е сигурен дали европейците и руснаците са забелязали, че става въпрос за създаване на „свят с Г-2“, т.е. САЩ и Китай. Габриел предупреди, че Европа е изложена на най-голям риск в конфронтацията между Русия, САЩ и Китай – три държави, които разполагат с ядрен арсенал. В САЩ се предполага, че между демократите и републиканците е постигнат консенсус, че на президента Доналд Тръмп не трябва да се разрешава да преговаря с Русия. Но, както Габриел отбеляза а по-нататък, под това ниво, а именно „в Пентагона\", се води дебат дали Русия трябва да бъде лишена от избор, който да я тласне към Китай. \r\nВ същото време Габриел не взе предвид, чеПутин в същото време ще обърне гръб на Запада, за който Русия представлява врага. Според официалната руска пропаганда Западът организира преврати („цветни революции“). В сферата на интернет контрола Путин се опитва да действа според авторитарния модел на Пекин. Но Габриел избегна всякакви извинения. \r\nГостът каза, че разбира недоволството на Америка от намесата на Русия в президентските избори през 2016 г .: „Това би ме разгневило, честно казано“. Според него интервенцията е критична както в Германия, така и в Европа. Габриел се оплака, че макар проблеми като изменението на климата и борбата с тероризма да може да бъдат разрешени само с общи усилия, ние „все още сме много далеч“ от постигането на тази цел. А конфликтите, например в Украйна, пречат на взаимното разбирателство с Русия. \r\nГостът осъди присъединяването на Крим към Русия като „сериозно нарушение на международното право\". Според него за първи път след края на Втората световна война границите в Европа са променени с помощта на военна сила. Той оцени скорошното изтегляне на войските от фронтовата линия в Източна Украйна, връщането на украинските военни кораби, задържани от Русия през ноември 2018 г. край бреговете на Крим (24 членове на екипажите им бяха освободени по време на размяна на затворници между Москва и Киев), а също така бяха насрочената за 9 декември среща в нормандския формат. В нея ще участват Путин, Макрон, украинският президент Владимир Зеленски и канцлерът на ФРГ Ангела Меркел. \r\nЗасягайки искането си за постепенна отмяна на санкцията, Габриел заяви, че от негова гледна точка организацията на мисия на ООН в Източна Украйна може да послужи като основа за премахването на ограниченията срещу Русия. Но според него в източната част на Украйна все още няма истинско прекратяване на огъня; все още не може сериозно да се говори за уреждането на конфликта. Както каза той по-нататък, „грешките“ на Запада в отношенията с Русия не могат да оправдаят използването на военна сила срещу Украйна. „Интересите за сигурност“ на Русия, противно на твърденията й, са били напълно взети под внимание. Габриел припомни, че през 2008 г. Берлин отложи приемането на Грузия и Украйна в НАТО, одобрено от редица държави, включително САЩ. \r\nВ този момент трябва да се спомене, че части от двете страни бяха окупирани от войските на Москва: някои бяха анексирани, други признати за независими държави. Някой от публиката възрази срещу Габриел, опитвайки се, както често се прави в Москва, да сравни руската агресия в Украйна с намесата на НАТО в Югославия. Габриел отхвърли това възражение, заявявайки, че геноцидът в Югославия е трябвало да бъде предотвратен. Според него ситуацията в Украйна през 2014 г. е била напълно различна: „Украйна не започна да убива хора“, така че сравнението с Югославия е „абсурдно“ и „неразумно“. \r\nГабриел увери, че не е дошъл, за да „обменя приятни“ думи, и дори възрази срещу германските апологети на Путин, които омаловажават броя на съветските жертви във Втората световна война само до загиналите сред руския народ. Той припомни за загубите на беларусите, а украинските войници – според него -  „платиха най-високата цена с кръвта си“ в борбата срещу Вермахта. \r\nГабриел също се изказа „против германската политика спрямо Русия“, която доведе до това, че мнозина в Европа „се чувстват много зле“. Той специално посочи Полша и балтийските страни. Както каза той, германски предложения може да бъдат отправени за промяна в отношения с Русия, но „германските отделни стъпки“ заплашват да „разкъсат“ Европа. „Ако искате да обедините европейците, трябва да заемете позицията на най-слабите от тях“, каза той. А най-слабите от гледна точка на политиката за сигурност според него са балтитйските държави и източноевропейците, чиято гледна точка трябва да бъде разбрана. \r\nКоментирайки Сирия и новата, силна роля на Русия в Близкия изток, Габриел подчерта, че „няма вакуум“ в международната политика: ако сила, която наблюдава, като САЩ, напусне сцената и Европа не иска да поеме тази роля, тогава Русия и Иран запълват вакуума. Може да се счита за ужасно, но е неизбежно. Габриел би предпочел „международни структури за сигурност“, които да запълнят пространството, но за съжаление все още няма условия за изпращането на такива. Той се надява европейците да започнат да се учат от случващото се. \r\nГабриел похвали идеята на френския президент Еманюел Макрон, че Европа трябва да се защитава сама. Той обаче разкритикува неотдавнашните му изявления за „мозъчната смърт“ на НАТО, тъй като това предполага „разграбването на органи“. Освен това подобни изявления водят до разцепление в Европа, смъмри Габриел Макрон. \r\nГабриел говори за Германия не по-малко остро, без да обръща внимание на политическите причини и без да щади ничии чувства. Той твърди, че казал на своите „американски приятели“: „Вие отглеждате привърженици на мира сред нас в продължение на 70 години, но сега се изненадвате, че ние станахме такива“. Ако „светът е пълен с хищници“, тогава не трябва да оставаме единствени вегетарианци, трябва да станем „поне флекситарианци“ (хора, които се хранят предимно като вегетарианци, но си позволяват и месо понякога). \r\n \r\n Тереза Герова", "date": "2019.11.20", "title": "FAZ: На гости на хищника"}
{"url": "http://www.focus-news.net/news/2019/11/20/2721317/istoricheskiyat-muzey-v-plovdiv-organizira-vecher-posvetena-na-etnografa-stoyu-shishkov-i-rodopite.html", "text": "Историческият музей в Пловдив организира вечер, посветена на етнографа Стою Шишков и планината на Орфей – Родопите. Това съобщиха за  Радио „Фокус“ – Пловдив  от музея. Събитието ще се състои от 17.30 часа днес в зала „Съединение“ и се организира по повод новата книга на Николай Щърбов и Снежина Рижикова, която проследява житейския път на Стою Шишков в Пловдив. Освен двамата автори, в тематичната вечер ще вземе участие и състав от училище „Любен Каравелов”, който ще представи традиционен родопски фолклор. \r\nСтою Шишков е роден на 27 юли 1865 и израства в село Устово. Неговият професионален път започва като учител в различни родопски селища, а след 1906 година го отвежда в Пловдив, където преподава български език и история в Първа прогимназия, мъжката гимназия „Александър I” и френския мъжки колеж „Св. Августин”. Стою Шишков е създател на Пловдивския окръжен музей, в който е назначен за секретар през 1917 година. Той е автор на първото упътване за събиране на предмети, което ръководи дейността на новосъздадената институция. През своя дългогодишен творчески път Стою Шишков издава над 70 книги и списания, публикува стотици статии, студии, рецензии и съобщения. Различни изследователи на неговото дело го определят като историк, географ, етнограф, фолклорист, демограф, народоук, родополог, съчетани и преплетени по един характерен само за него начин. Неразривно свързан от детските си години с Родопите и Тракия, Стою Шишков им посвещава едни от най-ценните си и значими изследвания.", "date": "2019.11.20", "title": "Историческият музей в Пловдив организира вечер, посветена на етнографа Стою Шишков и Родопите"}
{"url": "http://www.focus-news.net/news/2019/11/20/2721319/politsiyata-v-etropole-razsledva-palezh-na-garazh-v-selo-boykovets.html", "text": "Полицията в Етрополе разследва палеж на гараж в село Бойковец. Това съобщиха от  ОДМВР - София . Сигналът за пожар е подаден около 15.00 часа на 19 ноември от жител на село Бойковец. Той съобщил в полицията, че вратата на гаража му е била запалена. Извършен е оглед на местопроизшествието, при който са установени данни за умишлен палеж. По случая в РУ - Етрополе е образувано досъдебно производство.", "date": "2019.11.20", "title": "Полицията в Етрополе разследва палеж на гараж в село Бойковец"}
{"url": "http://www.focus-news.net/news/2019/11/20/2721321/sport-chakame-zhrebiya-v-mnogo-izgodna-pozitsiya.html", "text": "България ще участва в баражите за класиране на Евро 2020 през Лигата на нациите. Сега три от тимовете на България, Израел, Румъния и Унгария ще се присъединят към Исландия в поток „А” от турнира „Лига на нациите”. \r\nПрипомняме, че елиминациите ще стават в един мач. Със сигурност единият домакин в полуфиналите ще е Исландия, а ако жребият прати България в този поток, то другият домакин можем да сме ние. Ако спечелим срещата, която ще е на стадион „Васил Левски” срещу един от Израел, Румъния или Унгария, ще се изправим в решаващ за класиране на Евро 2020 сблъсък срещу победителя от другия мач. \r\nШансът финалният сблъсък да се играе на стадион „Васил Левски” е 50%, а всичко ще се изясни при жребия на 22 ноември.", "date": "2019.11.20", "title": "Спорт: Чакаме жребия в много изгодна позиция"}
{"url": "http://www.focus-news.net/news/2019/11/20/2721305/administrativen-sad-varna-ostavi-bez-razglezhdane-zhalbata-na-kandidat-za-kmet-na-rayon-odesos-v-chastta--sreshtu-utvarden-obrazets-na-byuletina-za-vtori-tur.html", "text": "Съдебен състав на Административен съд – Варна с протоколно определение от 19 ноември 2019 г. остави без разглеждане жалбата на Милен Събев, подадена в качеството му на кандидат за кмет на район „Одесос“ срещу Решение № 303/28.10.2019г. на ОИК - Варна, с което е утвърден образец на бюлетина за втори тур за избор за кмет на район „Одесос“ в община Варна на 3 ноември 2019 г. Това съобщиха от пресцентъра на  Съда . \r\nВ хода на производството по проверка на редовността и допустимостта на жалбата съдът установи, че е налице нередовност, която е пречка за допустимостта и предостави възможност на жалбоподателя да я отстрани. В срока, определен от съда, указанието  не е изпълнено  и съдебният състав прекрати производството по адм. д.№ 3099/2019 г.\t \r\nОпределението подлежи на обжалване с частна жалба в 7-дневен срок от получаване на съобщението пред Върховен административен съд.", "date": "2019.11.20", "title": "Административен съд – Варна остави без разглеждане жалбата на кандидат за кмет на район „Одесос“ в частта ѝ срещу утвърден образец на бюлетина за втори тур"}
{"url": "http://www.focus-news.net/news/2019/11/20/2721322/obshtina-burgas-osiguri-udoben-dostap-za-horata-s-uvrezhdaniya-do-noi.html", "text": "Хората с увреждания ще стигат по-лесно и удобно до сградата на Националния осигурителен институт(НОИ) - Бургас, след като Община Бургас благоустрои района от страната на ул. \"Шар планина\". Това съобщиха от пресцентъра на  Община Бургас . Досега достъпът за гражданите беше затруднен от главния вход от бул. \"Стефан Стамболов\" заради поставена метална ограда на частен имот. Ремонтните дейности бяха извършени по разпореждане на кмета Димитър Николов, при който постъпиха много сигнали от хора в неравностойно положение, че до Осигурителния институт се стига много трудно. След поредица разговори бяха взети необходимите мерки за решаването на проблема. Община Бургас извърши ремонт на тротоара, като настилката е изцяло подновена от страната на блок 89 А. Изградени са необходимите подходи за преминаването на колички. Поставени са ограничителни колчета, които няма да позволяват паркирането на автомобили по пешеходната алея. Пътната настилка в района също е ремонтирана, което ще улесни достъпа на автомобили, превозващи хора в неровностойно положение. Предстои да бъдат проведени нови разговори между Община Бургас и ръководството на НОИ - Бургас за подобряване на инфраструктурата.", "date": "2019.11.20", "title": "Община Бургас осигури удобен достъп за хората с увреждания до НОИ"}
{"url": "http://www.focus-news.net/news/2019/11/20/2721323/natsionalna-kompaniya-industrialni-zoni-uchastva-v-diskusiya-za-investitsionniya-klimat-u-nas.html", "text": "„Национална компания индустриални зони“ ЕАД взе участие в дискусия за инвестиционния климат в България, организирана от Турско-българския бизнес съвет към Съвета за външноикономически отношения на Турция (DEİK) и посолството на Република Турция в България. Това съобщиха от пресцентъра на  НКИЗ . \r\n \r\nФорумът „България – инвестиционна среда“, на който участието взеха над 150 представители на турски компании, бе открит от председателя на Турско-българския бизнес съвет Осман Ак, министъра на икономиката Емил Караниколов, посланика на Турция в България Хасан Улусои и изпълнителния директор на Американската търговска камара в България Петър Иванов.  \r\n \r\nПо време на форума посланикът на Република Турция и министърът на икономиката подчертаха доброто сътрудничество между двете страни, както и положените взаимни усилия за подпомагане на турските бизнес среди в България.  \r\n„В страната има потенциал за разширяване на турските инвестиции“, посочи министър Караниколов и наблегна, че активно се работи за развитието на индустриалните зони в цялата страна и инвестиране в образованието. \r\n \r\nИзпълнителният директор на НКИЗ Антоанета Барес представи инвестиционните проекти, които развива националната компания, както и партньорското сътрудничество с редица общини и областни администрации в цялата страна. Тя обърна внимание и на проектите на компанията, които реализира съвместно с университетите и професионалните гимназии в България. Основната цел на инициативата Fast Tracking Success е както да подкрепи бизнеса в намирането на работна ръка, така и да съдейства на младите специалисти за откриване на подходяща заетост. Програмата компанията е подела в резултат на трудностите, които изпитват инвеститорите при намиране на квалифицирани кадри в страната.", "date": "2019.11.20", "title": "„Национална компания индустриални зони“ участва в дискусия за инвестиционния климат у нас"}
{"url": "http://www.focus-news.net/news/2019/11/20/2721318/mustafa-karadaya-dps-s-akta-na-izbor-na-valeri-simeonov-za-zam-predsedatel-na-parlamenta-granitsata-na-tarpimost-e-prekrachena.html", "text": "С акта на избор на Валери Симеонов за зам.-председател на парламента границата на търпимост е прекрачена. Това каза председателят на ДПС Мустафа Карадайъ по време на брифинг в Народното събрание във връзка с избора на Валери Симеонов като зам.-председате на 44-ото Народно събрание, предаде репортер на   Агенция „Фокус“ . \r\nСпоред него за ГЕРБ и БСП хората са човекоподобни. \"За тях човеконенавистта е разбирането за демокрация, или криворазбраната демокрация. С този акт границата на търпимост е прекрачена. Актът означава - пълно отрицание на демократичните достижения, означава да властва национализма, омразата, разделението, противопоставянето и агресията. Означава нагла провокация към парламентаризма и евроатлантическите ценности. Означава провокация към цялото общество. За ГЕРБ задържането на власт е над стабилността и сигурността на държавата\", подчерта още Карадайъ.  \r\nДеница КИТАНОВА", "date": "2019.11.20", "title": "Мустафа Карадайъ, ДПС: С акта на избор на Валери Симеонов за зам.-председател на парламента границата на търпимост е прекрачена"}
{"url": "http://www.focus-news.net/news/2019/11/20/2721320/pregled-na-osnovnite-temi-v-evropeyskiya-pechat-agentsiya-fokus.html", "text": "Лидерът на Лейбъристката партия Джереми Корбин остана смаян по време на снощния дебат по телевизия ITV News. Той беше нападнат от премира на Обединеното кралство Борис Джонсън и телевизионната водеща Джули Етчингхам да отговори на многократно задавания въпрос дали той ще подкрепи оставането или напускането на Европейския съюз, отбелязва електронното издание на британския евроскептичен вестник  The Daily Express. \r\nПредизборната кампания за общите избори във Великобритания стана още по-разгорещена с провеждането на първия телевизионен дебат между Борис Джонсън и Джереми Корбин. Лидерът на лейбъристите бе предизвикан от водещата на предаването Джули Етчингхам, така и от лидера на торите, след като отказа да отговори на въпроса коя позиция ще подкрепи при евентуална кампания за втори референдум.„Ще договорим споразумение и ще оставим този въпрос да остане за референдум.“, отговори той.  \r\n„Тук отбелязвам, че не сме разбрали дали кампанията ще бъде за оставане или напускане в тази ситуация.“, цитира изданието думите на водещата на предаването.  \r\n„Ще забележите, Джули. Аз отговорих на вашите въпроси, но в този дебат все още има неясни отговори. Все още не знаем. Ще води ли Джереми Корбин кампанията за сделката, която предлага да направи или той ще покани лейбъристките си колегите да я унищожат? Това е моят въпрос“, заяви на свой ред Джонсън.  \r\nЗрителите на дебата преброиха, че лидерът на Лейбъристката партия избягва да отговори на този въпрос девет пъти, отбелязва изданието. \r\nИ двамата лидери бяха попитани от зрител на дебата дали Съюзът си заслужава да се жертва заради Брекзит. Джереми Корбин каза, че има „ясни проблеми“ със сделката на Джонсън, като добави, че тя ще навреди на страната, трудовите права и особено на работните места. \r\n \r\n*** \r\n  Германският национален ежедневник  Die Frankfurter Allgemeine Zeitung   публикува статия на Фридрих Шмит за посещението на Зигмар Габриел в Москва. Авторът анализира визитата, като сравнява Русия с хищник, а европейците – като вегетарианци.  \r\n \r\nБившият министър на външните работи на ФРГ и бивш председател на Германската социалдемократическа партия (ГСДП) бе на посещение в Москва, където заяви, че Европа трябва да води независима политика. Той призна, че Русия играе нова и по-важна роля в света след отстъплението на САЩ. Може да се счита за ужасно от мнозина, но това развитие е неизбежно, подчерта германският политик. \r\nКато федерален министър на икономиката и енергетиката (от 2013 г. до 2017 г.) и министър на външните работи (от 2017 г. до 2018 г.) Габриел редовно посещаваше Москва, включително за да обсъжда войните в Украйна и Сирия.  През октомври 2015 г. той поиска от президента Владимир Путин автограф за стоматологичния асистент на съпругата си. Московските управници пазят добър спомен за него защото Габриел, противно на линията на федералното правителство в Берлин и на Европейския съюз, в началото на 2018 г. се застъпи за постепенното премахване на санкциите, въведени срещу Русия заради конфликта в Украйна. В същото време тогавашният външен министър призна, „че официалната позиция е различна“. \r\nПоследният път, когато се говори за политика на 60-годишна възраст, беше когато той стана председател на Германския съюз на автомобилнатаиндустрия. Тогава обаче той реши да започне политическо консултиране в Eurasia Group, нюйоркска компания, която си постави за задача да обясни въздействието на политическите решения върху международните пазари. Освен това Габриел стана почетен председател на фондацията на Атлантическия мост, която също говори за диалог и обмен, макар и за германско-американски. \r\n„Случвало се е и преди\", увери, Матиас Платцек, друг председател на ГСДП, който също често се появяваше в Москва като ръководител на германско-руския форум, визирайки сравнително новата позиция на Габриел. Тези две нови и далеч от ежедневните политически роли оставиха своя отпечатък върху представянето на Габриел на форума в „Балчуг“. \r\nЗа разлика от предишните му визити в Москва и изявленията за Русия, сега Габриел трудно може да бъде определен като „разбиращ Русия“ и още повече като „разбиращ Путин“. Гостът по-скоро представи страхотен бизнес анализ и дори опроверга някои измислици на руската пропаганда. \r\nВ увода си Габриел подчерта, че не може да говори от името на Атлантическия мост и още по-малко от това на САЩ, а само от свое. Според него „тектоничните промени се извършват в силните оси на света“, по-специално от Атлантическия към Тихия океан. Той, Габриел, не е сигурен дали европейците и руснаците са забелязали, че става въпрос за създаване на „свят с Г-2“, т.е. САЩ и Китай. Габриел предупреди, че Европа е изложена на най-голям риск в конфронтацията между Русия, САЩ и Китай – три държави, които разполагат с ядрен арсенал. В САЩ се предполага, че между демократите и републиканците е постигнат консенсус, че на президента Доналд Тръмп не трябва да се разрешава да преговаря с Русия. Но, както Габриел отбеляза а по-нататък, под това ниво, а именно „в Пентагона\", се води дебат дали Русия трябва да бъде лишена от избор, който да я тласне към Китай. \r\nВ същото време Габриел не взе предвид, чеПутин в същото време ще обърне гръб на Запада, за който Русия представлява врага. Според официалната руска пропаганда Западът организира преврати („цветни революции“). В сферата на интернет контрола Путин се опитва да действа според авторитарния модел на Пекин. Но Габриел избегна всякакви извинения. \r\nГостът каза, че разбира недоволството на Америка от намесата на Русия в президентските избори през 2016 г .: „Това би ме разгневило, честно казано“. Според него интервенцията е критична както в Германия, така и в Европа. Габриел се оплака, че макар проблеми като изменението на климата и борбата с тероризма да може да бъдат разрешени само с общи усилия, ние „все още сме много далеч“ от постигането на тази цел. А конфликтите, например в Украйна, пречат на взаимното разбирателство с Русия. \r\nГостът осъди присъединяването на Крим към Русия като „сериозно нарушение на международното право\". Според него за първи път след края на Втората световна война границите в Европа са променени с помощта на военна сила. Той оцени скорошното изтегляне на войските от фронтовата линия в Източна Украйна, връщането на украинските военни кораби, задържани от Русия през ноември 2018 г. край бреговете на Крим (24 членове на екипажите им бяха освободени по време на размяна на затворници между Москва и Киев), а също така бяха насрочената за 9 декември среща в нормандския формат. В нея ще участват Путин, Макрон, украинският президент Владимир Зеленски и канцлерът на ФРГ Ангела Меркел. \r\nЗасягайки искането си за постепенна отмяна на санкцията, Габриел заяви, че от негова гледна точка организацията на мисия на ООН в Източна Украйна може да послужи като основа за премахването на ограниченията срещу Русия. Но според него в източната част на Украйна все още няма истинско прекратяване на огъня; все още не може сериозно да се говори за уреждането на конфликта. Както каза той по-нататък, „грешките“ на Запада в отношенията с Русия не могат да оправдаят използването на военна сила срещу Украйна. „Интересите за сигурност“ на Русия, противно на твърденията й, са били напълно взети под внимание. Габриел припомни, че през 2008 г. Берлин отложи приемането на Грузия и Украйна в НАТО, одобрено от редица държави, включително САЩ. \r\nВ този момент трябва да се спомене, че части от двете страни бяха окупирани от войските на Москва: някои бяха анексирани, други признати за независими държави. Някой от публиката възрази срещу Габриел, опитвайки се, както често се прави в Москва, да сравни руската агресия в Украйна с намесата на НАТО в Югославия. Габриел отхвърли това възражение, заявявайки, че геноцидът в Югославия е трябвало да бъде предотвратен. Според него ситуацията в Украйна през 2014 г. е била напълно различна: „Украйна не започна да убива хора“, така че сравнението с Югославия е „абсурдно“ и „неразумно“. \r\nГабриел увери, че не е дошъл, за да „обменя приятни“ думи, и дори възрази срещу германските апологети на Путин, които омаловажават броя на съветските жертви във Втората световна война само до загиналите сред руския народ. Той припомни за загубите на беларусите, а украинските войници – според него -  „платиха най-високата цена с кръвта си“ в борбата срещу Вермахта. \r\nГабриел също се изказа „против германската политика спрямо Русия“, която доведе до това, че мнозина в Европа „се чувстват много зле“. Той специално посочи Полша и балтийските страни. Както каза той, германски предложения може да бъдат отправени за промяна в отношения с Русия, но „германските отделни стъпки“ заплашват да „разкъсат“ Европа. „Ако искате да обедините европейците, трябва да заемете позицията на най-слабите от тях“, каза той. А най-слабите от гледна точка на политиката за сигурност според него са балтитйските държави и източноевропейците, чиято гледна точка трябва да бъде разбрана. \r\nКоментирайки Сирия и новата, силна роля на Русия в Близкия изток, Габриел подчерта, че „няма вакуум“ в международната политика: ако сила, която наблюдава, като САЩ, напусне сцената и Европа не иска да поеме тази роля, тогава Русия и Иран запълват вакуума. Може да се счита за ужасно, но е неизбежно. Габриел би предпочел „международни структури за сигурност“, които да запълнят пространството, но за съжаление все още няма условия за изпращането на такива. Той се надява европейците да започнат да се учат от случващото се. \r\nГабриел похвали идеята на френския президент Еманюел Макрон, че Европа трябва да се защитава сама. Той обаче разкритикува неотдавнашните му изявления за „мозъчната смърт“ на НАТО, тъй като това предполага „разграбването на органи“. Освен това подобни изявления водят до разцепление в Европа, смъмри Габриел Макрон. \r\nГабриел говори за Германия не по-малко остро, без да обръща внимание на политическите причини и без да щади ничии чувства. Той твърди, че казал на своите „американски приятели“: „Вие отглеждате привърженици на мира сред нас в продължение на 70 години, но сега се изненадвате, че ние станахме такива“. Ако „светът е пълен с хищници“, тогава не трябва да оставаме единствени вегетарианци, трябва да станем „поне флекситарианци“ (хора, които се хранят предимно като вегетарианци, но си позволяват и месо понякога). \r\n \r\n*** \r\n \r\n  Русия разреши на задържаните украински военни кораби да се върнат в родните пристанища - важен жест на добра воля преди срещата на върха на нормандския формат в Париж, насрочена за 9 декември, коментират в редакцията на австрийския национален ежедневник  Die Presse . \r\nВ пристанището в Одеса отдавна чакаха тези три кораба. Връщането им се превърна в късен триумф за украинското държавно ръководство и доказателство, че постоянството в отношенията с Русия може да даде плод. \r\nОсвобождавайки корабите, Москва демонстрира готовността си да се отвори към Украйна, още повече, че самата тя няма нужда от тези плавателни съдове. Малко преди първата среща на президентите Владимир Зеленски и Владимир Путин този жест има важно символично значение. \r\nВ понеделник Кремъл за първи път потвърди готовността си за срещата на върха на 9 декември в Париж. Киев и Берлин изпратиха подобни сигнали няколко дни по-рано - веднага след обявяването на срещата на върха. Говорителят на Кремъл Дмитрий Песков веднага предупреди: „Нека не очакваме твърде много, за да не бъдем разочаровани в крайна сметка\". \r\nНезависимо от това, връщането на корабите се вписва добре в серията от стъпки за сближаване на страните в конфликта, който започна след като Владимир Зеленски дойде на власт. Във връзка с това си заслужава да се отбележат последните мерки на двете страни за деескалация в Донбас. \r\nРусия конфискува украински кораби в Керченския проток преди почти година. Задържани бяха и 24 украински моряци. По-късно всички бяха освободени в рамките на обмена на затворници между Русия и Украйна, организиран през септември тази година. \r\nС връщането на корабите обаче „случаят в Керч“ не беше прекратен за Киев: украинското ръководство възнамерява да поиска обезщетение в Международния съд в Хага за причинените финансови щети. Първото изслушване е насрочено за тази седмица. Според заместник-министъра на външните работи на Украйна  Елена Зеркал, Киев иска да докаже на целия свят, че корабите му са били в Керченския проток „за мирни цели и в съответствие със закона“. \r\nКораби се движеха от Одеса към пристанището в Бердянск, разположено на Азовско море. Дотам може да се стигне само през Керченския проток, разположен източно от Кримския полуостров, който бе присъединен към Русия. Руската гранична служба задържа украинските кораби, казвайки, че те са навлезли в руските териториални води. Киев твърди обратното, като се позовава на споразумението от 2003 г., което по същество позволява преминаването на плавателни съдове през Керченския проток. \r\nПроблемът е, че след присъединяването на Крим и изграждането на Кримския мост Москва ограничи преминаването на кораби до украинските пристанища на Азовско море. В същото време Кремъл игнорира решението на Международния съд по морско право на ООН през май, според което Москва трябваше да освободи украинските моряци и да върне плавателните съдове на Киев. Според Русия разрешаването на подобни въпроси е извън компетентността на трибунала. \r\n \r\n*** \r\n Конгресът на Европейската народна партия (ЕНП) ще се проведе в столицата на Хърватия на 20 и 21 ноември, припомня електронното издание на гръцкия вестник  Kathimerini . \r\nЕНП, която обединява повече от 80 партии и партньори, както и председателите на Европейската комисия и Европейския съвет, ще избере новото си ръководство. По време на срещата ще бъдат обсъдени последните събития в региона на Западните Балкани, климатичните промени и политиките за овластяване на младите хора.  \r\nВ конгреса ще участва и председателят на консервативното правителство в Атина на „Нова демокрация“ – Кириакос Мицотакис. Той ще се срещне с главния преговарящ  на ЕС за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц. \r\nВ четвъртък гръцкият премиер ще проведе разговори с хърватския си колега Андрей Пленкович, преди да присъства на панела за изменение на климата. \r\nМицотакис ще произнесе основната си реч в рамките на втория ден на конгрес. \r\n \r\n***", "date": "2019.11.20", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/11/20/2721325/deputatite-reglamentiraha-pravilata-za-hibridnite-nesaotvetstviya-pri-opredelyane-na-danachniya-finansov-rezultat.html", "text": "Депутатите регламентираха правилата за хибридните несъответствия при определяне на данъчния финансов резултат, предаде репортер на  Агенция \"Фокус\" . Това се случи след като приеха текстове от Закона за корпоративното подоходно облагане на второ четене.  \r\nТова каза от ПГ на ДПС по време на брифинг в Народното събрание, предаде репортер на   Агенция „Фокус“ . Съгласно текстовете хибридно несъответствие е налицев случаите, когато плащане по финансов инструмент води до приспадане без включване и  същото плащане не е включено в данъчния финансов резултат на получателя в данъчния му период, който започва в срок от 12 месеца, считано от края на данъчния период на платеца и несъответствието се дължи на разликите в клафикацията на инструмента или плащанията по него.   \r\nТекстовете предвиждат несъответствието да се третира като хибридно само когато възниква между данъчно  задължено лице и неговото свързано предприятие, между други свързани предприятия, между централното управление на образувание и неговото място на стопанска дейност, между две или повече места на стопанска дейност на едно и също образувание или в рамките на структурирана договореност.  \r\nСъгласно приетите до момента текстове се признават за данъчни цели разходи за ремонт на елементи на техническа инфраструктура, които по силата на закон са публична държавна или публична общинска собственост и са свързани с дейността на данъчно задължено лице, включително и в случай, че елементите на техническата инфраструктура са достъпни за ползване и от други субекти.  \r\nДеница КИТАНОВА", "date": "2019.11.20", "title": "Депутатите регламентираха правилата за хибридните несъответствия при определяне на данъчния финансов резултат"}
{"url": "http://www.focus-news.net/news/2019/11/20/2721326/kiril-simeonov-kmet-na-selo-gabrovitsa-ulitsite-v-seloto-se-nuzhdayat-ot-osnoven-remont.html", "text": "Улиците в село Габровица, община Белово, се нуждаят от основен ремонт. Това каза за  Радио „Фокус“ - Пазарджик  кметът на населеното място Кирил Симеонов. Той обясни, че най-належащ е ремонтът на три от улиците, които не са асфалтирани. „По останалите сме изкърпили дупките, но трябва да се подмени асфалта. Преди това обаче трябва да се смени водопроводът, който е доста стар и създава проблеми“, коментира кметът. По отношение на предстоящото зимно почистване и поддържане на улиците в село Габровица, той каза, че лично се е заел с тази задача. „Почиствам всяка улица, за тази дейност не ми се заплаща, правя го за хората и мисля, че повечето от тях го оценяват“, допълни Симеонов. \r\nВаня НИКОЛОВА", "date": "2019.11.20", "title": "Кирил Симеонов, кмет на село Габровица: Улиците в селото се нуждаят от основен ремонт"}
{"url": "http://www.focus-news.net/news/2019/11/20/2721330/d-r-daniela-daritkova-gerb-nyama-nedorazumenie-kandidaturata-na-sotir-tsatsarov-e-konsensusna.html", "text": "Няма недоразумение, кандидатурата на Сотир Цацаров е консенсусна. Това каза пред журналисти председатеят на ПГ на ГЕРБ д-р Даниела Дариткова във връзка с твърдението на Валери Сименово, че с НФСБ не е обсъждана кандидатурата на Сотир Цацаров за председател на КПКОНПИ, предаде репортер на  Агенция \"Фокус\" .  \r\n\"Няма недоразумение. Вие сте чули, че ще има среща и изслушване на г-н Цацаров от групата на \"Обединени патриоти\". Всичко ще се изясни, така или иначе не беше възможно всеки един народен представител от двете парламентарни групи да се подпише под това предложение. Времето не позволяваше да се случи това, но наистина кандидатурата е консенсусна\", подчерта д-р Дариткова.  \r\nДеница КИТАНОВА", "date": "2019.11.20", "title": "Д-р Даниела Дариткова, ГЕРБ: Няма недоразумение, кандидатурата на Сотир Цацаров е консенсусна"}
{"url": "http://www.focus-news.net/news/2019/11/20/2721329/s-literaturen-konkurs-i-detski-praznik-riosv-smolyan-otbelyazva-evropeyskata-sedmitsa-za-namalyavane-na-otpadatsite.html", "text": "С литературен конкурс и детски празник за разделното събиране на отпадъци Регионалната инспекция по околната среда и водите – Смолян, доброволците от Български младежки червен кръст – Смолян и младежи от цялата страна отбелязаха Европейската седмица за намаляване на отпадъците (ЕСНО) 2019 година. Това съобщиха от  РИОСВ - Смолян . \r\nТазгодишните инициативи на инспекцията стартираха на 22 октомври, когато беше обявен конкурс за литературно произведение на тема „Моите добри навици за намаляване на отпадъците“. Участие в конкурса взеха деца и младежи от цялата страна, а победителите в него ще бъдат обявени в на 22 ноември на сайта на екоинспекцията.  \r\nЗа най-малките приятели на природата на 19 ноември в ОДЗ №3 „Родопчанче“ - град Смолян беше организиран детски празник за разделното събиране. По време на игрите експерти от РИОСВ и доброволците от Български младежки червен кръст – Смолян запознаха децата с ползите от разделното събиране на отпадъци.", "date": "2019.11.20", "title": "С литературен конкурс и детски празник РИОСВ – Смолян отбелязва „Европейската седмица за намаляване на отпадъците“"}
{"url": "http://www.focus-news.net/news/2019/11/20/2721328/d-r-daniela-daritkova-gerb-trayna-parlamentarna-praktika-e-kogato-parlamentarnite-grupi-predlagat-deputat-za-zam-predsedatel-na-parlamenta-tova-predlozhenie-da-se-podkrepya.html", "text": "Трайна парламентарна практика е, когато парламентарните групи предлагат депутат за зам.-председател на парламента, да се подкрепя това предложение. Това каза председателят на ПГ на ГЕРБ д-р Даниела Дариткова пред журналисти, предаде репортер на  Агенция \"Фокус\" . \"Има вакантно място, което се полага на \"Обединени патриоти\" за заместник-председател на парламента. Ние го подкрепихме, защото такава е практиката в Народното събрание\", посочи д-р Дариткова.  \r\nДеница КИТАНОВА", "date": "2019.11.20", "title": "Д-р Даниела Дариткова, ГЕРБ: Трайна парламентарна практика е, когато парламентарните групи предлагат депутат за зам.-председател на парламента,  това предложение да се подкрепя"}
{"url": "http://www.focus-news.net/news/2019/11/20/2721331/petima-dushi-sa-zadarzhani-za-nezakonna-sech-v-obshtina-etropole.html", "text": "Петима души са задържани за незаконна сеч в община Етрополе. Това съобщиха от  ОДМВР - София . Около 17.53 часа вчера автопатрул на РУ - Етрополе спрял за проверка микробус „Форд Транзит“, натоварен с дърва за огрев, движещ се по бул. „Партизански“. С намерение да избегне проверката, водачът подкарал буса към домашния си адрес, като в близост до него натоварените дърва били изхвърлени. Полицейските служители реагирали незабавно, установили и задържали криминално проявения водач и четиримата му спътници, всичките от Етрополе. Превозваните 4 кубика дървесина, които са без поставена контролна марка, превозен билет и документи за произход, са иззети и оставени на отговорно пазене заедно с буса. От служители на Държавно горско стопанство - Етрополе са съставени два акта по Закона за горите.  \r\nНезаконна сеч е установена вчера и от служители на РУ - Правец при съвместна акция с горските инспектори. Акт по Закона за горите е съставен на 46-годишен криминално проявен и осъждан мъж от с. Разлив, отсякъл без надлежно разрешително един кубик букови дърва в землището на селото.", "date": "2019.11.20", "title": "Петима души са задържани за незаконна сеч в община Етрополе"}
{"url": "http://www.focus-news.net/news/2019/11/20/2721324/predsedatelyat-na-ns-tsveta-karayancheva-evropeyskiyat-sayuz-i-pachis-e-savremennata-chast-ot-svetlinata-na-sashtestvuvashtite-v-chernomorskiya-region-perspektivi.html", "text": "Европейският съюз (ЕС) и ПАЧИС е съвременната част от светлината на съществуващите в черноморския регион перспективи. Това каза председателят на Народното събрание Цвета Караянчева, предаде репортер на  Агенция \"Фокус\" . \"Европейското измерение на черноморското икономическо сътрудничество, актуалното състояние и перспективите на сътрудничеството на ЕС и ПАЧИС. В тях са продуктовани приоритетите на българското председателство в парламентарната асамблея, което си постави за цел да насърчи взаимодействието за регионалните и международни парламентарни структури. Да засили ролята на ПАЧИС като основен инструмент за подпомагане на общите цели, действия в полза на народните в черноморския регион\", добави Караянчева.  \r\n \r\n\"Регионът е географска област богата на природни ресурси със стратегическо значение в Европа, Централна Азия и Близкия изток. Той е разрастващ се пазар с голям потенциал за развитие и важен възел за енергиините и транспортни стоки. Тези дадености дават стратегическо значение, както за европейските, така и за държавите включени в него. Развитието на черноморския регион в стабилна, демократична и просперираща зона е ключова цел, пряко свързана със стратегическия интерес, както на страните членки на ПАЧИС, така и на ЕС, която външна морска граница е Черно море. Организацията за черноморско и икономическо сътрудничество и нейната парламентарна асамблея дават изключителен принос за постигане на тази цел\", каза още тя. Караянчева уточни, че са на лице впечатляващи резултати в конкретни области на сътрудничеството. \"През изминалите години ЕС също напарви много усилия за развитие на черноморския регион за стимулиране на икономическите реформи, за стабилност и подкрепа за развитието му. Инициативата \"Черноморска симетрия\" е основен принос на организацията към регионалното сътрудничество. Със задоволство по отбелязвам, че през 2017 г. тази ангажираност беше разширена с дневен ред, който постави началото на механизма за син растеж в Черно море\", посочи още председателят на Народното събрание.  \r\n \r\n\"Тази прогресивна тенденция бе запазена и доразвита в рамките на българското председателство на съвета на Европейския съюз през 2018 г. По време, на което нашите съвместни усилия бяха увенчани с траен успех. Тези усилия бяха продължени по време на българското председателство на ПАЧИС януари - юли 2019 г. По този начин бе утвърдено наличието на обща воля за сътрудничество в черноморския басейн. Набеелязаният общ морски дневен ред ще служи като референтна рамка за хармонизиране на политиките областта на морското дело и финансовите инструменти. Според оценките на Европейската комисия (ЕК) приетите документи са етап, които проправят пътя за по структурирано сътрудничество. Тези документи могат да служат като основа за разработване на изследователски програми на национално и европейско равнище\", каза още Цвета Караянчева. \r\nВиолета СИМЕОНОВА", "date": "2019.11.20", "title": "Председателят на НС Цвета Караянчева: Европейският съюз и ПАЧИС е съвременната част от светлината на съществуващите в черноморския регион перспективи"}
{"url": "http://www.focus-news.net/news/2019/11/20/2721327/sdruzhenie-plevenski-obshtestven-fond-chitalishta-i-vazpitatelno-uchilishte-internat-hristo-botev-s-podem-izpalnyavat-proekta-mentorstvo-za-priobshtavane.html", "text": "Сдружение „Плевенски обществен фонд – Читалища” и Възпитателно училище – интернат „Христо  Ботев“ - с. Подем изпълняват проекта ,,Менторство за приобщаване”, предаде кореспондент на  Радио „Фокус“ . Ръководителят на проекта Даниела Димитрова уточни, че той се осъществява с финансова подкрепа от Програма ,,Активни граждани” на Европейското икономическо пространство – държавите извън Европейския съюз, финансиращи неправителствени организации.  \r\n \r\n,,Основната цел на проекта е въвеждането на иновативен подход за социална и личностна подкрепа, подготовка за реинтеграция на девойките от Възпитателно училище - интернат „Христо Ботев“ - с. Подем, които са настанени в изпълнение на съдебно решение, прилагайки най-тежката възпитателна мярка по Закона за борба с противообществените прояви на малолетните и непълнолетните”, каза Даниела Димитрова. Тя допълни, че е разработена е методология по програмата и предстои сформирането на „Менторския екип“. ,,Менторството е метод, който дава възможност на младите хора в риск, да надградят социалните си умения, личностните си качества и нравствените си ориентации за по-лесно приобщаване към образование и реинтегриране”, обясни още Даниела Димитрова.  \r\nВиолета КРЪСТЕВА", "date": "2019.11.20", "title": "Сдружение „Плевенски обществен фонд – Читалища” и Възпитателно училище – интернат „Христо  Ботев“ - с. Подем изпълняват проекта ,,Менторство за приобщаване”"}
{"url": "http://www.focus-news.net/news/2019/11/20/2721333/50-godishen-kriminalno-proyaven-mazh-e-zadarzhan-v-sofiya-za-krazhba-na-bager-za-blizo-polovin-milion-leva.html", "text": "50-годишен криминално проявен мъж е задържан в София за кражба на багер за близо половин милион лева. Това съобщиха от пресцентъра на  ОДМВР - Бургас . Мъжът е от Стара Загора и е арестуван днес на столичния булевард „Тодор Каблешков“ в резултат на полицейски действия, предприети от служители на Главна дирекция „Национална полиция“ и отдел „Криминална полиция“ при ОДМВР – Бургас.  \r\nЗадържаният ще бъде привлечен в качеството на обвиняем за кражба на скъпоструваща строителна техника, отнета от територията на област Бургас преди няколко месеца. Установено е, че багера на стойност близо половин милион лева след кражбата е натоварен на камион със закрити ремаркета и вероятно пласиран на друга строителна фирма. \r\nПрестъпната дейност на 50-годишния мъж ще бъде изяснена в детайли, тъй като се предполага, че същият е съпричастен към извършването на други две сходни кражби на скъпоструващи багер и челен товарач.  \r\nСъбраните до момента материали ще бъдат докладвани в Бургаска районна прокуратура. По случая е образувано досъдебно производство.", "date": "2019.11.20", "title": "50-годишен криминално проявен мъж е задържан в София за кражба на багер за близо половин милион лева"}
{"url": "http://www.focus-news.net/news/2019/11/20/2721336/tass-rusiya-i-turtsiya-zapochvat-deveto-savmestno-patrulirane-v-severozapadna-siriya.html", "text": "Военни сили на Русия и Турция започнаха девето съвместно патрулиране в граничната зона на Северозападна Сирия с  участието на руските ВВС. Това съобщиха от  Министерството на отбраната на Руската федерация пред журналисти, предава  ТАСС. \r\n„От 10:15 часа на 20 ноември деветият съвместен патрул на руската военна полиция и въоръжените сили на Турция започва работа в граничната зона, която се намира на няколко десетки километра северозападно от населеното място Ел-Камишли. Екипажите на хеликоптери от военната авиация на ВВС на Русия осъществяват въздушно патрулиране на района“, заявиха от министерството.  \r\nПо данни на Министерството на отбраната, маршрутът на патрулиране започва от населения пункт Арада-Кабира и продължава на изток по сирийско-турската граница. Задачата на този патрул е да проучи обстановката в сирийските населени места. В патрулирането участват осем единици  от военната техника – бронираните машини „Тигър“ и „Тайфун“ на руската военна полиция и бронираните машини Kirpi на турската гранична служба, както и 50 военнослужещи от двете държави. Наблюдението в реално време се осъществява от руския безпилотен летателен апарат „Орлан-10“.  \r\n \r\n .", "date": "2019.11.20", "title": "ТАСС: Русия и Турция започват девето съвместно патрулиране в Северозападна Сирия"}
{"url": "http://www.focus-news.net/news/2019/11/20/2721337/asaf-hadzhiev-generalen-sekretar-na-pachis-predsedatelstvoto-na-balgariya-beshe-mnogo-uspeshno-blagodarenie-na-parlamenta.html", "text": "Председателството на България беше много успешно благодарение на парламента. Това каза генералния секретар на ПАЧИС Асаф Хаджиев, по време на откриването на 54-тата Генерална асамблея на Парламентарната асамблея на Черноморското икономическо сътрудничество (ПАЧИС), предаде репортер на  Агенция \"Фокус\" . \"Преди всичко искам да поздравя с началото на сесията. Това, което българското председателство направи е причината нашата делегация да присъства на това заседание. Това говори за влиянието, което черноморският регион придобива в политиката\",добави Хаджиев.  \r\n \r\n\"Регионът се сблъска с важния проблем с бежанците. Този проблем нанася вреда на нашата икономика. Вреда, която възлиза на стотици милиарди. Парламентарирстите могат да спомогнат за решаването на тази ситуация. Мисля че ролята на парламента на България е много важна, защото те приемат важни закони в точното време. Смятам, че нашите дискусии ще бъдат достатъчно успешни\", допълни още Асаф Хаджиев.  \r\nВиолета СИМЕОНОВА", "date": "2019.11.20", "title": "Асаф Хаджиев, генерален секретар на ПАЧИС: Председателството на България беше много успешно благодарение на парламента"}
{"url": "http://www.focus-news.net/news/2019/11/20/2721334/dzhema-grozdanova-komisiya-po-vanshna-politika-na-ns-rabotata-na-pachis-e-ot-znachenie-za-podpomagane-na-natsionalnite-parlamenti.html", "text": "Убедена съм, че организацията предоставя подходяща платформа за успешно реализиране на общи инициативи и проекти областта на търговско-икономическите и социалните политики, които обединяват държавите е регионът. Това каза председателят на Комисията по външна политика на Народното събрание Джема Грозданова, по време на откриването на 54-тата Генерална асамблея на Парламентарната асамблея на Черноморското икономическо сътрудничество (ПАЧИС),предаде репортер на  Агенция \"Фокус\" . \"Искам от името на Комисията по външна политика на България да ви приветствам с добре дошли и да ви пожелая успешна работа. Работата на ПАЧИС е от значение за подпомагане на националните парламенти във връзка с приемане на законодателството. Асамблеята играе не само важна роля за укрепване на връзките а други международни форуми, кеото е важно за нас\", добави Грозданова.  \r\n \r\n\"В тази връзка искам да отбележа, че очакваме в рамките на 41-та среща на съвета на министрите на външните работи, която предстои да се състои в Атина, да бъде приета като пълноправен член Северна Македония. Кандидатурата и бе единудушно одобрена по време на 40-та среща, която се проведе през юни в София. България поддържа своята позиция в подкрепа на пълноправното членство на Северна Македония в черноморското сътрудничество\", посочи още председателят на Комисията по външна политика.  \r\n \r\n\"Бих искала да използвам възможността да насоча вниманието към значението, което ЕС дава черноморското икономическо сътрудничество, като акцентира върху ангажираността му към черноморското регионално сътрудничество. Съветът на ЕС потвърждава трайния ангажимент на Съюза за насърчаване на просперитета в черноморския регион. Значението му за ЕС нараства\", каза още Джема Грозданова. \r\nВиолета СИМЕОНОВА", "date": "2019.11.20", "title": "Джема Грозданова, Комисия по външна политика на НС: Работата на ПАЧИС е от значение за подпомагане на националните парламенти"}
{"url": "http://www.focus-news.net/news/2019/11/20/2721335/povdignato-e-obvinenie-na-mazha-hvanah-s-kilogram-kokain-i-nad-pet-kilograma-heroin-v-oblast-gabrovo.html", "text": "С повдигане на обвинение по чл. 339, ал. 1 от Наказателния кодекс приключи разследване на полицията в Габрово срещу 63-годишен жител на село Гергини. Това съобщават от  Областна дирекция на МВР – Габрово . Той беше установен в резултат на извършени процесуално-следствени действия във връзка с наказателно производство по линия „наркотици“, разследвано от ОДМВР – Пловдив.  \r\n \r\n „Фокус“ припомня , че на 22 август мъжът беше задържан от криминалисти на ОДМВР – Габрово пред къщата си в село Гергини, при неуспешен опит да избяга и да се укрие от органите на реда. При залавянето му, в ползвания от него автомобил беше, открит пакет с около килограм кокаин. Допълнително в двора на имота бяха намерени и иззети 18 пресовки с тегло от около 4,7 кг, реагирали на хероин, които бяха приобщени като веществени доказателства по досъдебното производство на ОДМВР – Пловдив. Освен наркотичните вещества, в имота бяха намерени и иззети незаконно притежавани ловна пушка и 100 патрона, които обвиняемият е държал в периода 4 юни 2010 година до 22 август 2019 година, без да има надлежно разрешително.", "date": "2019.11.20", "title": "Повдигнато е обвинение на мъжа, хванах с килограм кокаин и над пет килограма хероин в област Габрово"}
{"url": "http://www.focus-news.net/news/2019/11/20/2721339/nadya-klisurska-bsp-iskam-da-imame-takava-danachna-politika-v-koyato-mladite-hora-da-imat-vazmozhnosti-za-po-visoki-dohodi.html", "text": "Искам да имаме такава данъчна политика, в която младите хора да имат възможности за по-високи доходи. Това каза народният превдставител от ПГ на „БСП за България“ Надя Клисурска по време на дебатите по предложението на БСП в Закона за корпоративното подоходно облагане да се освободят от данък върху доходите от труд навършилите 26 години всички млади хора, предаде репортер на  Агенция „Фокус“ .  „Явно вас не ви притеснява, че България се топи средно годишно между 60 и 40 хил. души. Аз не искам да сме на дъното. Искам да отлепим от дъното. Искам да имаме такава данъчна политика, в която младите хора да имат възможности за по-високи доходи“, каза Клисурска. Тя посочи, че няма как да не ни стряскат цифрите, че 80 % от бъ лгарското население едва оцелява. „Нашите предложения са свързани с България, с подкрепа на младите, активните иработоспособните хора в България“, подчерта още депутатът от БСП. Тя изрази надежда разумът в залата да надделее и предложенията на БСП в един момент да получат разумната подкрепа.  \r\nДеница КИТАНОВА", "date": "2019.11.20", "title": "Надя Клисурска, БСП: Искам да имаме такава данъчна политика, в която младите хора да имат възможности за по-високи доходи"}
{"url": "http://www.focus-news.net/news/2019/11/20/2721338/washington-examiner-zapoznayte-se-s-bidzina-ivanishvili-mechtaeshtiyat-da-se-prevarne-v-gruzinskiya-putin.html", "text": "В Тбилиси олигархът Бидзина Иванишвили с партията си „Грузинска мечта“ се опитва да имитира държавния глава на Руската федерация Владимир Путин, коментира Том Роугън в статия за американското издание  Washington Examiner . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nИванишвили направи следващата си стъпка в стила на Путин миналата седмица, когато партията му предотврати приемането на законопроект за провеждането на парламентарните избори по пропорционалната система. По-рано „Грузинска мечта “, която сега контролира парламента в Тбилиси, обеща да одобри законопроекта преди парламентарните избори през 2020 г. Това предателство беше още една крачка назад, поредното отстъпление от стремежите на Грузия, която мечтае за по-демократично, сигурно и прозападно бъдеще. \r\nОчевидно този път Иванишвили премина нова граница. След провала на вота, няколко членове на парламента подадоха оставка от партията му. Сред тях беше вицепредседателят на „Грузинска мечта“ Тамар Чугошвили, който писа само преди две седмици  изпрати писмо до изданието, в което опровергава критиките на редакцията към режима на Иванишвили. \r\nЧугошвили и хилядите грузински граждани, които сега са принудени да се изправят срещу водните оръдия, трябваше да признаят истината. Каквото и да говорят авторите на статията в „Уикипедия“ и скъпите американски пропагандисти като компанията Chartwell Strategy Group, Бидзина Иванишвили не се интересува от светлото бъдеще за Грузия. Този мъж, имитиращ злодеите от филмите за Джеймс Бонд (в къщата му има аквариум за акули), иска да постави интересите на малък елит над интересите на хората. \r\nИванишвили, който спечели милиардите си, като пое контрола над руските предприятия, останали след разпадането на Съветския съюз, е ясен пример за действията на олигарх от ерата на Путин. И въпреки че той водеше предпазлива игра по време на възхода си на власт, преструвайки се на защитник на сближаването със Запада, днес той се превърнал в арогантен лакей на Путин. Сега той блокира европейските и американските инвестиционни проекти и демонстрира абсурдно уважение към Кремъл. През лятото на тази година Иванишвили показа истинското си лице и предизвика масови протести, позволявайки на руски ултранационалист да седне в стола на председателя на грузинския парламент. А Грузия, която е на предела на силите си, е принудена да издържи на нарастващата агресия на Русия. \r\nНо сега, когато грузинските опозиционни партии излязоха в единен фронт срещу коварното решение на Иванишвили да отхвърли пропорционалната избирателна система и „Грузинска мечта“ загуби ключовите си представители в парламента, този клептократ може би най-накрая срещна достоен съперник. Да се надяваме, че грузинският народ ще успее да победи този имитатор на Путин. \r\n \r\n Тереза Герова", "date": "2019.11.20", "title": "Washington Examiner: Запознайте се с Бидзина Иванишвили, мечтаещият да се превърне в грузинския Путин"}
{"url": "http://www.focus-news.net/news/2019/11/20/2721342/vecher-makedoniya-kopie-na-mona-liza-be-prodadeno-za-rekordno-visoka-suma.html", "text": "Копие от XVII век на картината „Мона Лиза“ на Леонардо да Винчи бе продадена на търг в Париж за рекордните 552 500 евро, отбелязва електронното издание на македонския вестник  „Вечер“ .  \r\nУточнява се, че първоначалната оценка на копието е била за между 70 и 90 хил. евро.  \r\nОригиналът на „Мона Лиза“ се съхранява в Лувъра. Да Винчи започва да работи по нея през 1503 г. Вярва се, че на картината е изобразена съпругата на флорентинския търговец Франческо дел Джокондо. \r\n \r\n Тереза Герова", "date": "2019.11.20", "title": "„Вечер“ (Македония): Копие на „Мона Лиза“ бе продадено за рекордно висока сума"}
{"url": "http://www.focus-news.net/news/2019/11/20/2721343/tri-sela-ot-oblast-plovdiv-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от авария са абонатите от селата Брестник, Добралък и Тополово. Не е посочен краен срок за възстановяване на нормалното водоподаване към засегнатите домакинства. \r\nЕкипите на водоснабдителното дружество работят по отстраняването на аварии в района на улиците „Правда“, „Победа“ и „Константин Величков“ в град Пловдив. Без вода са също живущите в района на бул. „Пещерско шосе“ до комплекс „Орхидея“, където се работи по ново сградно водопроводоно отклонение, и абонатите в района на ул. „Хенрих Хершкович“ в областния град, където се извършва подмяна на спирателен кран. С нарушено водоподаване са и жителите на кв. „Запад“ в град Асеновград поради ремонт на противопожарен кран. \r\nТони МИХАЙЛОВ", "date": "2019.11.20", "title": "Три села от област Пловдив са с нарушено водоподаване заради аварии"}
{"url": "http://www.focus-news.net/news/2019/11/20/2721341/afp-maltiyskata-politsiya-arestuva-biznesmen-vav-s-ubiystvoto-na-dafne-galisiya.html", "text": "Полицията на Малта арестува бизнесмен във връзка с убийството през 2017 г. на журналиста Дафне Каруана Галисиа, съобщи източник от правоохранителните органи за  AFP . \r\nЙорген Фенех е задържан на яхтата си в сутрешните часове на деня, докато се е опитвал да напусне Малта. Ден по-рано властите на островната държава предложиха помилване на предполагаем посредник в убийството, ако разкрие поръчителя му. \r\nФенек е директор и съсобственик на бизнес група, която през 2013 г. печели голяма енергийна концесия за изграждане на газостанция на средиземноморския остров. \r\nПрез февруари 2017 г., осем месеца преди да бъде убита, Галисия пише в блога си за компания в Дубай, за която твърди, че е свързана с политици в Малта. Журналистът обаче не успява да открие кой е собственик на компанията. По-късно става ясно, че това е именно Фенех. \r\n \r\n Тереза Герова", "date": "2019.11.20", "title": "AFP: Малтийската полиция арестува бизнесмен във с убийството на Дафне Галисия"}
{"url": "http://www.focus-news.net/news/2019/11/20/2721345/dnevni-avaz-bih-ucheni-otkriha-ovoshtna-i-zelenchukova-gradina-vav-valchata-barloga-na-hitler.html", "text": "Учени, занимаващи се с историята на командния пункт на германската армия за Източния фронт по време на Втората световна война, известен като „вълчата бърлога“ на Хитлер, са открили, че в бункера е имало помещения за отглеждането на плодове и зеленчуци, съобщава електронното издание на сараевския вестник  Dnevni Avaz . \r\nПри внимателно проучване на терена учените са попаднали на основите на парници и подземни помещения, в които е било възможно отглеждането на плодове и зеленчуци през цялата година. \r\nОт редакцията припомнят, че Хитлер е бил „страстен вегетарианец“, така че свежите зеленчуци и плодове винаги е трябвало да бъдат на една ръка разстояние. „Любимото му ястие е било спагети с индийско орехче, доматен сос и маруля. Докато вечеряше, той често изнасяше лекции  относно страданията на животните“, пише изданието.  \r\nИсторикът Яцек Адамски, който ръководи изследвания в Североизточна Полша, определи откритието като „баналност на злото“. \r\n \r\n Тереза Герова", "date": "2019.11.20", "title": "Dnevni Avaz (БиХ): Учени откриха овощна и зеленчукова градина във „вълчата бърлога“ на Хитлер"}
{"url": "http://www.focus-news.net/news/2019/11/20/2721332/administrativen-sad-blagoevgrad-potvardi-reshenieto-na-oik-gotse-delchev-za-izbora-na-obshtinski-savetnitsi-v-obshtina-gotse-delchev.html", "text": "Административен съд – Благоевград отхвърли като неоснователна жалбата на Веселин Камбуров, кандидат за общински съветник от листата на коалицията „БСП за България“. Това съобщиха от пресцентъра на  Административен съд – Благоевград . Камбуров оспорваше решението на ОИК - Гоце Делчев в частта му, с която са обявени избраните общински съветници от листата на Коалиция „БСП за България“ от произведените на 27 октомври 2015 г. избори за общински съветници в община Гоце Делчев \r\n \r\nС решение от 19 ноември 2019 година съдът потвърждава Решение №125-МИ от 28 октомври 2019 г. на Общинска избирателна комисия - Гоце Делчев, с което са обявени избраните за общински съветници в община Гоце Делчев. В мотивите на решението се сочи, че сред протоколите на секционните комисии, по данните на които е и окончателното решение на ОИК за избраните за общински съветници, няма такива подписани с възражения и особени мнения, както и няма отразен спор относно действителността на бюлетините при преброяването и отчитането им. Предвид това и доколкото в Р България преброяването на бюлетините от гласуването се извършва единствено и само от членовете на секционните избирателни комисии (а в определените случаи от ОИК) след приключване на изборния ден и не е предвиден какъвто и да е способ на преброяване освен този, съдът остави без уважение искането на жалбоподателя за повторен оглед и преброяване на всички недействителни и всички действителни бюлетини, подадени за кандидатскта листа на Коалиция „БСП за България“ в седем избирателки секции, както и искането на оспорващия за преглед на черновите на протоколите от тези секции. \r\n \r\nОснование за обявяване на недействителност на съответния избор са само съществените нарушения на изборния процес, при недопускане на които изборният резултат би бил различен. В настоящия случай съдът не установи такива, които да са основание избора на общински съветници от листата на Коалиция „БСП за България“ да се обяви за недействителен. \r\nРешението може да се обжалва в 7-дневен срок от обявяването му пред Върховния административен съд на Република България.", "date": "2019.11.20", "title": "Административен съд – Благоевград потвърди решението на ОИК - Гоце Делчев за избора на общински съветници в община Гоце Делчев"}
{"url": "http://www.focus-news.net/news/2019/11/20/2721347/elizabet-pavlova-toplofikatsiya-sofiya-druzhestvoto-raboti-aktivno-za-obnovyavane-na-toploprenosnata-mrezha.html", "text": "„Топлофикация София“ работи активно за обновяване на топлопреносната мрежа. Това каза за предаването  „Топлофикация на фокус“  на  Радио „Фокус“  говорителят на „Топлофикация София“ Елизабет Павлова. Тя посочи, че по време на летните ремонти участъците се подменят с т. нар. предварително изолирани тръби, което дава възможност да се намали излъчването на топлинна енергия, както и да се спестяват разходи за преноса на топлинната енергия. Предварително изолираните тръби, с които работи дружеството, са европейско производство и отговарят на последните изисквания за енергоспестяване, обясни тя. Елизабет Павлова допълни, че „Топлофикация София“ е дружеството с най-малки разходи за пренос на топлинна енергия независимо от широката топлопреносна мрежа в България. „Сред всички останали дружеството успява да постигне един нисък процент, който се приближава до европейските норми и изисквания. Тогава, когато успеем да подновим по-големите участъци от мрежата, тогава съответно и резултатите ще бъдат още по-добри“, каза още Елизабет Павлова. Тя припомни, че чрез проект е извършена подмяна на абонатните станции. „На мястото на остарелите абонатни станции отпреди 30 години монтирахме във всяка една сграда съвременни абонатни станции, които подпомагат енергоспестяването в етажната собственост. Те са снабдени със специални модули, които отчитат промяната във външната температура, отчитат промяната вътре в самата сграда, в ползването и по този начин се ограничава притокът на топлоенергия тогава, когато хората по една или друга причина ползват по-малки количества. Благодарение на тези модерни абонатни станции хората могат да спестяват топлинна енергия, която в противен случай трябваше да бъде излишно изразходвана“, каза още тя.  \r\nЕвелина БРАНИМИРОВА", "date": "2019.11.20", "title": "Елизабет Павлова, „Топлофикация София“: Дружеството работи активно за обновяване на топлопреносната мрежа"}
{"url": "http://www.focus-news.net/news/2019/11/20/2721346/obshtina-haskovo-organizira-koledno-novogodishen-bazar.html", "text": "Общината организира коледно-новогодишен базар за периода от 2 декември 2019 г. до 5 януари 2020 г. (включително). Това съобщиха от пресцентъра на  Община Хасково . На желаещите да участват Общината ще предостави за ползване временни търговски обекти – 5 броя дървени къщички и 40 позиции за поставяне на шатри с размери 3,00/3,00 м. Заявления ще се приемат в Касов салон на Общината до 22 ноември 2019 г. (включително). Класирането на подадените заявления ще бъде обявено на 27 ноември 2019 г. Разрешенията за поставяне ще бъдат издадени на 29 ноември 2019 г. \r\n \r\nЗаявленията могат да бъдат подавани от юридически или от физически лица, като задължително се посочва видът на търговската дейност - продажба на коледно-новогодишни подаръци, пакетирани хранителни стоки или стоки собствено производство. С предимство ще се ползват производители и занаятчии. Консумираната ел. енергия се заплаща допълнително.", "date": "2019.11.20", "title": "Община Хасково организира коледно-новогодишен базар"}
{"url": "http://www.focus-news.net/news/2019/11/20/2721349/s-golyam-kontsert-shkolata-po-izkustva-pri-pbnch-elenka-i-kiril-d-avramovi-v-svishtov-otbelyazva-65-godini-ot-sazdavaneto-si.html", "text": "С голям концерт школата по изкуства при ПБНЧ „Еленка и Кирил Д. Аврамови“ в Свищов отбелязва 65 години от създаването си. В него ще участват както бивши, така и настоящи възпитаници и преподаватели. Това каза за  Радио „Фокус“ – Велико Търново  Геновева Танчовска, секретар на читалището. В музикалната проява ще се включат и самодейни състави от областта, както и много приятели на школата. „Искам да поканя свищовската общественост да посети този концерт. Обещаваме да бъде много разнообразно и интересно за различните почитатели на танцовото изкуство и музиката“, допълни Танчовска. \r\n \r\nВходът за събитието е свободен. То ще се проведе тази вечер от 18.00 часа в салона на Първо българско народно читалище „Еленка и Кирил Д. Аврамови“. \r\n \r\nШколата по изкуства в Свищов е основана на 7 октомври 1954 година. През месец ноември същата година тя се прехвърля към читалището. През 1977 – 1978 година е настанена в самостоятелна сграда, където миналата година, благодарение на кмета, бе направен основен ремонт. \r\n \r\nЛуиза ТРАНЧЕВА", "date": "2019.11.20", "title": "С голям концерт школата по изкуства при ПБНЧ „Еленка и Кирил Д. Аврамови“ в Свищов отбелязва 65 години от създаването си"}
{"url": "http://www.focus-news.net/news/2019/11/20/2721351/panteley-memtsov-rta-rodopi-pochti-na-100-e-zapalnena-leglovata-baza-v-pamporovo-za-novogodishnite-praznitsi.html", "text": "Около новогодишните празници се очакват най-много туристи в Пампорово, като легловата база вече е пълна на почти 100%. Това каза за  Радио „Фокус“ – Смолян  Пантелей Мемцов – председател на Регионалната туристическа асоциация „Родопи“. Той посочи, че има много резервации и за коледните празници, но са по-малко, тъй като Коледа е семеен празник. „За този период по празниците съотношението на българските и чуждестранни туристи е почти паритетно. Ще има и доста български туристи. Това е радващо, защото ние трябва да стимулираме вътрешния пазар, защото ако разчитаме само на външни туристи и когато се случват неблагоприятни условия като фалити, тогава нещата са зле. Когато разчитаме на един вътрешен пазар и го стимулираме, тогава нещата са по-устойчиви. През последните години Пампорово се утвърждава като курорт предпочитан от български туристи“, отбеляза Мемцов. \r\n \r\nТой уточни, че цените в Пампорово се запазват. По думите му, ако има леки увеличения, те са свързани с необходимостта от продукта, който се предоставя на туристите, защото цените на консумативи, горива, транспортни услуги се увеличават, а те фигурират в общия пакет. „Като цяло в номинално изражение нещата са в рамките на това, което е било и досега. Гостите, които посещават Пампорово и всички местности около курорта получават една услуга, която в съотношение качество – цена, е в полза на туристите“, подчерта Мемцов.  \r\n \r\nТой допълни, че зимния туристически сезон в Пампорово традиционно се открива през декември като датата се съобразява с това дали ще има снежни условия. Има обаче гаранция за снежна покривка като си прави изкуствено заснежаване и след като се вземе решение, ще се направи откриване, което да бъде първата стъпка към зимния сезон. „Нормално това се случва на 8 декември, когато българските студенти прекарват празника си в зимни курорти, включително и в Пампорово. Реалното откриване на туристическия сезон и договорите за зимни ваканции стартират около 20 декември“, каза още Пантелей Мемцов. \r\n \r\nНели ГЕРГЬОВСКА", "date": "2019.11.20", "title": "Пантелей Мемцов, РТА „Родопи“: Почти на 100% е запълнена легловата база в Пампорово за новогодишните празници"}
{"url": "http://www.focus-news.net/news/2019/11/20/2721340/prof-asen-baltov-pirogov-v-ramkite-na-sledvashtata-godina-shte-se-sanirat-5-sgradi-ot-bolnitsata.html", "text": "В рамките на една година ще се извърши ремонтна работа на 5 сгради от болница \"Пирогов\". Това са вътрешна клиника и кардиология - сградата, която е построена през 1900 г. и има нужда от основно саниране и основен ремонт. Другите са клиниката по урология, хирургията, травматологията и реанимацията. Това каза директорът на болница \"Пирогов\" проф. Асен Балтов по време на подписване на договора за проекта, предаде репортер на  Агенция \"Фокус\" . \"Целият този проект ни дава увереност, че в рамките на тази една година, през която ще бъде осъществен, в края на следващата година се очаква да видим една съвсем нова сграда\", заяви той.  \r\n \r\nПроф. Балтов благодари на ЧЕЗ България Инвестмънт за съдействието. \"Ако не бяха те, това нямаше да се случи. Това е един финансов проект, който много подпомага развитието на \"Пирогов\", подчерта директорът на болницата.  \r\nЗорница КОСТАДИНОВА", "date": "2019.11.20", "title": "Проф. Асен Балтов, \"Пирогов\": В рамките на следващата година ще се санират 5 сгради от болницата"}
{"url": "http://www.focus-news.net/news/2019/11/20/2721350/pg-na-obedineni-patrioti-provezhdat-sreshta-sas-zam-ministar-zheni-nacheva.html", "text": "ПГ на \"Обединени патриоти\" провеждат среща със зам.-министър Жени Начева, предаде репортер на  Агенция \"Фокус\" . Срещата се провежда в офиса на парламентарната група и е свързана с парите за здравеопазване. След това се очакват изявления.  \r\nДеница КИТАНОВА", "date": "2019.11.20", "title": "ПГ на \"Обединени патриоти\" провеждат среща със зам.-министър Жени Начева"}
{"url": "http://www.focus-news.net/news/2019/11/20/2721353/v-apelativna-prokuratura-burgas-shte-se-provede-brifing-po-povod-razkrito-tezhko-umishleno-prestaplenie.html", "text": "В сградата на Апелативна прокуратура – Бургас ще се проведе брифинг с участието на Георги Чинев – административен ръководител на Окръжна прокуратура – Бургас, и старши комисар Радослав Сотиров – директор на ОДМВР - Бургас. Това съобщиха от пресцентъра на  Апелативна прокуратура - Бургас . Поводът за срещата с медиите е разкрито тежко умишлено престъпление, извършено през месец февруари 2019 г. Брифингът ще започне в 13.30 часа.", "date": "2019.11.20", "title": "В Апелативна прокуратура – Бургас ще се проведе брифинг по повод разкрито тежко умишлено престъпление"}
{"url": "http://www.focus-news.net/news/2019/11/20/2721356/ministerskiyat-savet-odobri-otchet-za-izpalnenieto-na-plana-za-deystvie-e-merki-za-podobryavane-na-investitsionnata-sreda.html", "text": "Министерският съвет одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите, съобщиха от  правителствената информационна служба . \r\nВ рамките на отчетния период са изпълнени девет мерки от проблемни области „Присъединяване към мрежите на техническата инфраструктура (електричество, газ, вода), в т.ч. срокове, брой процедури и разходи“; „Отсъствие на изградена пътна инфраструктура или лошо състояние на съществуващата такава“; „Разрешителни за строителство - брой процедури и време за тяхното изпълнение“ и „Несъгласуваност на административните процедури, свързани с реализацията на инвестиционните намерения и забавяне при предоставянето на услугите от централната и местната администрации“. \r\nПриети са нормативни промени в Наредба № 4 от 2004 г., с които се облекчава процедурата по присъединяване към ВиК мрежата. Приети са и промени в Наредба № 4 от 5 ноември 2013 г. за улеснено присъединяване към газопреносните и газоразпределителните мрежи. С изменения в Наредба №6 отпада необходимостта при сключване на договор за присъединяване към електропреносната мрежа да бъде представяно валидно удостоверение за актуално състояние. С промени в Наредбата за условията и реда за извършване на оценка на въздействието върху околната среда (ОВОС) е уреден редът и механизмът за извършване на обединена процедура. \r\nС приети промени в Закона за държавната собственост се улесняват механизмите за компенсиране на собствениците на земя с цел оптимизиране и ускоряване на процеса по изграждане на значими национални обекти и обекти с национално значение. Допълнения в Закона за кадастъра и имотния регистър улесняват процеса по издаване на разрешение за ползване/удостоверение за експлоатация на сграда или друг строеж.", "date": "2019.11.20", "title": "Министерският съвет одобри отчет за изпълнението на Плана за действие е мерки за подобряване на инвестиционната среда"}
{"url": "http://www.focus-news.net/news/2019/11/20/2721352/v-narodnoto-sabranie-be-otkrita-izlozhba-na-burgaski-skultori.html", "text": "В Народното събрание бе открита изложба на бургаски скултори, предаде репортер на  Агенция „Фокус“ . Изложбата бе открита от народния представител от ПГ на ГЕРБ Диана Саватева. На събитието присъстваха председателят на Комисията по културата и медиите Вежди Рашидов и заместник-министърът на културата Амелия Гешева. \"Скъпи колеги, драги гости, днес сме се събрали на откриването на поредното събитие от цикъла събития, които заедно с моите колеги от Бургас Димитър Бойчев, Ивелина Васелива, Галя Желязкова заедно организираме. Това вече е шестото издание на \"Културен Бургас\" в парламента\", каза Диана Саватева. В изложбата са показани 12 пластики на различни автори от Бургас. Заедно с това е подредена изложба от постери, която показва отношението на Бургас към изкуството.  \r\nДеница КИТАНОВА", "date": "2019.11.20", "title": "В Народното събрание бе открита изложба на бургаски скултори"}
{"url": "http://www.focus-news.net/news/2019/11/20/2721358/", "text": "Започна поставянето на коледно-новогодишната украса в Пловдив. Това съобщиха за  Радио „Фокус“ – Пловдив  от Общината. Екипи на ОП „Организация и контрол на транспорта“ вече монтират празничната светлинна украса в различни централни части на града. 45 бели, сини и червени коледни камбанки ще грейнат на Главната улица, по бул. „Цар Борис III Обединител“ (в отсечката от Сточна гара до ул. „Граф Игнатиев“) се монтират 24 коледни дъги, а други 28 броя – по бул. „Васил Априлов“ от колелото на Централна гара до „Пещерско шосе“. От Общината информират, че светлините на Коледното дърво ще бъдат запалени в първите дни на месец декември, като това ще бъде предшествано от музикална програма и пищни фойерверки. Вече започна изграждането и на дървената сцена на пл. „Стефан Стамболов“, където ще бъде покрит фонтанът с пеликаните, за да се сложи по традиция огромната Коледна елха. Тя е висока 13 метра и има над 4 000 зелени клончета. Изработена е от единствения на Балканите производител на елхи, който се намира в град Раковски. Пловдивската елха е около 1 тон тежка, а заедно с украсата – 1.5 тона. Елхата се издига на пръстени, като всеки пръстен е висок над 70 см. Успоредно с монтажа върви и украсяването. Декорацията е от хармонично разположени малки, средни и големи звезди, съчетани с червени и сребърни топки. Около елхата ще има жилков гирлянд, който вечер и през нощта ще свети в студена светлина. Студена светлина ще има и в долната част на елхата, на около метър от основата й. Останалата част от елхата ще свети вечер и през нощта в топъл нюанс. За върха се предвижда мигаща блиц светлина. \r\nМного изненади и атракции окачват жителите и гостите на Пловдив за Коледно-новогодишните празници. Най-голямата открита ледена пързалка на Балканския полуостров ще очаква любителите на фигурното пързаляне. Организаторите я поставят на площ от 1500 кв. м., като са подготвили 700 чифта кънки. При благоприятни метеорологични условия ще бъде открита в края на месец ноември и ще работи всеки ден от 10.00 до 22.00 часа, чак до края на януари. Събота и неделя ще се предлагат безплатни обучения за деца. Влизането на ледената пързалка ще бъде на конкретни часове по график, като всяка сесия ще трае по общо 90 минути. \r\nПредвидени са също множество събития и празнични концерти с участието на известни български изпълнители.", "date": "2019.11.20", "title": "Започна поставянето на коледно-новогодишната украса в Пловдив"}
{"url": "http://www.focus-news.net/news/2019/11/20/2721361/ministerskiyat-savet-prie-reshenie-za-bezvazmezdno-predostavyane-za-upravlenie-na-imoti-publichna-darzhavna-sobstvenost-i-dvizhimi-veshti-na-ministerstvoto-na-zdraveopazvaneto.html", "text": "Министерският съвет прие решение за безвъзмездно предоставяне за управление на имоти- публична държавна собственост и движими вещи на Министерството на здравеопазването, находящи се в гр. София, Столична община, с. Владая, в.з. „Приплат“ и имоти находящи се на ул. „Трети март“ в гр. Приморско, община Приморско, област Бургас, съобщиха от  правителствената информационна служба . Имотите и вещите са необходими за дейността на Министерство на здравеопазването. \r\n \r\nСъгласно решение на правителството, „Български пощи“ ЕАД ще продадат недвижим имот в Долна баня чрез електронен търг. Обектът ще бъде предложен по реда на Наредбата за електронната платформа за продажба на имоти, а цената ще бъде не по-ниска от определената от независим оценител. Имотът не е необходим за дейността на „Български пощи’’ ЕАД, а поддръжката му е свързана с неоправдани разходи. \r\n \r\n„Български пощи“ ЕАД ща продадат чрез пряко договаряне своя дял в недвижим имот в с. Марикостиново, община Петрич. Съсобственикът е изразил желание да купи частта на дружеството, като е поел ангажимент при прехвърляне на имота, „Български пощи“ ЕАД да запазят вещно право на безсрочно и безвъзмездно ползване на две помещения, необходими за технологичните нужди на пощенската станция в с. Марикостиново. Продажбата ще се извърши по цена, не по-ниска от определената от независим оценител.", "date": "2019.11.20", "title": "Министерският съвет прие решение за безвъзмездно предоставяне за управление на имоти- публична държавна собственост и движими вещи на Министерството на здравеопазването"}
{"url": "http://www.focus-news.net/news/2019/11/20/2721354/martin-bartunek-chez-balgariya-investmant-chez-shte-osiguri-finansirane-na-renoviraneto-na-5-te-sgradi-v-pirogov-v-razmer-na-nad-6-mln-evro.html", "text": "Много съм щастлив, че подписвам този договор. ЧЕЗ България Инвестмънт ще осигури финансиране в размер на над 6 млн. евро. Това каза управителят на ЧЕЗ България Инвестмънт Мартин Бартунек по време на подписване на договора за проекта, предаде репортер на  Агенция \"Фокус\" . \"Ние усвояваме това финансиране на една от може би най-важните болници в София и в България - \"Пирогов\". Финансирането ще се осигури за реконструкция и реновиране, което ще доведе до енергийна ефективност и ще подобри условията, както за пациентите, така и за медицинския екип на болницата\", обясни Бартунек. Той пожела успех на всички, които участват в проекта и навременно завършване. \r\nЗорница КОСТАДИНОВА", "date": "2019.11.20", "title": "Мартин Бартунек, ЧЕЗ България Инвестмънт: ЧЕЗ ще осигури финансиране на реновирането на 5-те сгради в \"Пирогов\" в размер на над 6 млн. евро"}
{"url": "http://www.focus-news.net/news/2019/11/20/2721344/rayonniyat-sad-vav-varna-nalozhi-nakazanie-i-globa-na-shofyor-za-upravlenie-na-neregistriran-avtomobil-i-za-darzhane-na-marihuana.html", "text": "Районният съд във Варна наложи общо наказание и глоба на 29-годишен водач за управление на нерегистриран автомобил, с табели за друго МПС, както и за държане на марихуана. Това съобщават от  пресслужбата на Съда . Делото приключи днес с постигнато и одобрено в съдебна зала споразумение. За всяко от деянията  бяха определени отделни наказания. 29-годишният подсъдим трябва да изтърпи най-тежкото от тях – 3 месеца лишаване от свобода, отложено с изпитателен срок от 3 години. Към наказанието е присъединена и глоба в размер на 500 лева. Подсъдимият е бил спрян от полицейски автопатрул на 3 януари тази година в град Долни Чифлик. Оказало се, че той управлява лек автомобил, внесен от чужбина и нерегистриран в страната по надлежния ред, с поставени регистрационни табели, издадени за друг негов автомобил от различна марка и модел. Освен това, при проверката подсъдимият е засечен с две пакетчета марихуана в джоба си. Държаното наркотично вещество е на стойност  под 3 лева, като деянието представлява маловажен случай. 29-годишният мъж е с чисто съдебно минало. В негова тежест се възлагат разноските по делото. Споразумението е окончателно и влиза в сила веднага.", "date": "2019.11.20", "title": "Районният съд във Варна наложи наказание и глоба на шофьор за управление на нерегистриран автомобил и за държане на марихуана"}
{"url": "http://www.focus-news.net/news/2019/11/20/2721359/ministar-emil-karanikolov-pri-izvarshvane-na-narushenie-na-zakona-za-gorivata-shte-se-izdava-zabrana-za-3-godini-za-dostavka-skladirane-i-proizvodstvo-na-neft-i-nefteni-produkti-v-obektite.html", "text": "Освобождаваме земеделците от прилагането на Закона за горивата, като това освобождаване е само и единствено за земеделци, които няма да извършват търговия с горива, а всички, които освен, че искат да са земеделци, са решили и да извършват такава дейност, трябва да бъдат регистрирани. От думите му стана ясно, че след приемането на този закон държавата няма да спре с мерките с цел да се изсветли сектора на горивата. „Предложението на Министерство на икономиката е при извършване на нарушение от обекти, които са регистрирани по този закон и обекти, които не са регистрирани – така наречените ведомствени, ще се издава забрана, ще има регистър не само на тези обекти, които е позволена тази дейност, но ще се издава забрана за срок от 3 години този обект да извършва тази дейност, тоест независимо, че някой е решил да си прехвърли собствеността, той няма да може да използва този обект за следващите три години за дейността, а именно доставка, складиране и производство на нефт и нефтени продукти. По този начин ще се създаде ефективен контрол“, добави още Емил Караниколов. Това обяви в свое изявление в МС министърът на икономиката Емил Караниколов, предаде репортер на  Агенция \"Фокус\" . Емил Караниколов напомни, че този закон е бил приет преди година и е предизвикал напрежение в сектора, като след разговори със заинтересованите страни, се е стигнало до съгласие за изменение на определени текстове.  \r\n \r\n„Имаше и заключения на КЗК по този закон, а именно се твърдеше, че с този закон не се създава необходимата конкуренция в сектора, както и, че основният ефект на закона за преборване на сивата икономика, няма да бъде постигнат. Веднага след тези анализи в Министерство на икономиката започнахме разговори със заинтересованите страни по отношение на изменение на определени текстове от Закона за горивата. Участваха всички заинтересовани страни, без Асоциацията на газовите и петролни производители. Те имаха мандат само да наблюдават процеса и не участваха в работата по изготвяне“, добави още той. Освен за земеделците, в Закона за горивата, са предвидени и изключения за мините. „Там има проблем със зареждането на техниката, особено в подземните галерии, като там е допуснато да има подвижни обекти, известни като ведомствени обекти, както се допуска и да има мобилни автомобили, които да правят зареждането до стационарния вътрешен обект в самата галерия“, посочи министърът.  \r\n \r\nИзключения има и за строителите от определени категории където се допускат и преместваеми обекти, за които държавната администрация винаги ще знае къде са локализирани и ще може да след за спазването на закона.  \r\n \r\nКараниколов посочи, че сред водещите теми на дебат, след изпращането на законопроекта в парламента, ще са изискванията за регистрация на лицата.  \r\nТеодора ПАВЛОВА", "date": "2019.11.20", "title": "Министър Емил Караниколов: При извършване на нарушение на Закона за горивата ще се издава забрана за 3 години за доставка, складиране и производство на нефт и нефтени продукти в обектите"}
{"url": "http://www.focus-news.net/news/2019/11/20/2721362/zam-ministar-ameliya-gesheva-burgas-otdavna-ne-e-samo-burgas-i-moreto-a-i-burgas-i-izkustvoto.html", "text": "Бургас отдавна не е само \"Бургас и морето\", а и Бургас и изкуството. Това каза зам.-министърът на културата Амелия Гешева по време на откриването на изложба на бургаски скулптори в Народното събрание, предаде репортер на  Агенция \"Фокус\" .По думите й в Бургас изкуството и културата имат своя запазена марка. \"За мен е изключителна чест да бъда тук и благодаря на г-жа Саватева да бъда тук. Благодаря на хората, които са организирали изложбата в лицето на бургаските народни представители. Последните две години от взаимодействието с тях, знам, че това са хора, които милеят за културата. Много е важно, че вашият глас се чува, когато трябва да се вземат важни решения за политиката за културата\", каза още заместник-министърът на културата. Тя посочи, че е имала възможност да бъде в Бургас през лятото.  \r\n\"С колегите ми от Министерство на културата да посетим улица \"Богориди\", за да видим как се вписва монументалното изкуство в градска среда. Още повече, когато то е заобиколено от културни ценности, архитектура и история. Тук ще благодаря на Община Бургас за добрия диалог с художниците и всички творци в града, защото заедно сте създали една бургаска хармония\", каза още заместник-министърът. Амелия Гешева пожела успех на изложбата.  \r\nДеница КИТАНОВА", "date": "2019.11.20", "title": "Зам.-министър Амелия Гешева: Бургас отдавна не е само \"Бургас и морето\", а и Бургас и изкуството"}
{"url": "http://www.focus-news.net/news/2019/11/20/2721357/vezhdi-rashidov-gerb-burgas-e-edin-grad-koyto-e-dal-edni-ot-nay-golemite-tvortsi-v-evropa.html", "text": "Бургас е един град, който е дал едни от най-големите творци в Европа. Това каза председателят на Комисията по културата и медиите и  депутат от ГЕРБ Вежди Рашидов по време на откриването на изложба на бургаски скулптори в Народното събрание, предаде репортер на  Агенция \"Фокус\" . Той посочи, че изложбата е хубава. \"Изложбата не е хубава само защото са ми приятели. Бургас е един град, който е дал един от най-големите в Европа творци и художници. Ще ви напомня аз бях приятел на Джурлата. Бях приятел на Стоян Цанев, светла му памет. изпратихме го скоро\", каза още Рашидов. Той изрази радостта си, че голяма плеяда талантливи хора са в Бургас. Според него въздухът в Бургас е уникален. Той пожела здраве на творците.  \r\nДеница КИТАНОВА", "date": "2019.11.20", "title": "Вежди Рашидов, ГЕРБ: Бургас е един град, който е дал едни от най-големите творци в Европа"}
{"url": "http://www.focus-news.net/news/2019/11/20/2721348/zam-ministar-lachezar-borisov-privetstvam-bolnitsa-pirogov-i-chez-za-ikonomicheskata-sinergiya-mezhdu-dve-znachini-institutsii-v-balgariya.html", "text": "Аз, от страна на Министерството на икономиката, искам да приветствам проф. Балтов и колегите от ЧЕЗ за това, че наистина се постига една икономическа синергия между две значими институции в България. От една страна болница \"Пирогов\", като един от основните стълбове на здравната инфраструктура, от друга страна ЧЕЗ като притежател и управляващ енергийната структура в Западна България. Това каза зам.-министърът на икономиката Лъчезар Борисов по по време на подписване на договора за проекта, предаде репортер на  Агенция \"Фокус\" . \"Проектът се осъществява по меморандум, който е подписан преди време с Министерството на икономиката. С този проект голяма част от ангажимента за този инвестиционен меморандум вече се изпълняват\", посочи Борисов. Той благодари на двете страни и заяви, че е уверен, че колегите му от ЧЕЗ, независимо от приключването на този меморандум, ще продължат с подобни инициатива занапред.  \r\n \r\n\"Ще се радвам да има и други такива успешни проекти в сферата на здравеопазването. Желая успех на всички. Ние се радваме, че по линия на икономически мерки и изпълнение на този меморандум, ще имаме една реновирана болница\", допълни той.  \r\nЗорница КОСТАДИНОВА", "date": "2019.11.20", "title": "Зам.-министър Лъчезар Борисов: Приветствам болница \"Пирогов\" и ЧЕЗ за икономическата синергия между две значини институции в България"}
{"url": "http://www.focus-news.net/news/2019/11/20/2721363/ministar-predsedatelyat-boyko-borisov-shte-e-na-rabotno-poseshtenie-v-republika-harvatiya.html", "text": "Министър-председателят Бойко Борисов ще е на работно посещение в Република Хърватия днес и на 21 ноември. Това съобщиха от  правителствената информационна служба . В рамките на визитата българският премиер ще проведе среща с министър-председателя на Хърватия Андрей Пленкович. \r\nВъв фокуса на разговора ще бъдат консултациите по приоритетите на предстоящото Хърватско председателство на Съвета на ЕС през първата половина на 2020 г. Вече бе заявен ангажимент то да продължи темата за европейската интеграция на страните от Западните Балкани, поставена от България по време на първото ѝ председателство на Съвета на ЕС, както и към приоритетите, записани в Софийската декларация, приета на Срещата на върха ЕС - Западни Балкани у нас през май 2018 г. \r\nХърватия също планира провеждането на Среща на върха ЕС-Западни Балкани, посветена на европейския път на шестте държави от региона, която ще се състои на 7 май 2020 г. \r\nПремиерите Бойко Борисов и Андрей Пленкович ще обсъдят в Загреб също актуални теми от регионалния и европейския дневен ред, важни и за двете страни като преговорите за новия бюджет на ЕС в периода 2021-2027 г., задълбочаването на Единния пазар и цифровизацията, инвестирането в образованието и иновациите, които са в основата на конкурентоспособността в глобализирания свят.", "date": "2019.11.20", "title": "Министър-председателят Бойко Борисов ще е на работно посещение в Република Хърватия"}
{"url": "http://www.focus-news.net/news/2019/11/20/2721365/za-ratifikatsiya-e-predlozhen-dogovora-otnosno-litsenzite-i-poddrazhkata-na-sistemata-za-konstruktivni-simulatsii-jcats.html", "text": "Правителството предлага на Народното събрание да ратифицира международен договор (LOA) BU-B-UCA „Лицензи и техническа поддръжка на системата за конструктивни симулации JCATS (Joint Conflict & Tactical Simulation), включващи лицензи за операционна система „Linux“, версия Red Hat Enterprise Linux (RHEL) и обучение за усвояване на новото оборудване”, съобщиха от  правителствената информационна служба . \r\n \r\nТози договор бе подписан на 28.10.2019 г. от българска страна въз основа на заседание на Министерски съвет от 02 октомври 2019 г. С него се договаря доставката от Правителството на САЩ за българските въоръжени сили на лицензи и техническа поддръжка на системата за конструктивни симулации JCATS (Joint Conflict & Tactical Simulation), включващи лицензи за операционна система „Linux“, версия Red Hat Enterprise Linux (RHEL) и обучение за усвояване на новото оборудване. \r\n \r\nСлед влизане в сила на закона за ратификация на договора от Народното събрание, МВнР ще уведоми насрещната страна за изпълнение на националните процедури за това.", "date": "2019.11.20", "title": "За ратификация е предложен договора относно лицензите и поддръжката на системата за конструктивни симулации JCATS"}
{"url": "http://www.focus-news.net/news/2019/11/20/2721364/deyana-kostadinova-poslanik-na-republika-balgariya-kam-sluzhbata-na-oon-priobshtavashtoto-obrazovanie-e-klyuchov-element-za-horata-s-uvrezhdaniya.html", "text": "Приобщаващото образование е ключов елемент за хората с увреждания. Това каза Деяна Костадинова, посланик на Република България към службата на ООН и другите международни организации в Женева, по време на Национален форум „С очи за всички“, посветен на 30-та годишнина от приемането на Конвенцията на ООН за правата на детето,предаде репортер на  Агенция „Фокус“ . „Всичко е възможно до доказване на противното. Този форум е изключително важен. Тази година е специална, защото за първи път в своята история в Женева е приета референция, свързана с децата с увреждания, с цел приобщаване към образованието. Приобщаващото образование е изключително важно и е ключов елемент за хората с увреждания. Разбира се, не по-малко важно е подкрепата на бизнеса“, коментира още Костадинова. \r\nБояна МАРКОВА", "date": "2019.11.20", "title": "Деяна Костадинова, посланик на Република България към службата на ООН: Приобщаващото образование е ключов елемент за хората с увреждания"}
{"url": "http://www.focus-news.net/news/2019/11/20/2721366/karl-kral-chez-balgariya-investmant-chez-sponsorira-100-ot-razhodite-po-proekta-za-renovirane-na-bolnitsa-pirogov.html", "text": "Финансирането от повече от 13 млн. лв от страна на ЧЕЗ е за финансиране на 100% от разходите по проекта. Това каза регионалният мениджър на ЧЕЗ България Инвестмънт Карл Крал по време на подписване на договора за проекта, предаде репортер на  Агенция \"Фокус\" . \"Изключително щастлив съм, че можем да участваме в този проект. Той е един от най-важните от меморандума, който е сключен между ЧЕЗ и Министерството на икономиката преди време\", заяви Крал. Той допълни, че благодарение на меморандума, ЧЕЗ е направила проекти в областта на възобновяемите източници, но най-вече те са за енергийна ефективност.  \r\n \r\n\"Този проект е идеална симбиоза на двете неща - енергийна ефективност и  полза за гражданите на София и цяла България\", каза още Карл. По думите му каузата е свързана с корпоративна социална отговорност и подобряване на средата за гражданите на София.  \r\n \r\nЗорница КОСТАДИНОВА", "date": "2019.11.20", "title": "Карл Крал, ЧЕЗ България Инвестмънт: ЧЕЗ спонсорира 100% от разходите по проекта за реновиране на болница \"Пирогов\""}
{"url": "http://www.focus-news.net/news/2019/11/20/2721368/odobren-e-proektat-na-mezhdunaroden-dogovor-otnosno-poddrazhkata-na-komplektomobilna-proizvodstvena-liniya-za-metalni-konstruktsii.html", "text": "Правителството одобри проекта на международен договор BU-B-UCB за осъвременяване на програмното осигуряване, обучение и материали за Комплектомобилна производствена линия за метални конструкции (Ultimate Building Machine System-UBM), съобщиха от  правителствената информационна служба . \r\n \r\nСлед изпълнение на предвидените доставки и предоставяне на заявените услуги по посочения договор, комплектомобилната производствена линия за метални конструкции ще може да се използва в рамките на Сухопътни войски и на Българската армия за подобряване на сградния и парков фонд на войсковите формирования. \r\n \r\nПри необходимост или при природни бедствия, аварии и катастрофи, производствената линия може да се ползва и за изграждане в кратки срокове на различни съоръжения в помощ на населението на страната.", "date": "2019.11.20", "title": "Одобрен е проектът на международен договор относно поддръжката на комплектомобилна производствена линия за метални конструкции"}
{"url": "http://www.focus-news.net/news/2019/11/20/2721367/sdruzhenie-plevenski-obshtestven-fond-chitalishta-nabira-kandidati-za-uchastie-v-programa-po-mentorstvo.html", "text": "Сдружение „Плевенски обществен фонд – Читалища” набира кандидати за участие в проекта ,,Менторство за приобщаване”, предаде  кореспондент на  Радио „Фокус“ . Ръководителят на проекта Даниела Димитрова уточни, че основните задължения на ментора включват периодични срещи с девойките от целевата група от Възпитателно училище – интернат „Христо Ботев“ - с. Подем, организиране и участие в неформално образование, честване на празници и събития. ,,Работата на менторите е изключително важна за благосъстоянието и развитието на общностите и много за младите хора, изгубили посоката и допуснали грешки. Развитието на техния личностен потенциал и подкрепата в ориентацията им в толкова сложен и променлив свят е мисия, която може да донесе удовлетворение и радост на всеки ментор”, каза Даниела Димитрова. Тя допълни, че заявленията на кандидатите за ментори могат да бъдат подадени до края на месец декември в офиса на Сдружението или на електронната му поща. \r\nВиолета КРЪСТЕВА", "date": "2019.11.20", "title": "Сдружение „Плевенски обществен фонд – Читалища” набира кандидати за участие в програма по менторство"}
{"url": "http://www.focus-news.net/news/2019/11/20/2721370/balgariya-shte-bade-vodeshta-natsiya-za-uchredyavane-na-nov-proekt-po-doveritelniya-fond-na-nato-po-dcb.html", "text": "Правителството прие решение, с което одобрява поемането от Република България на ролята на водеща нация за учредяване на проект по Доверителния фонд на НАТО по инициативата за изграждане на отбранителен и свързан със сигурността капацитет (DCB) за разширяване на оказваното съдействие на Йордания в подготовката на служители в областта на управлението на кризи, съобщиха от  правителствената информационна служба . \r\nИзпълнител на проекта е Центърът за изследване, изграждане и усъвършенстване на способности на НАТО за управление на кризи и реагиране при бедствия (CMDR СОЕ) в София. \r\n \r\nЗа финансирането на набелязаната серия от специфични дейности на CMDR-COE се предвижда да бъде приложен механизмът на Доверителния фонд на НАТО по DCB. От България не се изисква пряк финансов ангажимент. Приносът на страната ни се разглежда като алтернативен (“in-kind” contribution) в контекста на предоставяните от България значителни ресурси в качеството й на Рамкова страна на CMDR-COE. Общата стойност на предложения нов проект по DCB за Йордания се оценява на 157 836 евро. \r\n \r\nУчастието на CMDR СОЕ с конкретен принос и водещата роля на България по предложения проект за Йордания предоставя отлична възможност за разширена изява и по-голяма видимост за дейността на Центъра и демонстриране на ангажираността на България с практическото изпълнение на стратегическите решения на Алианса.", "date": "2019.11.20", "title": "България ще бъде водеща нация за учредяване на нов проект по Доверителния фонд на НАТО по DCB"}
{"url": "http://www.focus-news.net/news/2019/11/20/2721369/bsp-vkarva-predlozhenie-v-sledvashtiya-byudzhet-subsidiyata-za-poluchen-glas-na-izbori-da-bade-8-lv.html", "text": "БСП вкарва предложение в следващия бюджет субсидията за получен глас на избори да бъде  8 лв. Информацията съобщиха от ПГ на \"БСП за България\" по време на брифинг в Народното събрание, предаде репортер на  Агенция \"Фокус\" . Брифингът на БСП бе във връзка с поведението на министър Горанов към журналист от партийната телевизия на БСП.  \r\nСпоред социалистите става въпрос за пряка заплаха, че тя ще остане без работата, защото финансовият министър ще спре субсидиите на БСП.   \r\nДеница КИТАНОВА", "date": "2019.11.20", "title": "БСП вкарва предложение в следващия бюджет субсидията за получен глас на избори да бъде  8 лв."}
{"url": "http://www.focus-news.net/news/2019/11/20/2721355/balkan-insight-upravlyavashtata-partiya-na-harvatiya-e-domakin-na-kongresa-na-enp.html", "text": "Най-големият политически блок в Европейския парламент – Европейската народна партия (ЕНП), ще проведе годишния си конгрес в Загреб на 20 и 21 ноември, което вече предизвика спорове, съобщава  Balkan Insight . Управляващата партия на Хърватия ще бъде домакин на срещата, което е голямо публично събитие за премиера Андрей Пленкович. \r\nКонгресът на ЕНП ще събере около 2000 делегати и длъжностни лица от повече от 40 страни, включително канцлера на Германия Ангела Меркел, новоизбрания председател на Европейската комисия Урсула фон дер Лайен и настоящия ръководител на изпълнителния орган на ЕС Жан-Клод Юнкер. \r\nОчаква на конгреса напускащият председател на Европейския съвет Доналд Туск да бъде избран за нов председател на ЕНП в момент на несигурност относно разширяването на ЕС на Балканите и спор за състоянието на демокрация в Унгария. ЕНП суспендира партията на Виктор Обран (ФИДЕС) през март заради неспазване на принципите на ЕС за върховенството на закона и разпореди вътрешно разследване.  \r\n„Твърдо съм убеден, че с ясна европейска платформа, ориентирана към бъдещите политики, които поставят гражданите в центъра на нашите действия, ЕНП може да засили доверието на избирателите и да осигури ползи за нашите страни и Европейския съюз като цяло“, написа Андрей Пленкович в поканата за събитието.  Управляваната от него партия  „Хърватска демократична общност“ (ХДО) е член на ЕНП, припомня медията.", "date": "2019.11.20", "title": "Balkan Insight: Управляващата партия на Хърватия е домакин на конгреса на ЕНП"}
{"url": "http://www.focus-news.net/news/2019/11/20/2721373/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Министерският съвет одобри позицията на България за участие в редовното заседание на Съвета на Европейския съюз по образование, младеж, култура и спорт, което ще се проведе на 21 - 22 ноември в гр. Брюксел, съобщиха от  правителствената информационна служба . Съветът във формат министри на спорта ще приеме Заключения относно борбата с корупцията в спорта и Заключения относно защитата на децата в спорта. По точката за дебат ще бъде обсъдена темата „Насърчаване на доброто управление в спорта“. Съветът на министрите на младежта ще приеме Заключения относно цифровата младежка работа и Заключения относно образованието и обучението на младежките работници. По точката за дебат ще бъде обсъдена темата „Визия за младежката работа в Европа - изменение на климата, млади хора и работа с младежта“. Във формат „Култура“ е предвидено приемането на Проект на Резолюция на Съвета на ЕС и представителите на правителствата на държавите членки, заседаващи в рамките на Съвета относно културното измерение на устойчивото развитие. Финландското председателство е включило в дневния ред на заседанието и дебат на тема: „Силни страни, иновационен потенциал и конкурентоспособност в световен мащаб на европейските културни, творчески и аудиовизуални индустрии“. \r\n \r\nСъветът по образование, младеж, култура и спорт на ЕС проведе заседание в част „Образование“ на 8 ноември в Брюксел. Тогава бяха приети Заключения за ключовата роля на политиките за учене през целия живот за справяне с технологичния и екологичен преход в подкрепа в приобщаващия и устойчив растеж. Беше приета и Резолюция за по-нататъшното развитие на европейското образователно пространство в подкрепа на ориентирани към бъдещето системи за образование и обучение. Проведен беше дебат на министрите на образованието и на финансите на тема „Солидна икономическа база за Европа: усилия за постигане на ефективност, ефикасност и качество на образованието и обучението“. Състоя се и дискусия на тема „Изкуственият интелект в образованието и обучението“.  \r\n \r\nПравителството одобри също резултатите от участието на българската делегация в заседанието на Съвета на Европейския съюз по заетост и социална политика, което се състоя на 24 октомври в Люксембург. Министрите дискутираха предизвикателствата, пред които са изправени европейските общества в борбата с дискриминацията, възможностите за отстраняване на пропуските в съществуващото законодателство в тази област, както и бъдещи мерки за по-ефективна борба с дискриминацията на национално и европейско равнище. Постигането на съответствие между уменията и нуждите на пазара на труда в променящия се трудов свят и необходимостта от стратегически подход за непрекъснато учене през целия живот бяха тема на Втория ориентационен дебат в рамките на заседанието на Съвета. Приети бяха два проекта за заключения на Съвета - относно икономиката на благосъстоянието и относно „Бъдещето на труда: Европейският съюз насърчава Декларацията по случай стогодишнината на МОТ“. Съветът одобри и основните послания на Комитета по заетостта и на Комитета за социална закрила. \r\n \r\nНа 21 ноември ще се проведе за заседание на Съвет Външни работи/Търговия на ЕС в гр. Брюксел. Ще бъдат обсъдени въпроси свързани с реформата на Световната търговска организация (СТО), подготовката на 12-та Министерска конференция на СТО, търговските отношения със САЩ, прилагане на търговските споразумения, резултати от изследването на Евробарометър за международната търговия през 2019 г. и др.", "date": "2019.11.20", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/11/20/2721372/ekip-na-chgptp-rayko-tsonchev-uchastva-v-obmen-na-inovativni-praktiki-v-grad-svishtov.html", "text": "Екип на ЧГПТП „Райко Цончев“ е участвал в обмен на иновативни практики в град Свищов. Това съобщи директорът на училището Маргарита Христова, предаде кореспондентът на  Радио „Фокус” – Варна . Ученици от 10 клас, техният класен ръководител Жулияна Георгиева и директорът на училището Маргарита Христова са посетили Профилираната държавна търговска гимназия „Димитър Хадживълков“ по Национална програма „Иновации в действие“ и са били част от поредица събития, планувани от домакините. Добричката група е присъствала на публичен дебат за избор на училищен омбудсман в аулата на свищовската гимназия, което е със 135-годишна история. Учениците са имали възможност да задават въпроси към двама кандидати. Държавната гимназия е едно от трите училища в България, които имат такава длъжност – „Училищен омбудсман“. Заема я уважаван ученик с постижения в учебната работа след проведен конкурс, а функцията му е да съдейства за  разрешаването на конфликти и да утвърждава спазването на училищните правила. Учителите иноватори от Свищов са демонстрирали „Педагогика на освобождението“ в отрит урок по история и прилагане на облачните технологии в образователния процес. Десетокласниците на Гимназия „Райко Цончев“ са участвали в учебна ролева игра по предприемачество и в отбори със свои връстници от Свищов са предложили бизнес решения и нови приложения на познати продукти. Трите дни от обмена са преминали в дух на сътрудничество, споделяне и планове за общи образователни продукти. \r\n  \r\nЖулиета НИКОЛОВА", "date": "2019.11.20", "title": "Екип на ЧГПТП „Райко Цончев“ участва в обмен на иновативни практики в град Свищов"}
{"url": "http://www.focus-news.net/news/2019/11/20/2721378/pravitelstvoto-odobri-dopalnitelni-razhodi-po-byudzheta-na-dfz-i-dopalnitelni-transferi-po-byudzheta-na-mvr.html", "text": "Министерският съвет одобри допълнителни разходи по бюджета на Държавен фонд „Земеделие“ за 2019 г. в размер до 28 млн. лв., съобщиха от  правителствената информационна служба . \r\nСредствата са необходими за извършване на плащания за финансиране на разходи за данък върху добавената стойност на общини по одобрени за подпомагане проекти по Програмата за развитие на селските райони за периода 2014 - 2020 г.  \r\nСъгласно друго правителствено постановление се одобряват допълнителни трансфери по бюджета на Министерството на вътрешните работи за 2019 г. в размер на 10 000 000 лв. за финансово обезпечаване на сключени договори за изпълнение на дейности по Фонд „Вътрешна сигурност” и Фонд „Убежище, миграция и интеграция” - Спешни мерки.", "date": "2019.11.20", "title": "Правителството одобри допълнителни разходи по бюджета на ДФЗ и допълнителни трансфери по бюджета на МВР"}
{"url": "http://www.focus-news.net/news/2019/11/20/2721375/nad-93-000-lv-shte-badat-investirani-v-dobiv-na-gnaysi-ot-uchastatsi-severen-i-yuzhen-na-nahodishte-oreshe.html", "text": "Дружеството „Стоун Филе“ ООД, с. Гърмен, ще добива скалнооблицовъчни материали - гнайси, от находище „Ореше“, участъци „Северен“ и „Южен“, съобщиха от  правителствената информационна служба . \r\nТова е регламентирано в решение на Министерския съвет, взето на днешното му заседание, с което се одобрява сключването на договор с посочения кандидат концесионер. Находище „Ореше“ се намира в община Гърмен, област Благоевград, като концесионната площ е с размер 28.8 декара. Концесията се предоставя за срок от 30 години. Очаква се постъпленията от концесионни плащания за периода на концесията да достигнат 430 хил. лв. без ДДС. По закон тези приходи постъпват в държавния бюджет и в бюджета на общината по местонахождение на концесионната площ - в случая това е община Гърмен. За обезпечаване на производствената си дейност „Стоун филе“ предвижда над 93 хил. лв. инвестиции.", "date": "2019.11.20", "title": "Над 93 000 лв. ще бъдат инвестирани в добив на гнайси от участъци „Северен“ и „Южен“ на находище „Ореше“"}
{"url": "http://www.focus-news.net/news/2019/11/20/2721371/politico-shest-darzhavi-izpratiha-pismo-do-yunker-s-iskane-da-podkrepi-reformite-v-protsesa-na-prisaedinyavane-kam-es.html", "text": "Шест страни от Европейския съюз изпратиха писмо до напускащия председател на Европейската комисия Жан-Клод Юнкер, в което настояват той да подкрепи предложенията на Франция за преразглеждане на процеса на присъединяване към Общността, изразявайки подкрепа за позицията на Париж, съобщава изданието  Politico . \r\nПисмото бе предшествано от отказа на Европейския съвет да даде „зелена светлина“ за започване на преговорния процес за членството на Северна Македония и Албания в структурите на Общността. Председателят на Европейската комисия Жан-Клод Юнкер определи решението като „историческа грешка“. \r\nВ писмо до Юнкер шестте страни подкрепят реформирането на съществуващата процедура и определят краен срок, за да избегнат отлагането на процеса за неопределено време. Писмото е подписано от министрите на външните работи и европейските въпроси на Австрия, Чешката република, Полша, Словакия, Италия и Словения. \r\nМинистрите признават недостатъците на процеса на присъединяване такъв, какъвто е днес - нещо, което със сигурност ще бъде приветствано от Франция. \r\n„Вярно е, че настоящият процес на присъединяване на страните от Западните Балкани напредва бавно и донякъде неравномерно. Следователно сме готови да се ангажираме конструктивно в усилията си да подобрим този процес. Ще го направим при разбирането, че... това дава възможност на ЕС да постигне консенсус за започване на преговори за присъединяване на Албания и Северна Македония през март 2020 г.“, се казва в писмото. \r\nПодписалите страни също призоваха Комисията да представи конкретни предложения до януари 2020 г., „за да се повиши ефективността на процеса на присъединяване\". \r\nФранция се озова в центъра на спорен дебат по време на срещата на върха на лидерите на Европейския съвет през октомври, след като президентът й Еманюел Макрон блокира предложение за откриване на преговори за присъединяване на Северна Македония и Албания към Общността.  \r\nСпоменаването на крайния срок от март 2020 г. подчертава, че преразглеждането на процеса на разширяване не може да бъде причина за забавяне на започването на преговори за присъединяване. На срещата през октомври лидерите на ЕС се съгласиха, че „ще се върнат към въпроса за разширяването преди срещата на върха ЕС-Западни Балкани в Загреб през май 2020 г.“ \r\n \r\n Тереза Герова", "date": "2019.11.20", "title": "Politico: Шест държави изпратиха писмо до Юнкер с искане да подкрепи реформите в процеса на присъединяване към ЕС"}
{"url": "http://www.focus-news.net/news/2019/11/20/2721377/aleksandar-simov-bsp-dumite-na-goranov-kam-nora-stoichkova-pokazvat-otnoshenieto-na-vlastta-kam-svobodnoto-slovo.html", "text": "„В петък финансовият министър Владислав Горанов си позволи отвратително поведение към колегата от БСТВ Нора Стоичкова. Клипчето с пряката заплаха към нея, че ще я остави без работа, защото той ще спре субсидиите на БСП,  може да бъде видяно в YouTube, то вече има над половин милион гледания“. Това заяви в Народното събрание говорителят на ПГ на „БСП за България“, съобщиха от пресцентъра на  БСП . По думите му действието на министъра е ясен прозорец към това как се държи властта към свободното слово. „Това не е просто инцидент на изпуснати нерви, това не е просто някакъв случаен епизод от безобразното поведение на Горанов, това е целенасочено поведение на ГЕРБ към свободните журналисти“, допълни социалистът и припомни, че това не са единствените случаи на погазване свободата на словото. \r\n „Отношението му беше като комендант на концлагер към хората в концлагера. Съжалявам за крайните думи, но те са необходими, защото тук виждаме ясна демонстрация на политическа арогантност, която не познава граници“, категоричен бе Симов. Той изрази мнение, че такива ситуации ясно показват, че онова 111-то място по свобода на словото, от което толкова много се срамуваме, всъщност вече не е заслужено и изглежда твърде високо за нас, когато има такова отношение към журналист. „Това не може да бъде толерирано. За първи път Горанов призна защо управляващите намалиха  партийните субсидии – цялата идея беше опозицията да бъде поставена на колене, свободното слово да бъде заглушено, а свободните журналисти – поставени в ъгъла. В тази връзка, ние ще  предложим в следващия бюджет субсидията за получен глас на избори да бъде 8 лева“, заключи Александър Симов.", "date": "2019.11.20", "title": "Александър Симов, БСП: Думите на Горанов към Нора Стоичкова показват отношението на властта към свободното слово"}
{"url": "http://www.focus-news.net/news/2019/11/20/2721360/sergey-lavrov-turskite-vlasti-uveriha-poslanika-ni-v-ankara-che-nyama-da-vazobnovyat-operatsiyata-v-severna-siriya.html", "text": "Министърът на външните работи на Руската федерация Сергей Лавров заяви, че Анкара е уверила Москва, че не планира започването на нова военна операция в Сирия, предава  TACC . \r\n\"Имаше контакт между представители на турското правителство и нашия посланик, в рамките на който посланикът ни беше уверен, че никой в Анкара не поставя под въпрос работата, която върши Русия. И за никакво възобновяване на операцията \"Източник на мир\" не е ставало въпрос\", увери Лавров. \r\nВ понеделник турският външен министър Мевлют Чавушоглу предупреди, че Анкара ще започне нова военна операция в Североизточна Сирия, ако районът не бъде изчистен от „терористи“, т.е. от членовете на „Народни отряди за самоотбрана“ (YPG). „САЩ и Русия не са предприели необходимите стъпки в рамките на постигнатите споразумения с Анкара. Ако териториите не бъдат изчистени от кюрдските сили, тогава ние ще възобновим операцията отново\", категоричен бе Чавушоглу. \r\nПоследва отговор от Москва. В Министерството на отбраната на Русия са в недоумение от изявлението на първия дипломат на Анкара Чавушоглу за „неизпълнението от страна на Русия на своите обещания\" за Сирия. Това заяви официалният представител на ведомството, генерал-майор Игор Конашенков. \r\n„Изявлението на турския външен министър Чавушоглу за предполагаемото „неизпълнение на обещанията на Русия\", както и заплахата за разгръщане на военна операция в Северна Сирия, беше смущаващо за Министерството на отбраната на Русия\", призна Конашенков. \r\nНа 22 октомври Руската федерация и Турция подписаха меморандум за разбирателство по 10 точки, по-специално относно влизането на руската военна полиция и сирийската гранична служба от сирийската страна на границата с Турция извън зоната на операцията „Извор на мира“ на Турция, за да улеснят изтеглянето на кюрдските войски и въоръжението им. Руският министър на отбраната Сергей Шойгу заяви, че кюрдите са се изтеглили предсрочно. След това започна изпълнението на съвместни руско-турски патрули. \r\n \r\n Тереза Герова", "date": "2019.11.20", "title": "Сергей Лавров: Турските власти увериха посланика ни в Анкара, че няма да възобновят операцията в Северна Сирия"}
{"url": "http://www.focus-news.net/news/2019/11/20/2721379/predsedatelyat-na-parlamenta-tsveta-karayancheva-ako-bsp-utre-imat-nadlezhno-napraveno-iskane-shte-napravim-vsichko-vazmozhno-ministar-avramova-i-dimov-da-badat-v-plenarna-zala.html", "text": "Ако БСП утре имат надлежно направено искане, ще направим всичко възможно министър Аврамова и Димов да бъдат  в зала. Това каза председателят на 44-ото Народно събрание Цвета Караянчева в отговор на повторното искане на лидера на БСП Корнелия Нинова да бъдат изслушани министрите Петя Аврамова и Нено Димов за проблема с водата, предаде репортер на  Агенция „Фокус“ .  \r\n„Свързах се с г-жа Аврамова, тя е в платен годишен отпуск. Г-н Димов няма възможоста да дойде. Те са ангажиране с решаването на проблема. Ако утре имате надлежно направено искане, ще направим всичко възможно те да бъдат тук. В момента не могат да се явят, тъй като не е предварително заявено вашето искане за това да ги привикаме тук“, заяви още Караянчева  \r\nДеница КИТАНОВА", "date": "2019.11.20", "title": "Председателят на парламента Цвета Караянчева: Ако БСП утре имат надлежно направено искане, ще направим всичко възможно министър Аврамова и Димов да бъдат в  пленарна зала"}
{"url": "http://www.focus-news.net/news/2019/11/20/2721374/liderat-na-bsp-korneliya-ninova-otnovo-nastoya-ministrite-petya-avramova-i-neno-dimov-da-doydat-v-parlamenta.html", "text": "Министрите Аврамова и Димов да дойдат в парламента, за да търсим решение на проблема или отново Народното събрание ще бъде неглижирано. Това каза лидерът на БСП Корнелия Нинова в процедура от парламентарната трибуна, предаде репортер на  Агенция „Фокус“ .  \r\n„Толкова ли е трудно да ни кажете да или не. Не може да ни премятате втори час без ясен отговор, свързахте ли се с тези хора да обяснят не само на нас, а и на българското бощество какво сатва в държавата с водната криза“, каза Нинова.  \r\nДеница КИТАНОВА", "date": "2019.11.20", "title": "Лидерът на БСП Корнелия Нинова отново настоя министрите Петя  Аврамова и Нено Димов да дойдат в парламента"}
{"url": "http://www.focus-news.net/news/2019/11/20/2721383/elizabet-pavlova-toplofikatsiya-sofiya-do-nyakolko-godini-vsichki-abonatni-stantsii-v-stolitsata-shte-badat-obhvanati-ot-sistemata-skada.html", "text": "До няколко години всички абонатни станции в столицата ще бъдат обхванати от системата СКАДА, която дава възможност да се контролира регулирането на абонатните станции. Това каза за предаването  „Топлофикация на фокус“  на  Радио „Фокус“  говорителят на „Топлофикация София“ Елизабет Павлова. Чрез системата се следи не само потреблението във всяка отделна сграда, но и могат да се дават предписания на потребителите какви мерки за енергоспестяване биха могли да предприемат, така че да бъдат оптимизирани максимално сметки им за парно и за топла вода без това да се отразява на техния комфорт, допълни тя. „Програмата за въвеждането на системата СКАДА в абонатните станции е един мащабен проект, който е предвиден за реализация в продължение на няколко години и в който ще бъдат инвестирани доста средства на дружеството. Чрез тази система ние бихме искали да постигнем две неща – от една страна да успеем да оптимизираме потреблението на топлинна енергия във всяка една сграда и от друга страна да формираме активни клиенти, които да бъдат не само наши потребители, но и наши партньори“, обясни Елизабет Павлова. Системата е внедрена във всички абонатни станции в топлорайон „София“. „През тази година ще започне внедряването ѝ в район „София Изток“, но всъщност основната част в топлорайон „София Изток“ ще бъде изградена следващата година, като ще бъдат обхванати и останалите два топлорайона – „Земляне“ и „Люлин“. Така че в следващите няколко години очакваме цяла София да бъде обхваната от системата СКАДА, което ще ни даде възможност да направим много точни анализи и прогнози на потреблението на топлинна енергия в града“, каза още Елизабет Павлова. \r\nЕвелина БРАНИМИРОВА", "date": "2019.11.20", "title": "Елизабет Павлова, „Топлофикация София“: До няколко години всички абонатни станции в столицата ще бъдат обхванати от системата СКАДА"}
{"url": "http://www.focus-news.net/news/2019/11/20/2721384/the-washington-post-oon-podkrepi-predlozhenata-ot-rusiya-rezolyutsiya-po-dogovora-za-kiberprestapnost.html", "text": "Един от комитетите на Общото събрание на ООН подкрепи изготвената от Русия проекторезолюция за киберсигурността и по този начин проправи пътя за подписването на глобален договор, въпреки противопоставянето на САЩ и техните съюзници, съобщава американското издание  The Washington Post . \r\nОкончателното гласуване на резолюцияta ще се проведе през декември, подчертават от редакцията. \r\nОфициални лица от САЩ и Европа, както и представители на правозащитни организации смятат, че резолюцията позволява на авторитарни държави като Русия и Китай да създават глобални норми, които засилват държавния контрол в областта на интернет пространството. \r\nНо резултатите от гласуването са красноречиви - 88 делегати са „за“ резолюцията, 58 „против“, а 34 се въздържаха. В резултат на това Общото събрание на ООН е една крачка по-близо до сключването на глобалния договор. Ако органът одобри документа на заседанието следващия месец, тогава през август догодина ще се проведе заседание на експертна комисия в Ню Йорк, за да се разработят основните препоръки за предлагания договор. \r\n„Това ще доведе до отклоняване на ресурсите, които ще бъдат изразходвани през годините за договаряне на това споразумение, и ще усложни работата в областта на извънредното сътрудничество в областта на киберпрестъпленията“, коментира представител на Държавния департамент на САЩ, пожелал анонимност.  \r\nРусия представя този договор като алтернатива на Будапещенската конвенция от 2001 г., чиято цел беше да подкрепи международното сътрудничество в борбата срещу киберпрестъпността в рамките на гаранции за спазването на върховенството на закона и правата на човека. Новото споразумение има за цел да създаде стандарт, поддържан от ООН, който ще позволи блокирането на критични за правителството уебсайтове и ще позволи използването на цифрова технология за наблюдение на дисидентите. \r\n„Тук не става въпрос за киберпрестъпност“, заяви европейски служител, също пожелал анонимност.„Става въпрос за това кой контролира интернет“. \r\n \r\n Тереза Герова", "date": "2019.11.20", "title": "The Washington Post: ООН подкрепи предложената от Русия резолюция по договора за киберпрестъпност"}
{"url": "http://www.focus-news.net/news/2019/11/20/2721380/otkrivat-se-protseduri-za-vazlagane-na-kontsesiya-na-tri-morski-plazha.html", "text": "Правителството откри процедурите за възлагане на концесия на морските плажове „Сарафово” в община Бургас, „Дяволска река 1“ в община Приморско и „Каваци-юг“ в община Созопол, съобщиха от  правителствената информационна служба . \r\nЦелта е обезопасяване на плажовете и предоставяне на услуги от обществен интерес за срока на концесията. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е по 20 години за всяка.  \r\n \r\nРазмерите на минималното годишно концесионно възнаграждение са съответно -  за плаж „Сарафово“ - 45 502 лв. без ДДС, за плаж „Дяволска река 1“ – 19 049 лв. без ДДС и за плаж „Каваци-юг“ – 55 581 лв. без ДДС.  Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове обекти на концесия, по реда на чл. 8, ал. 2 и 3 от Закона за устройството на Черноморското крайбрежие. \r\n \r\nТрите морски плажа ще бъдат обезпечени задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.11.20", "title": "Откриват се процедури за възлагане на концесия на три морски плажа"}
{"url": "http://www.focus-news.net/news/2019/11/20/2721381/natali-petrova-bansko-film-fest-edin-ot-nay-golemite-imena-svarzani-s-ekstremnite-sportove-i-outdoor-aktivnostta-shte-vzemat-uchastie-na-filmoviya-festival-v-bansko.html", "text": "Един от най-големите имена, свързани с екстремните спортове и outdoor активността, ще вземат участие на „Банско филм фест“. Това каза за  Радио „Фокус“ – Пирин  Натали Петрова, организатор на събитието. По думите ѝ сред тях са най-големите актуални звезди. „Те са едни скромни хора, защото великите са и скромни. Това са представители на целия спектър на екстремните спортове и на outdoor активността. На „Банско филм фест“ гостува един от най-големите световни мореплаватели, философ, пилот, писател, както и организатор на много хуманитарни мисии в Сомалия, Босна и Нова Гвинея французинът Патрис Франчески. Тази година е и носител на наградата за френска литература за къс разказ. Той е първият човек, който прави околосветска обиколка с моторен делтапланер“, каза Петрова.  \r\n \r\nТя добави, че в програмата са включени още: Алесандро Гоня от Италия, който е един от най-големите италиански алпинисти, автор на над 35 премиери в Алпите, писател и автор на над 60 книги; Симон Гитл, също италиански представител, катерач, алпинист и носител на награда „Алпинист на годината“ в Италия, преди 2 години; Алекс Чикон от Испания, който в момента е едно от най-актуалните имена във височинния алпинизъм, с невероятни постижения; Кшищов Виелицки от Полша, превърнал се в легенда на световния височинен алпинизъм, автор на първото зимно изкачване на Еверест и е петия човек в света, изкачил всички осемхилядници. „Тази година той е носител на най-голямото отличие в алпинизма - „Златен пикел“. Друга от звездите, която ще гостуват на „Банско филм фест“ е Ерве Бармас от Италия, който е преодолял соло четирите ръба на връх Матерхорн, катери в чист алпийски стил, свободно и без кислород. Автор е на много премиерни изкачвания. При нас ще бъде и Анселм Бо от Франция, който е един от пионерите на екстремните ски, обучава планински водачи във Франция, Боливия и Непал. Той е и автор на книги за екстремни ски и участник във филми“, отбеляза Петрова.  \r\nЛивия НИНОВА", "date": "2019.11.20", "title": "Натали Петрова, „Банско филм фест“: Един от най-големите имена, свързани с екстремните спортове и outdoor активността, ще вземат участие на филмовия фестивал в Банско"}
{"url": "http://www.focus-news.net/news/2019/11/20/2721376/afp-gartsiya-zatvarya-trite-nay-golemi-migrantski-lageri-v-stranata.html", "text": "Гърция ще закрие трите най-големите мигрантски лагера в страната и ще ги замени с нови съоръжения, предава  AFP ,  като се позовава на източници от Атина. \r\nГръцкото правителство заяви, че ще затвори съществуващите, силно пренаселени лагери на островите Лесбос, Хиос и Самос и ще ги замени с нови съоръжения с капацитет от поне 5000 души във всеки от тях. \r\nДруга информация по темата не се привежда. \r\n \r\n Тереза Герова", "date": "2019.11.20", "title": "AFP: Гърция затваря трите най-големи мигрантски лагери в страната"}
{"url": "http://www.focus-news.net/news/2019/11/20/2721382/za-ratifikatsiya-se-predlaga-dogovorat-za-zakupuvane-na-minni-lovtsi-maasluis-i-helevutslays.html", "text": "Министерският съвет предлага на Народното събрание да ратифицира със закон Договора между правителството на Република България и правителството па Кралство Нидерландия за закупуване на минен ловец „Мааслуис“ клас „Трипарти“ с бордови номер М856 и минен ловец „Хелевутслайс“ клас „Трипарти“ с бордови номер М859, съобщиха от  правителствената информационна служба . \r\n \r\nОт българска страна договорът беше подписан на 11 ноември от заместник министър-председателя по обществения ред и сигурността и министър на отбраната, в изпълнение на дадените му правомощия от Министерския съвет с протоколно решение № 45 от 6 ноември 2019 г., с което се одобрява проекта на договора. \r\n \r\nСъгласно направения в Министерството на отбраната военно- икономически анализ, придобиването на двата кораба е икономически целесъобразно и ще допринесе за повишаване на способностите на българските Военноморски сили за изпълнение на задълженията по осигуряване безопасността на корабоплаването в морското ни пространство в мирно време, както и за успешно изпълнение на военновременните задачи в национален и съюзнически формат в НАТО и ЕС.", "date": "2019.11.20", "title": "За ратификация се предлага договорът за закупуване на минни ловци „Мааслуис“ и „Хелевутслайс“"}
{"url": "http://www.focus-news.net/news/2019/11/20/2721385/art-aleya-pravata-na-detsata-e-organizirana-pred-obshtinskiya-mladezhki-tsentar-zahari-stoyanov-v-dobrich.html", "text": "С Арт алея „Правата на децата“ Общинският младежки център (ОМЦ) „Захари Стоянов“ в Добрич отбелязва 30 години от подписването на Конвенцията на ООН за правата на детето, съобщават от  Общинския младежки център . Представените рисунки са на участници в клубните форми на ОМЦ. Творбите разказват съдържанието на документа, приет на 20 ноември 1989 г. „Нека не забравяме, че децата са човешки същества, следователно те имат същите права на човека, както и възрастните! Да живеят и да растат, да учат, да бъде чут гласът им и да достигнат пълния си потенциал“, припомнят от Младежкия център в града.", "date": "2019.11.20", "title": "Арт алея „Правата на децата“ е организирана пред Общинския младежки център „Захари Стоянов“ в Добрич"}
{"url": "http://www.focus-news.net/news/2019/11/20/2721389/odobreni-sa-usloviyata-za-chlenstvo-na-stranata-ni-v-mezhdunarodnata-asotsiatsiya-za-razvitie.html", "text": "Правителството одобри условията за членство на страната ни в Международната асоциация за развитие (MAP) и упълномощи министъра на финансите да потвърди пред Асоциацията тяхното приемане, съобщиха от  правителствената информационна служба . \r\n \r\nВ изпълнение на РМС № 570 от 03.10.2019 г., с писмо на министъра на финансите от 11.10.2019 г., беше заявено желанието на България за членство в MAP. В отговор Асоциацията представи параметри и условия по отношение на допустимите записвания в институцията и свързаните с тях права на глас, които се базират на условия за член на MAP по Част II от Учредителния договор на Асоциацията, а именно за страни със средни и ниски доходи, като те трябва да се потвърдят от българската страна. \r\n \r\nMAP е създадена през 1960 г. и е единствената от петте организации от Групата на Световната банка, в която към момента България не членува. Асоциацията допълва дейността на Международната банка за възстановяване и развитие, като подпомага най-бедните страни чрез предоставяне на заеми при субсидиарни условия, безвъзмездни помощи и техническа помощ, а също така се ангажира с облекчаване на дълг по линия на различни инициативи. \r\n \r\nЧленство в MAP ще даде възможност на страната ни за проява на глобална солидарност и участие в справянето с едни от най-значимите проблеми в най-бедните страни. Потенциално включване на България в бъдещи захранвания на MAP е свързано с перспектива за дългосрочен финансов ангажимент, но едно бъдещо участие с принос на контрибутор би дало на страната право на изразяване на самостоятелни позиции, защита на интереси, разпознаваемост и глас по проблемите в многостранната общност. Записванията и приноса в MAP се отчитат като официална помощ за развитие.", "date": "2019.11.20", "title": "Одобрени са условията за членство на страната ни в Международната асоциация за развитие"}
{"url": "http://www.focus-news.net/news/2019/11/20/2721387/desetki-hora-protestirat-pred-narodnoto-sabranie-sreshtu-izbora-na-valeri-simeonov-za-zam-predsedatel-na-parlamenta.html", "text": "Десетки хора протестират пред Народното събрание срещу избора на Валери Симеонов за зам.-председател на парламента, предаде репортер на  Агенция \"Фокус\" . В района е засилено полицейското присъствие. Движението по бул. \"Цар Освободител\" не е затруднено. \r\nДеница КИТАНОВА", "date": "2019.11.20", "title": "Десетки хора протестират пред Народното събрание срещу избора на Валери Симеонов за зам.-председател на парламента"}
{"url": "http://www.focus-news.net/news/2019/11/20/2721386/parlamentat-othvarli-predlozhenieto-na-bsp-za-osvobozhdavane-ot-danak-varhu-dohodite-na-vsichki-mladi-hora-do-navarshvane-na-26-godini.html", "text": "Парламентът отхвърли предложението на БСП за освобождаване от данък върху доходите на всички млади хора до навършване на 26 години, предаде репортер на  Агенция „Фокус“ . Мерките са заложени в алтернативния бюджет на БСП. „За“ предложенията на социалистите в преходни и заключителни разпоредби на  Закона за корпоративното подоходно облагане гласуваха  народни представители, „против“  и „въздържали се“, с което те бяха отхвърлени.   Депутатите отхвърлиха предложението на опозицията за необлагаем минимум от 500лв за всяко дете ненавършило 18 години.  \r\nДеница КИТАНОВА", "date": "2019.11.20", "title": "Парламентът отхвърли предложението на БСП за освобождаване от данък върху доходите на всички млади хора до навършване на 26 години"}
{"url": "http://www.focus-news.net/news/2019/11/20/2721394/balgariya-shte-predostavi-71-166-lv-humanitarna-pomosht-za-afganistan.html", "text": "Министерският съвет одобри предоставянето на финансова помощ в размер на 71 166 лв. за справяне с хуманитарната криза в Афганистан като част от усилията на международната общност за възстановяване на региона и подобряване на условията на живот на гражданите, съобщиха от  правителствената информационна служба . \r\nФинансирането ще бъде насочено към дейността на Върховния комисар на ООН по бежанците и ще бъде осигурено от бюджета на Министерството на външните работи, предназначен за развитие и хуманитарна помощ.", "date": "2019.11.20", "title": "България ще предостави 71 166 лв. хуманитарна помощ за Афганистан"}
{"url": "http://www.focus-news.net/news/2019/11/20/2721391/13-sa-predlozheniyata-v-dnevniya-red-na-parvoto-zasedanie-na-obshtinskiya-savet-vav-vidin.html", "text": "13 са предложенията в дневния ред на първото заседание на Общинския съвет във Видин, предаде репортер на  Радио „Фокус“ – Видин . Кметът д-р Цветан Ценков е внесъл предложение за промяна в структурата на Общината и назначаване на кметски наместници в 22 села, в които не са проведени избори за кмет на населено място заради малкият брой жители. Двама нови общински съветници от местна коалиция СДС ще трябва да положат клетва. Цецко Иванов и Цветан Лозанов влизат в Общинския съвет след назначенията на Борислава Борисова за заместник-кмет и на Валери Димитров за секретар. Общинските съветници ще трябва да гласуват и  план за действие относно Програма за енергийна ефективност в община Видин за периода 2016 - 2025 г., предложен от кмета д-р Цветан Ценков.  \r\nАнна ЛОЗАНОВА", "date": "2019.11.20", "title": "13 са предложенията в дневния ред на първото заседание на Общинския съвет във Видин"}
{"url": "http://www.focus-news.net/news/2019/11/20/2721397/balgariya-otpuska-53-790-leva-na-varhovniya-komisar-po-pravata-na-choveka-na-oon.html", "text": "Министерският съвет взе решение България да предостави 53 790 лева по линия на официалната помощ за развитие на Службата на Върховния комисар по правата на човека на ООН, съобщиха от  правителствената информационна служба . \r\nТова ще помогне за реализирането на външнополитическите цели на България в областта на защитата на правата на човека и уязвими групи, която е основен приоритет и на членството ни в Съвета по правата на човека за периода 2019-2021 г.", "date": "2019.11.20", "title": "България отпуска 53 790 лева на Върховния комисар по правата на човека на ООН"}
{"url": "http://www.focus-news.net/news/2019/11/20/2721395/sport-v-ispaniya-pak-smeniha-selektsionera-luis-enrike-se-zavarna-nachelo.html", "text": "Президентът на федерацията Луис Рубиалес потвърди ексклузивната новина, че Луис Енрике се завръща начело на националния отбор на Испания. 49-годишният специалист напусна поради тежък семеен проблем на 19 юни, но точно пет месеца по-късно отново бе обявен за селекционер на страната. Повторното назначение на Лучо веднага разбуни духовете в Испания и провокира куп въпроси, които останаха неизяснени. Местните медии използват думи като \"криза\" и \"цирк\", за да опишат създалата се извънредна ситуация. Бързо стана ясно, че досегашният наставник Роберт Морено се е почувствал \"обиден\", \"използван\" и \"предаден\", след като е научил новината, че повече няма да бъде начело на отбора. Бившият помощник, който трябваше да ръководи фуриите на Евро 2020, се е сбогувал с играчите със сълзи на очи. Това се е случило веднага след последния мач от квалификациите - 5:0 над Румъния в Мадрид. Вчера шефът на федерацията Луис Рубиалес свика специална пресконференция, за да внесе ред в суматохата. Президентът даде да се разбере, че завръщането на Луис Енрике е било планирано. \r\nДокато Енрике отсъстваше заради тежкото заболяване на неговата покойна дъщеричка, Морено вдигна високо летвата със 7 победи и 2 равенства.", "date": "2019.11.20", "title": "Спорт: В Испания пак смениха селекционера, Луис Енрике се завърна начело"}
{"url": "http://www.focus-news.net/news/2019/11/20/2721388/hamid-hamid-dps-sled-kato-kandidatite-za-predsedatel-na-kpkonpi-vnesat-kontseptsiite-si-shte-se-saberem-i-shte-gi-diskutirame.html", "text": "След като кандидатите за председател на КПКОНПИ внесат концепциите си, ще се съберем и ще ги дискутираме. Това каза народният представител от ПГ на ДПС Хамид Хамид във връзка с предложението Сотир Цацаров да оглави КПКОНПИ, предаде репортер на  Агенция \"Фокус\" . \"ПГ на ДПС не е обсъждала постъпилите вчера две кандидатури за заемане на поста председател на КПКОНПИ. След като те внесат своите концепции, ние ще се съберем и ще дискутираме концепциите на двамата кандидати. Няма как да не отбележа и моето мнение и на моите колеги за безспорната личност на главния прокурор, за безспорния професионализъм и качествата, които той притежава. Богатство за всяка държава е да използва този потенциал пълноценно и мисля, че КПКОНПИ е мястото, където този потенциал може да се развие\", заяви Хамид. \r\nДеница КИТАНОВА", "date": "2019.11.20", "title": "Хамид Хамид, ДПС: След като кандидатите за председател на КПКОНПИ внесат концепциите си, ще се съберем и ще ги дискутираме"}
{"url": "http://www.focus-news.net/news/2019/11/20/2721392/pravitelstvoto-odobri-17-860-249-lv-za-obezshteteniya-v-sferata-na-obrazovanieto.html", "text": "Общо 17 860 249 лв. ще получат общините за изплащане на обезщетения на персонала след прекратени правоотношения през месеците юли-август 2019 г., съобщиха от  правителствената информационна служба . Средствата за обезпечаване на Национална програма „Оптимизиране на вътрешната структура на персонала“ за 2019 година ще се осигурят от бюджета на Министерството на образованието и науката за 2019 г. и чрез преструктуриране на разходите в централния бюджет за 2019 г.", "date": "2019.11.20", "title": "Правителството одобри 17 860 249 лв. за обезщетения в сферата на образованието"}
{"url": "http://www.focus-news.net/news/2019/11/20/2721398/pregled-na-mezhdunarodnite-novini-do-1300-chasa-agentsiya-fokus.html", "text": "Един от комитетите на Общото събрание на ООН подкрепи изготвената от Русия проекторезолюция за киберсигурността и по този начин проправи пътя за подписването на глобален договор, въпреки противопоставянето на САЩ и техните съюзници, съобщава американското издание  The Washington Post . \r\nОкончателното гласуване на резолюцияta ще се проведе през декември, подчертават от редакцията. \r\nОфициални лица от САЩ и Европа, както и представители на правозащитни организации смятат, че резолюцията позволява на авторитарни държави като Русия и Китай да създават глобални норми, които засилват държавния контрол в областта на интернет пространството. \r\nНо резултатите от гласуването са красноречиви - 88 делегати са „за“ резолюцията, 58 „против“, а 34 се въздържаха. В резултат на това Общото събрание на ООН е една крачка по-близо до сключването на глобалния договор. Ако органът одобри документа на заседанието следващия месец, тогава през август догодина ще се проведе заседание на експертна комисия в Ню Йорк, за да се разработят основните препоръки за предлагания договор. \r\n„Това ще доведе до отклоняване на ресурсите, които ще бъдат изразходвани през годините за договаряне на това споразумение, и ще усложни работата в областта на извънредното сътрудничество в областта на киберпрестъпленията“, коментира представител на Държавния департамент на САЩ, пожелал анонимност.  \r\nРусия представя този договор като алтернатива на Будапещенската конвенция от 2001 г., чиято цел беше да подкрепи международното сътрудничество в борбата срещу киберпрестъпността в рамките на гаранции за спазването на върховенството на закона и правата на човека. Новото споразумение има за цел да създаде стандарт, поддържан от ООН, който ще позволи блокирането на критични за правителството уебсайтове и ще позволи използването на цифрова технология за наблюдение на дисидентите. \r\n„Тук не става въпрос за киберпрестъпност“, заяви европейски служител, също пожелал анонимност.„Става въпрос за това кой контролира интернет“. \r\n*** \r\n \r\n  Шест страни от Европейския съюз изпратиха писмо до напускащия председател на Европейската комисия Жан-Клод Юнкер, в което настояват той да подкрепи предложенията на Франция за преразглеждане на процеса на присъединяване към Общността, изразявайки подкрепа за позицията на Париж, съобщава изданието  Politico . \r\nПисмото бе предшествано от отказа на Европейския съвет да даде „зелена светлина“ за започване на преговорния процес за членството на Северна Македония и Албания в структурите на Общността. Председателят на Европейската комисия Жан-Клод Юнкер определи решението като „историческа грешка“. \r\nВ писмо до Юнкер шестте страни подкрепят реформирането на съществуващата процедура и определят краен срок, за да избегнат отлагането на процеса за неопределено време. Писмото е подписано от министрите на външните работи и европейските въпроси на Австрия, Чешката република, Полша, Словакия, Италия и Словения. \r\nМинистрите признават недостатъците на процеса на присъединяване такъв, какъвто е днес - нещо, което със сигурност ще бъде приветствано от Франция. \r\n„Вярно е, че настоящият процес на присъединяване на страните от Западните Балкани напредва бавно и донякъде неравномерно. Следователно сме готови да се ангажираме конструктивно в усилията си да подобрим този процес. Ще го направим при разбирането, че... това дава възможност на ЕС да постигне консенсус за започване на преговори за присъединяване на Албания и Северна Македония през март 2020 г.“, се казва в писмото. \r\nПодписалите страни също призоваха Комисията да представи конкретни предложения до януари 2020 г., „за да се повиши ефективността на процеса на присъединяване\". \r\nФранция се озова в центъра на спорен дебат по време на срещата на върха на лидерите на Европейския съвет през октомври, след като президентът й Еманюел Макрон блокира предложение за откриване на преговори за присъединяване на Северна Македония и Албания към Общността.  \r\nСпоменаването на крайния срок от март 2020 г. подчертава, че преразглеждането на процеса на разширяване не може да бъде причина за забавяне на започването на преговори за присъединяване. На срещата през октомври лидерите на ЕС се съгласиха, че „ще се върнат към въпроса за разширяването преди срещата на върха ЕС-Западни Балкани в Загреб през май 2020 г.“ \r\n*** \r\n \r\n  Министърът на външните работи на Руската федерация Сергей Лавров заяви, че Анкара е уверила Москва, че не планира започването на нова военна операция в Сирия, предава  TACC . \r\n\"Имаше контакт между представители на турското правителство и нашия посланик, в рамките на който посланикът ни беше уверен, че никой в Анкара не поставя под въпрос работата, която върши Русия. И за никакво възобновяване на операцията \"Източник на мир\" не е ставало въпрос\", увери Лавров. \r\nВ понеделник турският външен министър Мевлют Чавушоглу предупреди, че Анкара ще започне нова военна операция в Североизточна Сирия, ако районът не бъде изчистен от „терористи“, т.е. от членовете на „Народни отряди за самоотбрана“ (YPG). „САЩ и Русия не са предприели необходимите стъпки в рамките на постигнатите споразумения с Анкара. Ако териториите не бъдат изчистени от кюрдските сили, тогава ние ще възобновим операцията отново\", категоричен бе Чавушоглу. \r\nПоследва отговор от Москва. В Министерството на отбраната на Русия са в недоумение от изявлението на първия дипломат на Анкара Чавушоглу за „неизпълнението от страна на Русия на своите обещания\" за Сирия. Това заяви официалният представител на ведомството, генерал-майор Игор Конашенков. \r\n„Изявлението на турския външен министър Чавушоглу за предполагаемото „неизпълнение на обещанията на Русия\", както и заплахата за разгръщане на военна операция в Северна Сирия, беше смущаващо за Министерството на отбраната на Русия\", призна Конашенков. \r\nНа 22 октомври Руската федерация и Турция подписаха меморандум за разбирателство по 10 точки, по-специално относно влизането на руската военна полиция и сирийската гранична служба от сирийската страна на границата с Турция извън зоната на операцията „Извор на мира“ на Турция, за да улеснят изтеглянето на кюрдските войски и въоръжението им. Руският министър на отбраната Сергей Шойгу заяви, че кюрдите са се изтеглили предсрочно. След това започна изпълнението на съвместни руско-турски патрули. \r\n*** \r\n \r\n Най-големият политически блок в Европейския парламент – Европейската народна партия (ЕНП), ще проведе годишния си конгрес в Загреб на 20 и 21 ноември, което вече предизвика спорове, съобщава  Balkan Insight . Управляващата партия на Хърватия ще бъде домакин на срещата, което е голямо публично събитие за премиера Андрей Пленкович. \r\nКонгресът на ЕНП ще събере около 2000 делегати и длъжностни лица от повече от 40 страни, включително канцлера на Германия Ангела Меркел, новоизбрания председател на Европейската комисия Урсула фон дер Лайен и настоящия ръководител на изпълнителния орган на ЕС Жан-Клод Юнкер. \r\nОчаква на конгреса напускащият председател на Европейския съвет Доналд Туск да бъде избран за нов председател на ЕНП в момент на несигурност относно разширяването на ЕС на Балканите и спор за състоянието на демокрация в Унгария. ЕНП суспендира партията на Виктор Обран (ФИДЕС) през март заради неспазване на принципите на ЕС за върховенството на закона и разпореди вътрешно разследване.  \r\n„Твърдо съм убеден, че с ясна европейска платформа, ориентирана към бъдещите политики, които поставят гражданите в центъра на нашите действия, ЕНП може да засили доверието на избирателите и да осигури ползи за нашите страни и Европейския съюз като цяло“, написа Андрей Пленкович в поканата за събитието.  Управляваната от него партия  „Хърватска демократична общност“ (ХДО) е член на ЕНП, припомня медията. \r\n*** \r\n \r\n  Лидерът на Лейбъристката партия Джереми Корбин остана смаян по време на снощния дебат по телевизия ITV News. Той беше нападнат от премира на Обединеното кралство Борис Джонсън и телевизионната водеща Джули Етчингхам да отговори на многократно задавания въпрос дали той ще подкрепи оставането или напускането на Европейския съюз, отбелязва електронното издание на британския евроскептичен вестник  The Daily Express. \r\nПредизборната кампания за общите избори във Великобритания стана още по-разгорещена с провеждането на първия телевизионен дебат между Борис Джонсън и Джереми Корбин. Лидерът на лейбъристите бе предизвикан от водещата на предаването Джули Етчингхам, така и от лидера на торите, след като отказа да отговори на въпроса коя позиция ще подкрепи при евентуална кампания за втори референдум.„Ще договорим споразумение и ще оставим този въпрос да остане за референдум.“, отговори той.  \r\n„Тук отбелязвам, че не сме разбрали дали кампанията ще бъде за оставане или напускане в тази ситуация.“, цитира изданието думите на водещата на предаването.  \r\n„Ще забележите, Джули. Аз отговорих на вашите въпроси, но в този дебат все още има неясни отговори. Все още не знаем. Ще води ли Джереми Корбин кампанията за сделката, която предлага да направи или той ще покани лейбъристките си колегите да я унищожат? Това е моят въпрос“, заяви на свой ред Джонсън.  \r\nЗрителите на дебата преброиха, че лидерът на Лейбъристката партия избягва да отговори на този въпрос девет пъти, отбелязва изданието. \r\nИ двамата лидери бяха попитани от зрител на дебата дали Съюзът си заслужава да се жертва заради Брекзит. Джереми Корбин каза, че има „ясни проблеми“ със сделката на Джонсън, като добави, че тя ще навреди на страната, трудовите права и особено на работните места. \r\n*** \r\n \r\n  Министър-председателят на Израел Бенямин Нетаняху и лидерът на блока „Синьо и бяло“ Бени Ганц не успяха да се споразумеят за условията за формиране на коалиционно правителство. Съответното обяви Нетаняху на страницата си в социалната мрежа „Туитър“, предава  TACC . \r\n„За съжаление, вчера [19 ноември] по време на нашия разговор Бени Ганц отказа да приеме условието, поставено от [лидера на партията „Наши дом-Израел\"Авигдор] Либерман да приеме проекта на [президента на Израел Реувен Ривлин], според който аз като изпълняващ длъжността министър-председател ще бъде първият, който ще поеме поста начело на [новото] правителство“, се казва в съобщението. Нетаняху подчерта, че това условие е от решаващо значение за Либерман. \r\nТой също така обвини лидерите на блока в преговори с арабските партии в Израел за съставяне на правителство. Съгласно думите му, по този начин те нарушават обещанията, дадени на избирателите. \r\nНа 21 ноември в полунощ изтича срокът за съставяне на коалиция в Израел. След изборите на 17 септември Нетаняху беше първият, който се опита да създаде кабинет, но не успя да направи това, след което върна мандата на президента Реувен Ривлин два дни преди изтичането на 28-дневния му мандат. Ако Ганц не успее да създаде правителство, ще започне законният период от 21 дни, по време на който всеки от 120-те членове на Кнесета ще може да се опита да събере подписите на 61 депутати, така че президентът да му връчи мандат да сформира коалиция. Ако това не случи, в Израел ще бъдат насрочени нови избори. \r\n***", "date": "2019.11.20", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/20/2721396/the-jerusalem-post-liberman-reshava-sadbata-na-koalitsiyata.html", "text": "Лидерът на „Наш Дом Израел“ Авигдор Либерман подтикна министър-председателя на Израел Бенямин Нетаняху и лидера на блока „Синьо и бяло“ Бени Ганц да направят компромиси, но нито една страна не се съгласи, пише израелското англоезично издание The Jerusalem Post. Очаква се Авигдор Либерман да направи съобщение в 13:00 часа в което ще разкрие дали ще подкрепи съставянето на правителство на малцинството или трети избори.  \r\nБенямин Нетаняху и Бени Ганц се срещнаха късно във вторник в опит да убедят Либерман, че партията му е виновна за неуспеха да се създаде правителство. Либерман подтикна и двамата да направят взаимни компромиси, които да доведат до съгласие, но нито една от страните в крайна сметка не склони. Вариантите на Либерман включват благословия Ганц да състави коалиция на малцинството, подкрепена от „Обща листа“ на арабските партии и да позволи на Нетаняху да формира дясно правителство с религиозни партии.   \r\nИ Нетаняху, и Ганц дадоха изявления след приключване на неуспешната среща, опитвайки се да спечелят на своя страна Либерман. Премиерът отбеляза напрежението на границата със Сирия и каза, че Либерман не трябва да позволява създаването на коалиция, която да зависи от арабските членовете на Кнесета . \r\nГанц се съсредоточи върху религиозни въпроси и държавата и сподели, че Либерман трябва да подкрепи ръководената от него коалиция. Мандатът на Ганц да състави правителство ще изтече в сряда вечерта. Ако той не успее да го формира до тогава, започва период от 21 дни, по време на който всеки от 120-те членове на Кнесета може да направи опит да сформира коалиция, подкрепена от мнозинството на Кнесета. Ако никой от членовете не успее да направи това, изборите ще бъдат проведени през месец март.", "date": "2019.11.20", "title": "The Jerusalem Post: Либерман решава съдбата на коалицията"}
{"url": "http://www.focus-news.net/news/2019/11/20/2721400/odobreni-sa-promeni-v-zakona-za-administrativnoto-regulirane-na-ikonomicheskite-deynosti-svarzani-s-neft-i-produkti-ot-neften-proizhod.html", "text": "Правителството одобри законопроект за изменение и допълнение на Закона за административното регулиране на икономическите дейности, свързани с нефт и продукти от нефтен произход, съобщиха от  правителствената информационна служба .  \r\n \r\nС одобрения проект на закона ще се облекчат изискванията за регистрация, сред които отпадане дейността по временно съхранение и/или зареждане от земеделски стопанин, намаляване на изискуемия праг за капитал или активи, както и намаляване размера на обезпечението. Прецизират се общите и специалните условия за всички дейности, както и необходимите документи за регистрация. \r\n \r\nНаправените изменения и допълнения ще допринесат за ясното и точно прилагане на закона, както и ще спомогнат за ненарушаване на конкурентната бизнес среда на пазара на горива. \r\nПредложеният проект на акт няма да окаже въздействие върху държавния бюджет.", "date": "2019.11.20", "title": "Одобрени са промени в Закона за административното регулиране на икономическите дейности, свързани с нефт и продукти от нефтен произход"}
{"url": "http://www.focus-news.net/news/2019/11/20/2721399/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Румъния трафикът е интензивен на ГКПП „Дунав мост“, на ГКПП „Дунав мост 2“ и на ГКПП „Силистра“ на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.11.20", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/20/2721404/za-ratifikatsiya-e-predlozheno-garantsionnoto-sporazumenie-s-eib-vav-vrazka-s-dogovor-za-finansirane-izgrazhdaneto-na-interkonektora-gartsiya-balgariya.html", "text": "Министерският съвет прие решение, с което предлага на Народното събрание да ратифицира гаранционно споразумение между Република България и Европейската инвестиционна банка във връзка със сключен на 10 октомври 2019 г., съобщиха от  правителствената информационна служба . Договор за финансиране на междусистемната газова връзка Гърция-България между Европейската инвестиционна банка и „Български енергиен холдинг“ ЕАД. Споразумението е подписано в София от българска страна на 14 октомври 2019 г. и в Люксембург от страна на Европейската инвестиционна банка на 17 октомври 2019 г. \r\n \r\nПредоставянето на държавна гаранция в размер до валутната равностойност на 215 млн. лв. по заемните споразумения във връзка с финансирането на проекта е предвидено в чл. 70, ал. 2 от Закона за държавния бюджет на Република България за 2019 г. \r\n \r\nРатифицирането на гаранционното споразумение е предварително условие за усвояване на средствата от заема от ЕИБ в размер на 109.9 млн. евро. С влизането му в сила ще бъде осигурен необходимият финансов ресурс за изпълнението на проекта, който е стратегически за диверсификацията на източниците и маршрутите за доставка на природен газ в региона. \r\nИзграждането на междусистемната връзка Гърция-България ще отвори допълнително трасе към Южния газов коридор между пазарите на Югоизточна Европа и Централна Източна Европа и по този начин ще осигури достъп до алтернативни трасета и източници за доставка на газ. Осигурявайки достъп до алтернативни източници на природен газ, проектът за междусистемна газова връзка Гърция-България е ключов за гарантиране на енергийната сигурност както в България, така и в целия район на Югоизточна Европа. Той ще съдейства и за увеличаване конкурентоспособността на националната и регионалните икономики.", "date": "2019.11.20", "title": "За ратификация е предложено гаранционното споразумение с ЕИБ във връзка с Договор за финансиране изграждането на интерконектора Гърция-България"}
{"url": "http://www.focus-news.net/news/2019/11/20/2721402/izmenya-se-ustroystveniyat-pravilnik-na-ministerstvoto-na-zadraveopazvaneto.html", "text": "Правителството прие изменения и допълнения на Устройствения правилник на Министерството на здравеопазването, съобщиха от  правителствената информационна служба .  Основната цел е да се обезпечат отговорностите по изпълнение на ПМС № 192 от 2019 г., съгласно което министърът на здравеопазването е определен за административен орган, към който се създава национален компетентен орган по мрежова и информационна сигурност за сектор „Здравеопазване“. Това налага да бъдат извършени промени в Устройствения правилник на Министерството на здравеопазването, с оглед привеждането му в съответствие със Закона за киберсигурност и РМС № 192 от 2019 г. \r\nВ тази връзка, с Постановлението за изменение и допълнение на Устройствения правилник на Министерството на здравеопазването се предлага допълване на правомощията на министъра на здравеопазването, свързани с определянето му за административен орган, към който се създава национален компетентен орган по мрежова и информационна сигурност за сектор „Здравеопазване“. \r\n \r\nС оглед изпълнение на новите функции и отговорности на Министерството на здравеопазването, свързани с определянето на министъра на здравеопазването за административен орган, към който се създава национален компетентен орган по мрежова и информационна сигурност за сектор „Здравеопазване“, се разширяват функциите на звено „Сигурност на информацията и защита на данните“ в Министерството на здравеопазването.", "date": "2019.11.20", "title": "Изменя се Устройственият правилник на Министерството на задравеопазването"}
{"url": "http://www.focus-news.net/news/2019/11/20/2721390/obshtina-dobrich-organizira-obshtestveno-obsazhdane-na-pravilnik-za-organizatsiyata-i-deynostta-na-obshtinski-savet.html", "text": "Общината обяви обществено обсъждане на Правилник за организацията и дейността на Общински съвет - Добрич, неговите комисии и взаимодействието му с общинската администрация, предаде кореспондент на  Радио „Фокус” – Варна . Общината очаква предложения и становища на граждани до 16 декември включително на електронен адрес, публикуван на сайта на администрацията. „Към настоящия момент действа Правилник за организацията и дейността на Общинския съвет в Добрич, неговите комисии и взаимодействието му с общинската администрация, приет с решение на Общински съвет - Добрич в края на 2015 г. Нормите на действащия Правилник се нуждаят от прецизиране, за да не се създават забава и трудности при неговото прилагане. Предвид настъпили изменения и допълнения в Закона за местното самоуправление и местната администрация, възниква необходимостта от привеждане на Правилника в съответствие с действащото в Република България законодателство. С оглед на това се налага създаването на нов Правилник за организацията и дейността на Общински съвет град Добрич, неговите комисии и взаимодействието му с общинската администрация“, е посочено в докладна записка от председателя на Общинския съвет Мая Димитрова. Тя е председател и на Временната комисия за подготовка на проекта на нов правилник. Целта е оптимизиране и подобряване на организацията и работата на Общински съвет. \r\nЖулиета НИКОЛОВА", "date": "2019.11.20", "title": "Община Добрич организира обществено обсъждане на Правилник за организацията и дейността на Общински съвет"}
{"url": "http://www.focus-news.net/news/2019/11/20/2721405/56-godishna-zhena-e-zaginala-pri-katastrofata-na-bul-evropa-v-rayona-na-mestnost-toleva-mahala.html", "text": "56-годишна жена е загинала при катастрофата на бул. „Европа“ в района на местност Толева махала. Това съобщиха от пресцентъра на  МВР . Изясняват се обстоятелствата около инцидента в столицата. Сигналът за инцидента е подаден снощи към 21.00 часа. Съобщено е за намерено тяло на жена на пътно платно в района на местност Толева махала. На място незабавно са насочени екипи на полицията и спешна помощ. Установена е самоличността на жената – 56-годишна, а медиците констатирали смъртта ѝ.  \r\nСпоред първоначалните данни се касае за пътнотранспортно произшествие с неустановен автомобил и водач. По случая е образувано досъдебно производство, в рамките на което под наблюдението на прокуратурата, ще се изясняват всички обстоятелства и факти около инцидента, предприети са действия за установяването на водача и превозното средство.", "date": "2019.11.20", "title": "56-годишна жена е загинала при катастрофата на бул. „Европа“ в района на местност Толева махала"}
{"url": "http://www.focus-news.net/news/2019/11/20/2721401/pp-ataka-privarzhenitsi-na-gerb-skochiha-na-valeri-simeonov-zaradi-noviya-mu-post-v-ns.html", "text": "Привърженици на ГЕРБ скочиха на Валери Симеонов заради новия му пост в НС. Това съобщиха от пресцентъра на  ПП „Атака“ . „Десетки привърженици на ГЕРБ излязоха на спонтанен протест срещу избора на Валери Симеонов от НФСБ за зам.-председател на Народното събрание. По наша информация са забелязани членове на секционни комисии на партия ГЕРБ, участвали на последните избори. Сред множеството има и дългогодишни привърженици на партията на Бойко Борисов, които са участвали в протестите срещу Валери Симеонов през миналата година, когато тогавашният вицепремиер нарече майките на деца с увреждания „кресливи жени” на „уж болни” деца“, посочват от „Атака“. \r\n \r\n„Репортерите на бТВ Десислава Ризова и Нова ТВ Таня Иванова се извиниха на партия „Атака“, че погрешно представиха протестиращите от ГЕРБ като привърженици на партията на Сидеров. \r\nПартия „Атака“ пита репортерите и отговорните редактори на двете медии: Защо се притесниха да кажат истината кои са реалните организатори на протеста срещу Симеонов и решиха да използват името на „Атака“ като най-удобно, щом някой скочи на лидера на НФСБ?“, заявяват от „Атака“.", "date": "2019.11.20", "title": "ПП „Атака“: Привърженици на ГЕРБ скочиха на Валери Симеонов заради новия му пост в НС"}
{"url": "http://www.focus-news.net/news/2019/11/20/2721403/ministar-desislava-taneva-dnes-mzhg-startira-protsedura-za-vazstanovyavane-na-nadvzetite-sumi-ot-benefetsierite-poluchili-darzhavna-pomosht-za-gorski-zamenki.html", "text": "Днес МЗХГ ще изпрати уведомителни писма и стартира процедура за възстановяване на надвзетите суми от бенефециерите, получили държавна помощ за горски заменки. Това каза министърът на земеделието Десислава Танева време на брифинг в Народното събрание, предаде репортер на  Агенция \"Фокус\" . \"Настоящата трибунка я даваме за да ви информираме за края на една сага, която започна с първия мандат на ГЕРБ. Това са горските заменки, извършени в периода 1 януари 2007 до края на януари 2009 г. Малко хронология на събитията. С влизането на първия мандат на ГЕРБ тогавашния министър на земеделието информира прокуратурата за извършените заменки. НПО бяха информирали и ЕК и започна проучване, представлява ли това неправомерна държавна помощ. В същото време с влизането на ГЕРБ в първи мандат тук с решение на НС бе наложен мораториум върху изключването на заменените горски територия от горския фонд\", каза още Танева. По думите й ЕК се произняся, че извършените заменки представляват държавна помощ, която е неправомерна и следва бенефециерите да възстановят полученото в повече.  \r\n \r\n\"В тази връзка обект на оценителска експертиза бяха поземлени имоти с обща площ над 110 хил. дка. Тази оценителна комисия приключи своята работа, като от 132 договора в 103 установи неправомерно получена държавна помощ от страна на бенефециерите. Тези 103 сделки засягат 478 имота на обща площ малко над 22 хил. дка. Получената в повече стойност от бенефециерите в тези 103 договора се равнява малко над 80 млн. лв. Днес МЗХГ изпрати уведомителни писма до тези бенефециери и стартира процедурата за възстановяване на надвзетите суми от бенефециерите. Докрая на деня на страницата на МЗХГ ще бъде качен списъкът на тези 103 бенефециери\", заяви още Танева.  \r\n \r\nДеница КИТАНОВА", "date": "2019.11.20", "title": "Министър Десислава Танева: Днес МЗХГ стартира процедура за възстановяване на надвзетите суми от бенефециерите, получили държавна помощ за горски заменки"}
{"url": "http://www.focus-news.net/news/2019/11/20/2721406/pravitelstvoto-odobri-promeni-vav-valutniya-zakon.html", "text": "Министерският съвет прие решение за одобряване на законопроект за изменение и допълнение на Валутния закон, с който се цели привеждане на националното законодателство в съответствие с Регламент (ЕО) № 1889/2005 и с практиката на Съда на Европейския съюз в областта на административнонаказателните разпоредби при неизпълнение на задължението за деклариране по чл. 3 от същия регламент, съобщиха от  правителствената информационна служба . \r\n \r\nПрецизира се разпоредбата, свързана с осъществяването на законосъобразен и ефективен валутен контрол. В тази връзка се предвижда изрично да бъде закрепено в закона правомощието на митническите органи да не допускат пренасянето на парични средства в размер на 30 000 лв. или повече, или тяхната равностойност в друга валута през границата на страната за трета страна при получена от митническите органи по служебен път информация за наличието на публични задължения на лицето. \r\n \r\nПредвижда се уеднаквяване на определената законова компетентност по установяването на нарушения на Валутния закон, както на външната, така и на вътрешната граница. Предвид контрола, който осъществяват митническите органи по границата на страната и спецификата на нарушенията при пренасяне през границата на парични средства и благородни метали и скъпоценни камъни и изделия със и от тях, в законопроекта е предвидена изрична законова компетентност митническите органи да съставят актовете за установяване на административни нарушения по чл. 18, ал. 2, 3 и 7 букви „в“ и „г“ от Валутния закон, съгласно Регламент (ЕО) № 1889/2005. \r\n \r\nВъвежда се дефиниция за „укрит“ предмет на нарушението и се отменя чл. 20, с което българското законодателство се привежда в съответствие с практиката на СЕС по отношение на отнемането в полза на държавата на цялата недекларирана сума. Предвижда се адекватно определяне на размера на глобата - част от размера на стойността на предмета на нарушението.", "date": "2019.11.20", "title": "Правителството одобри промени във Валутния закон"}
{"url": "http://www.focus-news.net/news/2019/11/20/2721408/okolo-13-miliona-pensioneri-shte-poluchat-dobavka-kam-pensiite-si-za-koleda.html", "text": "1 276 200 пенсионери ще получат добавка към пенсиите си за месец декември, съобщиха от  правителствената информационна служба . Допълнителната сума към пенсията е в размер на 40 лв. и ще се изплаща на пенсионери, на които пенсията или сборът от пенсиите заедно с добавките и компенсациите към тях за месец декември е в размер до 363,00 лв. включително, колкото е размерът на линията на бедност за 2020 г. \r\n \r\nЗа изплащането на добавките към пенсиите за Коледа правителството ще отпусне допълнителни 51 048 700 лв. лева по бюджета на държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет за 2019 г.", "date": "2019.11.20", "title": "Около 1,3 милиона пенсионери ще получат добавка към пенсиите си за Коледа"}
{"url": "http://www.focus-news.net/news/2019/11/20/2721407/normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“ към 13.00 часа. Това съобщиха за   Радио „Фокус“ – Смолян  от ГД „Гранична полиция“. Без проблеми и забавяния се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.11.20", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/11/20/2721410/toma-bikov-gerb-periodat-na-gorskite-zamenki-ima-naimenovanie-upravlenie-na-bsp-i-dps.html", "text": "Периодът на горските заменки има наименование - управление на БСП и ДПС. Това каза народният представител от ПГ на ГЕРБ Тома Биков по време на брифинг в Народното събрание за горските заменки, предаде репортер на  Агенция \"Фокус\" . \"Ние ще настояваме държавата да си събере тези вземания от един период, в който беше извършен погром в това отношение. Този период има своето наименование. Неговото наименование е управление на БСП и ДПС. Неслучайно ние не приемаме морални проповеди от тези две политически сили. Ако си спомните и ГЕРБ дойде и спечели изборите 2009 г., а и една от причините, поради които управлява 10 години е този погром, който беше извършен върху българската държава. Днес и европейските институци и МЗХГ са стигнали до този извод, в който българските граждани стигнаха още 2009 г., че извършва далавера и че това, което се прави е в разрез с всякаква законност, етика и морал. За съжаление тези две партии продължават да менторстват на морални теми и да се правят, че все едно са се родили вчера\", допълни още Биков.  \r\nДеница КИТАНОВА", "date": "2019.11.20", "title": "Тома Биков, ГЕРБ: Периодът на горските заменки има наименование - управление на БСП и ДПС"}
{"url": "http://www.focus-news.net/news/2019/11/20/2721393/vav-vidin-se-provede-sastezanie-pod-mototo-sportat-e-po-dobriyat-nachin-detsata-da-porasnat.html", "text": "Във Видин се проведе състезание под мотото „Спортът е по-добрият начин децата да пораснат“. Това съобщиха от пресцентъра на  МВР . Ученическото състезание е съвместна инициатива на Главна дирекция „Национална полиция“ и Съюза на пивоварите, осигурил наградния фонд.  В игрите участваха шест отбора (петокласници и шестокласници) от шест видински училища  - СУ „П. Р. Славейков“, ППМГ „Екзарх Антим I“, ОУ „Любен Каравелов“, СУ „Св. св. Кирил и Методий“, СУ „Цар Симеон Велики“ и ОУ „Иван Вазов“. Те премериха сили в няколко дисциплини под зоркия поглед на жури, съставено от изявени видински спортисти - ръководители на  местните спортни клубове.  \r\nЗа доброто настроение на участниците и гостите се погрижиха съставът за народни танци и мажоретките от СУ „Св. св. Кирил и Методий“. Зрителите наблюдаваха и атрактивна приятелска футболна среща между отборите на детски спортен клуб „Пегас Спорт“ и полицейски служители от спортен клуб „Видапол“ при ОДМВР - Видин. Всички участници получиха купи, медали грамоти и подаръци.  \r\n \r\nСъбитието уважиха директорът на ОДМВР – Видин старши комисар Петър Коцин, инспекторите Зорница Шуманова, Боряна Томова и Павлин Василев от ГДНП, кметът на града д-р Цветан Ценков, представители на областта, Съюза на пивоварите, педагози, представители на МКБППМН и Общински съвет по наркотични вещества - Видин.  \r\n   \r\nКампанията „Спортът е по-добрият начин децата да пораснат” е част от дейностите на  Главна дирекция „Национална полиция“ - МВР за превенция на правонарушения, извършени от подрастващи. Тя е заложена като приоритет в изпълнение на целите на Националния съвет за превенция на престъпността. Осъществява се във връзка със сключено споразумение със Съюза на пивоварите в Република България за реализиране на спортни дейности, насочени към популяризиране на физическото възпитание и спорта сред подрастващите като алтернатива и начин на живот.", "date": "2019.11.20", "title": "Във Видин се проведе състезание под мотото „Спортът е по-добрият начин децата да пораснат“"}
{"url": "http://www.focus-news.net/news/2019/11/20/2721414/odobreni-sa-dopalnitelni-razhodi-po-byudzheta-na-ms-za-razplashtaneto-na-zadalzheniya-na-bolnitsa-lozenets.html", "text": "Правителството одобри допълнителни разходи по бюджета на Министерския съвет за 2019 г. в размер до 6 700 000 лв., съобщиха от  правителствената информационна служба . Средствата са предназначени за осигуряване на възможност за разплащане на местни данъци и такси, дължими от болница „Лозенец“. \r\n \r\nМинистерският съвет прие също решение за обявяване на имот - публична държавна собственост, за имот - частна държавна собственост и за преобразуване на „Болница „Лозенец“ в еднолично акционерно дружество с държавно участие в капитала. \r\nВ резултат на приемането на акта на Министерския съвет, имот - публична държавна собственост, включващ поземлен имот с идентификатор 68134.1004.64 КККР на гр. София, с площ 168 241 кв. м., ведно с изградени върху него 32 броя сгради, които представляват сградите, подробно описани в АПДС № 10222/ 31.07.2019 г., ще бъдат внесени като непарична вноска в капитала на едноличното акционерно дружество със стойности, определени по реда на §8, ал. 1 от ПЗР на към Закона за изменение и допълнение на Закона за лечебните заведения (ДВ, бр. 13 от 2019 г., в сила от 12.02.2019 г.), за осъществяване на дейността му. На същото основание в капитала на дружеството ще бъдат включени и движими вещи - дълготрайни материални активи за изпълнение на функциите му и осъществяване на основната му дейност - болнична медицинска помощ. В изпълнение на нормативните изисквания, с горепосочения акт на Министерския съвет ще бъде приет и първият устав на лечебното заведение - еднолично акционерно дружество, учредено в резултат на преобразуването и ще бъде назначен първият съвет на директорите.", "date": "2019.11.20", "title": "Одобрени са допълнителни разходи по бюджета на МС за разплащането на задължения на болница „Лозенец“"}
{"url": "http://www.focus-news.net/news/2019/11/20/2721412/a1-on-makedoniya-vuchich-poiska-ot-voennoto-razuznavane-na-razsledva-eventualna-shpionska-afera-v-sarbiya.html", "text": "Държавният глава на Сърбия Александър Вучич поиска от военното разузнаване да разследва евентуална афера за шпионаж, предава македонската електронна медия  A1 On . \r\nПремиерът на западната ни съседка Ана Бърнабич поясни, че става въпрос за скандал, при който руски шпиони са вербували сръбски агенти. „Разговарях с президента Александър Вучич. Той разпореди на военното разузнаване да разследва случая. Не разполагаме с всички данни. Ако всичко се окаже вярно, тогава това ще бъде сериозен проблем за нас“, призна Бърнабич пред местни медии.  \r\nТя добави, че Вучич е свикал среща в качеството на главнокомандващ на сръбските въоръжени сили, за да ги информира за резултатите от разследването. \r\nПо-рано белградските медии съобщиха, че руският дипломат и офицер от военното разузнаване Георги Клебан е заснет във видео, на което се вижда как дава пари на високопоставен сръбски служител. \r\nКлипът е публикуван в YouTube на 17 ноември, автентичността му е потвърдена от изданието Blic и от разследващ журналист, пояснява медията. \r\n \r\n Тереза Герова", "date": "2019.11.20", "title": "A1 On (Македония): Вучич поиска от военното разузнаване на разследва евентуална шпионска афера в Сърбия"}
{"url": "http://www.focus-news.net/news/2019/11/20/2721417/zdravna-beseda-pod-nadslov-vredite-ot-tyutyunopusheneto-se-provede-v-regionalna-biblioteka-dimitar-talev-v-blagoevgrad.html", "text": "Здравна беседа под надслов „Вредите от тютюнопушенето“ се проведе в Регионална библиотека „Димитър Талев“ – Благоевград по повод Международния ден без тютюнопушене, който се отбелязва всяка година на третия четвъртък на месец ноември. Тази година денят е 21 ноември. Това съобщиха за  Радио „Фокус“ - Пирин  от библиотеката. Инициативата за отбелязване на Международния ден без тютюнопушене е възникнала през 1971 г. През 1977 година Американската общност за борба с рака обявява всеки трети четвъртък от месец ноември за ден против тютюнопушенето. Ученици от ІV клас на Второ основно училище „Димитър Благоев“ с ръководител Снежанка Попдимитрова бяха слушатели и същевременно активни участници в здравната беседа. Лектор на беседата за превенция против тютюнопушенето бе старши експерт от РЗИ, отдел ПБПЗ, Милка Данчова. Децата участваха в един необикновен час в библиотеката, разбраха „защо животните не пушат“ и как да се грижим за нашето здраве. Г-жа Данчова разказа на децата за историята на тютюна, как е пренесена от Америка в Европа от Христофор Колумб и екипажа му. Хлапетата чуха интересни факти за вредата от тютюнопушенето. Данчова проведе и викторина за вредата от цигарите и пристрастяването към пушенето. Децата в надпревара даваха верни отговори на зададените им въпроси. Всяко дете оцвети карта с животни и  прочете послания против тютюнопушенето. Със здравните карти с посланията против тютюнопушенето ще бъде организирана изложба в класната стая на учениците. Децата с голям интерес чуха беседата на Данчова и изявиха желание да чуят здравни беседи и на други теми сред книгите на Детския отдел на библиотеката.  \r\nЛивия НИНОВА", "date": "2019.11.20", "title": "Здравна беседа под надслов „Вредите от тютюнопушенето“ се проведе в Регионална библиотека „Димитър Талев“ в Благоевград"}
{"url": "http://www.focus-news.net/news/2019/11/20/2721413/mariana-kukusheva-nbshs-zarnenata-rekolta-prez-poslednite-20-godini-ne-e-imala-tolkova-visoko-beltachno-sadarzhanie.html", "text": "Зърнената реколта тази година беше много добра, неочаквана даже за статистиката, при тези наводнения и нетрадиционно лято. Реколтата на България е над 6 млн. и 250 хил. тона - през последните 20 години не е имала толкова високо белтъчно съдържание.  Около 70% от прибраната реколта има изключително високи хлебопекарни качества. Това каза председателят на Националния браншови съюз на хлебарите и сладкарите Мариана Кукушева в интервю за  Агенция „Фокус“  по повод инициативата „От зрънцето до хляба“. Тя допълни, че в хлебопроизводството и сладкарството иновациите не следват всяка година, тъй като това е по-специфичен, технологичен процес.  \r\n \r\n„Булпек“ изложението е изложение, което показва ниво, имидж, показват се традиции, показва се обогатяване на вкуса, не толкова иновативни хлебни изделия, защото хлябът е традиционна храна, това е центърът на нашето изложение. Тази година за първи път присъстваха около 15 малки фирми, съвсем нови и за първи път участващи в изложението и немалка част от тях взеха по един златен медал за продукта, с който се състезаваха“, каза още Кукушева. По думите ѝ малкият семеен бизнес започва отново да прохожда в България, „може би защото условията за неговото развитие вече са по-актуални и предполагат развитието на такъв тип бутиков бизнес“, който да създава уникални изделия с вкус и качество. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.11.20", "title": "Мариана Кукушева, НБСХС: Зърнената реколта през последните 20 години не е имала толкова високо белтъчно съдържание"}
{"url": "http://www.focus-news.net/news/2019/11/20/2721411/predsedatelyat-na-gerb-boyko-borisov-vodi-delegatsiyata-na-partiyata-na-kongresa-na-enp-v-zagreb.html", "text": "Председателят на ГЕРБ Бойко Борисов ще бъде начело на делегацията на партията, която ще вземе участие в конгреса на Европейската народна партия (ЕНП) в Загреб (Хърватия). Това съобщиха от пресцентъра на  ПП ГЕРБ . Форумът ще се проведе днес и на 21 ноември 2019 година. По време на конгреса ще бъдат избрани нови председател на ЕНП, заместник-председатели на партията и генерален секретар. Във фокуса на конгреса са теми като европейските инвестиции в регионите и градовете след 2020, предизвикателствата и споделените отговорности около Западните Балкани, поемане на лидерството от страна на ЕНП по отношение на действията за климата, както и гласуването на „Визия на ЕНП за устойчива планета“.  \r\nВ състава на делегацията на ГЕРБ влизат още българският еврокомисар Мария Габриел, евродепутатите от ГЕРБ, двамата заместник-председатели на партията Йорданка Фандъкова и Димитър Николов, кметове и областни координатори на ГЕРБ.", "date": "2019.11.20", "title": "Председателят на ГЕРБ Бойко Борисов води делегацията на партията на конгреса на ЕНП в Загреб"}
{"url": "http://www.focus-news.net/news/2019/11/20/2721416/mariana-kukusheva-nbshs-hlyabat-e-izvor-na-zhivot-toy-e-molitva-i-sardechen-puls.html", "text": "Инициативата „От зрънцето до хляба“ е част от комуникационната стратегия на националния фонд на хлебарите и сладкарите, подчинен на философията, че хлябът е извор на живот, той е молитва, но той е и сърдечен пулс. Хлябът е храната, която е насъщна и може би затова присъства във молитвите на всички религии, може би затова пред хляба и пред Бог всички са равни, независимо от ръст, пол, занятие, етнос, цвят на кожата и т.н. Това каза председателят на Националния браншови съюз на хлебарите и сладкарите Мариана Кукушева в интервю за  Агенция „Фокус“  по повод инициативата „От зрънцето до хляба“. Идеята е да се обърнем към най-малките с темата за храненето и изграждането на здравословни хранителни навици у децата. Не можем да очакваме от държавата да свърши нашата работа спрямо българските бъдещи потребители“, заяви тя. По думите ѝ, бизнесът вече е задължен да създава потребителски навици у най-малките, така че утре, когато самите те са преки потребители, да правят своя осъзнат избор въз основа на традиционното хранене и да упражняват хранителни режими, които никога не изключват хляба.  \r\n \r\n„От зрънцето до хляба“ представлява един малък наръчник за малки вълшебници и за пораснали любознателни деца, той е двустранен, двулицев, в първия вариант обхваща децата от 3 до 8-годишна възраст – там сме написали една специална приказка, посветена на темата от зрънцето до хляба, а във втория вариант, втората корица е за пораснали, любознателни деца с много интересни исторически факти, много интересни данни, свързани с Нормативната наредба на идеологични норми на децата в България“, обясни Кукушева.  \r\n \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.11.20", "title": "Мариана Кукушева, НБСХС: Хлябът е извор на живот, той е молитва и сърдечен пулс"}
{"url": "http://www.focus-news.net/news/2019/11/20/2721415/d-r-dzheyn-muita-unitsef-vseki-edin-ot-nas-mozhem-da-doprinese-za-promyanata.html", "text": "Всеки един от нас можем да допринесе за промяната. С тези думи д-р Джейн Муита, УНИЦЕФ закри националният форум „С очи за всички“, посветен на 30-та годишнина от приемането на Конвенцията на ООН за правата на детето, предаде репортер на   Агенция „Фокус“ . \"На първо място нека коментирам някои от нещата ,които чух в различни панели. Въпросът, който първи възниква е да дадем на глас. Трябва да може  да се допитваме до хора, които са в нужда. Всеки един от нас можем да допринесе за промяната. Ние работим с министерството на образованието, това е много помага за приобщаването на децата  с увреждане в обществото. Младите хора, вие ни научихте на много неща, вие можете да промените всичко, когато държите дете в ръцете си, вие имате отговорност към това дете-да бъде пълноправен гражданин към това общество. Всяко дете има право на глас, именно това искаме да се отчете\", допълни още д-р Муита. \r\nБояна МАРКОВА", "date": "2019.11.20", "title": "Д-р Джейн Муита, УНИЦЕФ: Всеки един от нас можем да допринесе за промяната"}
{"url": "http://www.focus-news.net/news/2019/11/20/2721418/dvama-dushi-ot-pazardzhik-sa-zadarzhani-za-pritezhavane-na-narkotitsi.html", "text": "Двама души са задържани за притежаване на наркотици през изминалото денонощие, съобщиха от  ОДМВР - Пазарджик . Вчера на улица в областния град екипи на сектор „Криминална полиция“ извършили проверка на 16-годишен тийнейджър от Пазарджик. У него криминалистите открили полиетиленово топче с близо 2 грама суха марихуана. С момчето работят инспектор „Детска педагогическа стая“ и оперативни служители. Няколко часа по-късно по време на личен обиск в сградата на полицейското управление в мъжа с инициали Е.М. (на 30 г.) униформени полицаи открили топче със същия по вид наркотично вещество. Срещу мъжа се води бързо производство, а дрогата е иззета.", "date": "2019.11.20", "title": "Двама души от Пазарджик са задържани за притежаване на наркотици"}
{"url": "http://www.focus-news.net/news/2019/11/20/2721419/plovdivskiyat-mitropolit-nikolay-shte-oglavi-arhiereyska-sveta-liturgiya-v-devicheskiya-manastir-vavedenie-bogorodichno-v-grad-kalofer-na-21-noemvri.html", "text": "Негово Високопреосвещенство Пловдивският митрополит Николай ще оглави Архиерейска света Литургия в девическия манастир „Въведение Богородично” в град Калофер, предаде репортер на  Агенция „Фокус“ . Поводът е, че 21 ноември, когато отбелязваме Въведение Богородично - Ден на православната християнска младеж и семейство. Литургията ще започне от 9.00 часа в девическия манастир „Въведение Богородично”.  \r\nНикола ПЕТКОВ", "date": "2019.11.20", "title": "Пловдивският митрополит Николай ще оглави Архиерейска света Литургия в девическия манастир „Въведение Богородично” в град Калофер на 21 ноември"}
{"url": "http://www.focus-news.net/news/2019/11/20/2721421/rayonniyat-sad-vav-varna-osadi-47-godishen-mazh-ot-beloslav-za-iznudvane.html", "text": "Районен съд – Варна осъди 47-годишен мъж от Белослав за изнудване. Подсъдимият беше признат за виновен в това, че през месец септември 2017 г. чрез заплашване принудил друг жител на същия град да да му даде парична сума от 1000 евро. В резултат на упражненото изнудване на пострадалия е била причинена имотна вреда в размер на 200 евро. Това съобщават от  пресслужбата на Съда . В конкретния случай на неустановена с точност дата през септември 2017 г. подсъдимият станал очевидец на сбиване под влияние на алкохол пред заведение, при което пострадалия порязал с нож друг мъж. Още същата нощ чрез посещение на домашния адрес, а впоследствие и чрез многократни телефонни обаждания, подсъдимият започнал да оказва психическо въздействие и да заплашва пострадалия, че ако не даде пари може да възникнат проблеми, да го съдят за причиненото нараняване и т.н. По този начин подсъдимият мотивирал потърпевшия да се разпореди със свое имущество, като му  даде наличните си пари (сума от 200 евро), след което му определил срок да събере и останалите пари до 1000 евро. За извършеното престъпление Районен съд – Варна наложи на 47-год. подсъдим наказание от 6 месеца лишаване от свобода, чието изпълнение отложи с изпитателен срок от 3 години. Присъдата подлежи на обжалване в 15-дневен срок.", "date": "2019.11.20", "title": "Районният съд във Варна осъди 47-годишен мъж от Белослав за изнудване"}
{"url": "http://www.focus-news.net/news/2019/11/20/2721420/vzglyad-v-germaniya-prizovaha-za-otkaz-ot-finansiraneto-na-izraelskiya-gazoprovod-kam-evropa.html", "text": "Научният сътрудник на берлинския „Фонд за наука и политика“  (SWP) Щефан Волфрум призова Брюксел да откаже от финансиране на изграждането на израелския газопровод към Европа, който ще стане част от Южния газов коридор, заобикалящ Русия, съобщава вестник  „Взгляд“ .  \r\nВ Източното Средиземноморие край бреговете на Израел има огромни запаси от природен газ, които може да превърнат страната в основен износител на горивото. Ако бъде изграден газопровод от находището \"Левиатан\" и други офшорни полета през Кипър и Гърция до Италия, тогава Израел ще получи достъп до надежден и платежоспособен пазар в лицето на Европейския съюз. \r\nЕС от своя страна би разширил Южния газов коридор, който заобикаля Русия. Състои се от  съществуващия турски тръбопровод TANAP и готовият на 90% TAP, по който ще потече газ от Азербайджан през Гърция и Албания до Италия. Така газопроводът EastMed, който би бил най-дългият в света, може да намали зависимостта на ЕС от руския газ. \r\nОще през 2015 г. ЕС даде на EastMed статут на „Проект от общ интерес“ и вече е платил 2 милиона евро за проучване на възможностите за изграждането му. До 2023 г. Брюксел трябва да реши дали ще поеме половината от общите разходи по проекта, засега оценени на приблизително 7 милиарда евро. Другата половина е готова да инвестира гръцката газова компания DEPA и италианската енергийна компания Edison чрез съвместното си предприятие IGI Poseidon. Кипър, под една или друга форма, щеше да участва в проекта, като се зае с разработването на собственото си, също огромно, подводно находище „Афродита“. \r\nВъпреки това Волфрум предлага Общността да се откаже от EastMed. В своята статия „Противоречивата политика за износ на газ от Израел“ експертът пише, че вместо да подкрепя скъп проект за трансконтинентален газопровод, икономическите ползи от който са съмнителни, ЕС трябва да насърчи желанието на Израел да установи тясно газово сътрудничество в региона на Близкия изток, което обещава значителни политически, в дългосрочен план и икономически ползи. \r\nВ момента, смята Волфрум, политиката за износ на газ на Израел е противоречива. От една страна, страната увеличава доставките за Египет, продава синьо гориво на Йордания и води преговори с палестинците за производството на газ край бреговете на Ивицата Газа. С други думи, Израел активно насърчава формирането на единен пазар на газ в региона на Източното Средиземноморие, включително чрез възраждане на съществуващата и изграждане на нова инфраструктура за транспортиране на газ. \r\nОт друга страна, Израел разчита на изграждането на голям газопровод към Европа. Това би осигурило сближаване с ЕС, но в същото време би подкопало усилията за установяване на енергийно сътрудничество с арабските му съседи, смята експертът. \r\nСпоред него правилният отговор на ЕС на подобна противоречива политика би бил просто отхвърляне на EastMed, като същевременно Брюксел подкрепи възникващата регионална газова организация в Близкия изток. \r\nОсвен това, според Волфрум, би било илюзия да се смята, че „достатъчно е да се направи тръбопровод - и надеждните доставки на газ за Европа са гарантирани. Без сътрудничество в този регион, този маршрут трудно може да се счита за стабилен\". Поради това е политически много по-изгодно първо да се насърчава формирането на газов пазар в Източното Средиземноморие, а едва след това да се извлекат икономически ползи от надеждни доставки на газ от там за ЕС. Но на втечнен природен газ (ВПГ), подчертава германският специалист.  \r\nСтатията се появи в поредица от публикации на издание на Фонд „Наука и политика“ по актуални теми - SWP-Aktuell (SWP Comments) и, както винаги, бе придружена от забележка, че отразява гледната точка на автора. Независимо от това, всяка такава публикация е одобрена от ръководството на SWP и това е водещ германски научен институт, който съветва по въпросите на външната политика както германското правителство и парламент, така и ЕС, подчертават от редакцията на руския вестник.  \r\nПо-рано медии съобщаваха, че реализирането на проекта за газопровод EastMed може да бъде шанс за САЩ да саботира доставките на руски газ за Европа, припомня изданието. \r\n \r\n Тереза Герова", "date": "2019.11.20", "title": "„Взгляд“: В Германия призоваха за отказ от финансирането на израелския газопровод към Европа"}
{"url": "http://www.focus-news.net/news/2019/11/20/2721422/vrachanskiyat-mitropolit-grigoriy-shte-oglavi-arhiereyska-sveta-liturgiya-vav-vaznesenskiya-hram-v-grad-vratsa-na-21-noemvri.html", "text": "Негово Високопреосвещенство Врачанският митрополит Григорий ще оглави Архиерейска света Литургия във Възнесенския храм в град Враца на 21 ноември, предаде репортер на  Агенция „Фокус“ . Поводът е Въведение Богородично - Ден на православната християнска младеж и семейство. Литургията ще започне от 9.00 часа във Възнеснския храм.  \r\nНикола ПЕТКОВ", "date": "2019.11.20", "title": "Врачанският митрополит Григорий ще оглави Архиерейска света Литургия във Възнесенския храм в град Враца на 21 ноември"}
{"url": "http://www.focus-news.net/news/2019/11/20/2721425/30-godishen-mazh-e-zadarzhan-za-proizvodstvo-na-golyamo-kolichestvo-narkotitsi-v-selo-kran-v-oblast-stara-zagora.html", "text": "30-годишен мъж е задържан за производство на голямо количество наркотици в село Крън в област Стара Загора. Това съобщиха от пресцентъра на  МВР . Мъжът е арестуван в хода на проведена специализирана операция по противодействие на наркопроизводството и разпространението на наркотици. Вчера криминалистите предприели претърсване на имот в село Крън и в двора открили обособена оранжерия с посадени растения от рода на конопа. На тавана на къщата те намерили окачени множество полусухи растения от рода на конопа, с листна маса с общо тегло 3.08 кг. По случая е образувано досъдебно производство, а работата по него продължава под надзора на прокуратурата.", "date": "2019.11.20", "title": "30-годишен мъж е задържан за производство на голямо количество наркотици в село Крън в област Стара Загора"}
{"url": "http://www.focus-news.net/news/2019/11/20/2721423/katastrofa-mezhdu-tir-i-lek-avtomobil-e-stanala-na-patya-kyustendil-sofiya-predi-selo-tsarvenyano-nyama-postradali.html", "text": "Катастрофа между ТИР и лек автомобил е станала на пътя Кюстендил – София преди село Цървеняно. Това съобщиха за  Радио „Фокус” – Кюстендил  от Областна дирекция на МВР – Кюстендил. Произшествието е леко, без пострадали. Няма наложени допълнителни ограничения за преминаване. Това е вторият за деня пътен инцидент в района.  \r\n \r\nВ областта вали дъжд. Пътните настилки са мокри и хлъзгави. Водачите на моторни превозни средства трябва да шофират с повишено внимание и със скорост, съобразена с пътните условия. \r\n \r\nВенцеслав ИЛЧЕВ", "date": "2019.11.20", "title": "Катастрофа между ТИР и лек автомобил е станала на пътя Кюстендил – София преди село Цървеняно, няма пострадали"}
{"url": "http://www.focus-news.net/news/2019/11/20/2721409/ombudsmanat-diana-kovacheva-otkazat-ot-ideyata-za-neplashtaneto-na-parviya-den-ot-bolnichniya-e-adekvatna-i-navremenna.html", "text": "Моята позиция остава непроменена още от м. септември, когато предложението бе първите три дни от болничния да не се заплащат. Категорична бе и позицията ми от преди няколко дни, в която настоявам идеята за неизплащането на първия ден да бъде преосмислена и ревизирана. Това заяви омбудсманът Диана Ковачева в отговор на въпрос на журналисти относно идеята за неплащането на първия ден от болничния, съобщиха от   пресофиса на омбудсмана . „В тази връзка, реакцията и намесата на премиера Бойко Борисов, с която бе пресечена тази несправедливост, бе напълно адекватна и навременна”, допълни доц. Ковачева. Общественият защитник участва във форум на УНИЦЕФ, посветен на децата и младежите с увреждания, по повод Световния ден на детето и отбелязването на 30 години от създаването на Конвенцията за правата на децата на ООН.  \r\n \r\nПо думите ѝ е недопустимо, който и да е от дните на болничния да не се заплаща, защото това нарушава основни права на всички работещи. „Гражданите се осигуряват за всички рискове, внасят средства в осигурителната система и би следвало да  получават компенсация за загубено възнаграждение при нужда. Когато някой от дните на болничния не се плащат, се нарушават осигурителните права на хората, техни конституционни права, тъй като те се осигуряват, но не получават адекватна компенсация“, допълни омбудсманът. \r\n \r\nДиана Ковачева подчерта, че проблем с фалшивите болнични очевидно има, но той не може да бъде пресечен с неплащане на някои дни от тях. „Моето предложение е за засилване на контрола, защото той не е достатъчно адекватен. И то не само по отношение на издаването на болничен лист, но и по отношение на спазване на режима, който е предписан от страна на лекаря. Ефективният контрол е важен, за да се пресекат злоупотребите“, заяви общественият защитник. \r\n \r\nНа въпрос за проблемите относно втория стълб на пенсионното осигуряване, омбудсманът обяви, че вчера е изпратила препоръка до социалния министър Бисер Петков. В нея тя настоява в никакъв случай да не се допуска противопоставяне между първия и втория стълб. Препоръката е публикувана  . \r\n„Важно е да има прозрачност, хората да са наясно какви пари се трупат. Според мен в момента гражданите нямат информация за това какви средства са натрупани в годините, в които са им удържани. Трябва да има прозрачност и непрекъснат достъп до информация“, заяви доц. Ковачева. По думите ѝ дискусия по проблема е абсолютно наложителна, а държавата трябва да има контрол върху работата на частните фондове, защото в тях са парите на гражданите. \r\n \r\nНа събитието на УНИЦЕФ Диана Ковачева изрази позиция, че реформата по отношение на правата на децата с увреждания се случва бавно. „Днес говорих за падането на бариерите, не само в нашето съзнание, но и фактически, така че децата с увреждания да имат по-добър достъп до реалния живот. Омбудсманът осъществява много сериозно наблюдение върху начина, по който се реализират техните права, но за съжаление смятам, че проблемите все още не са решени“, каза общественият защитник. „Говорим си за 30 години от приемането на Конвенцията за правата на детето. Според мен трябва да си говорим за следващите 30 години, за това какво следва оттук нататък, за да дадем възможност на децата с увреждания да се чувстват добре и комфортно и да могат да се реализират така, както всички останали деца“, посочи доц. Ковачева. \r\n \r\nПо-късно тя изнесе лекция за правата на децата и пред млади лидери от обществено-политическия живот в Българското училище за политика „Димитър Паница“.", "date": "2019.11.20", "title": "Омбудсманът Диана Ковачева: Отказът от идеята за неплащането на първия ден от болничния е адекватна и навременна"}
{"url": "http://www.focus-news.net/news/2019/11/20/2721427/nad-200-stoki-imitirashti-izvestni-marki-sa-izzeti-pri-proverki-na-magazini-v-pazardzhik.html", "text": "Над 200 стоки, имитиращи известни марки, са иззети при проверки на магазини в Пазарджик. Това съобщиха от пресцентъра на  МВР . Артикулите, носещи логото на известни марки, са иззети от служители на сектор „Противодействие на икономическата престъпност“ при областната дирекция в хода на полицейска операция, проведена на територията на квартал „Изток“. От проверените магазини за дрехи били иззети над 200 различни по вид артикула - спортни комплекти, блузи, дънки и обувки, носещи логото на известни световни марки. Срещу трима са образувани полицейски производства. Засилените проверки в тази посока продължават на територията на целия град.", "date": "2019.11.20", "title": "Над 200 стоки, имитиращи известни марки, са иззети при проверки на магазини в Пазарджик"}
{"url": "http://www.focus-news.net/news/2019/11/20/2721424/korneliya-ninova-bsp-nyama-da-badem-zalozhnik-v-tristrannata-koalitsiya-gerb-op-dps.html", "text": "Няма да бъдем заложник в тристранната коалиция - ГЕРБ, ОП, ДПС. Това написа в профила си във  „Фейсбук“  лидерът на БСП Корнелия Нинова по повод избора на Валери Симеонов за заместник-председател на парламента и нападките на лидера на ДПС Мустафа Карадайъ, че от БСП, заедно с ГЕРБ, “олицетворяваме това недоразумение в политиката.\"  \r\n„Едните управляват официално с ГЕРБ, другите го правите задкулисно. Единия ден Борисов подхвърля нещо на едните, на другия - раздава с широки шепи на другите и всички вкупом го крепите (справка - последните избори). Разберете се вътре помежду си и не прехвърляйте семейните си раздори на нас. Не посягайте на авторитета на БСП. Мина времето, когато можехте да го правите с мълчаливото съгласие на ръководството й“, пише още в публикацията. \r\nТя посочи, че щом от ДПС твърдят, че границата на търпението е прекрачена, то тогава трябва да го покажат като оттеглят подкрепата си към правителството на Борисов. „Покажете го. Оттеглете подкрепата си за Борисов и правителството пада. Твърдите, че за ГЕРБ задържането на власт е над стабилността и сигурността на държавата. Задържането на ГЕРБ се дължи на вас. Ако стабилността и сигурността на България са ви по- важни го покажете с действия, не с голи думи“.", "date": "2019.11.20", "title": "Корнелия Нинова, БСП: Няма да бъдем заложник в тристранната коалиция - ГЕРБ, ОП, ДПС"}
{"url": "http://www.focus-news.net/news/2019/11/20/2721431/dvama-dushi-sa-zadarzhani-za-opit-za-vzrivyavane-na-kashta-v-selo-chernograd-obshtina-aytos.html", "text": "Двама души - подбудител и извършител, са задържани за опит за взривяване на къща в село Черноград, община Айтос. Това стана ясно по време на брифинг в Апелативна прокуратура - Бургас по повод разкритото тежко умишлено престъпление, предаде репортер на  Радио \"Фокус\" - Бургас . На 18 ноември т.г. при проведена реализация на служителите на ОДМВР - Бургас са задържани две лица - едното с инициали А.К. от гр. Средец - поръчител на взривяването, както и лице с инициали Д.Н. от село Дъскотна, 0бщина Руен - извършител на деянието.  \r\n \r\n„Задържането касае случай от 19 февруари 2019 г., където около 2.25 часа в РУ - Айтос е получен сигнал за извършено взривяване в къща в село Черноград, община Айтос. Непосредствено след задържането на лицата бяха извършени процесуално-следствени действия. На едно от лицата - с инициали Д.Н., при претърсване на жилището бе намерена ръчна бойна граната, един брой тротилова пресовка, капсулдетонатор, огнеопроводен шнур, запалка за ръчна граната и голямо количество бойни патрони 22 калибър. Всички действия са съгласувани и извършени под надзора на Окръжна прокуратура - Бургас“, отбеляза старши комисар Радослав Сотиров, директор на ОДМВР - Бургас.  \r\n \r\nМария ПОПЧЕВА", "date": "2019.11.20", "title": "Двама души са задържани за опит за взривяване на къща в село Черноград, община Айтос"}
{"url": "http://www.focus-news.net/news/2019/11/20/2721433/siyka-surkova-kmet-na-selo-momchilovtsi-chetiri-dvoyki-ot-seloto-praznuvashti-zlatni-svatbi-shte-podnovyat-brachnite-si-obeti-v-denya-na-hristiyanskoto-semeystvo.html", "text": "По традиция и тази година на 21 ноември от 17.00 часа в ритуалната зала на кметството ще отбележим празника на християнското семейство. Това каза за  Радио „Фокус“ – Смолян  кметът на село Момчиловци Сийка Суркова. „Семейството е основата на християнството, то е опорния стълб, около който се градят добродетелите, нравствеността и възпитанието. Всички те остават за цял живот и най-подходящият християнски празник, в който да съберем новородените бебета и семействата с дългогодишен брак в Момчиловци, това е Въведение Богородично, или Денят на християнското семейство. Този празник в нашето село се празнува от жителите му като голямо момчиловско семейство. Наред с радостта от появата на най-малките жители на селото ни, напомняме на младите родители да учат децата си на обич към Бога и Момчиловци и към България и отдаваме почит на хората с 50 и 60 години брачен живот, които достойно са извървели своя път и са изпълнили своя дълг към поколенията и родното си място“, поясни Суркова.  \r\n \r\nТази година в Момчиловци ще бъдат отбелязани златните сватби на четири двойки от селото. Това са семействата Иван и Радка Карапаунови, Костадин и Елена Жекини, Костадин и Тоня Мандови и Никола и Иринка Керемедчиеви. „Имаме ритуал, в който подменяме брачните им халки, дамите заявяват пред присъстващите и пред своите съпрузи, че достойно са носили имената им толкова дълго време – 50 години. Съпрузите пък декларират публично, че са уважавали половинките си през цялото това време. Получава се едно мило и задушевно тържество. Надявам се, че и тази година то да се хареса на хората, които ще присъстват на него“, обясни Суркова.  \r\n \r\nТя допълни, че са поканили и родените през тази година четири бебенца в Момчиловци. От кметството в селото те ще получат библия като основа на християнството и други дребни подаръци от читалището. Те ще бъдат поздравени от детската градина, от училището, от дамски клуб „Емоция“, от пенсионерския клуб. \r\n  \r\n„Седем са двойките, които тази година празнуват диамантени сватби. Тях ще ги почетем по малко по-скромен начин, защото преди десет години те са минали самия ритуал за подмяна на брачните халки и са изживели този празничен миг в такова общоселско тържество. Акцентът в празника обаче ще бъдат четирите двойки, празнуващи златни сватби в Момчиловци“, каза още Сийка Суркова. \r\n \r\nНели ГЕРГЬОВСКА", "date": "2019.11.20", "title": "Сийка Суркова, кмет на село Момчиловци: Четири двойки от селото, празнуващи златни сватби, ще подновят брачните си обети в Деня на християнското семейство"}
{"url": "http://www.focus-news.net/news/2019/11/20/2721426/vav-vazrozhdenskoto-uchilishte-v-kyustendil-se-provede-praznik-posveten-na-vavedenie-bogorodichno-den-na-pravoslavnata-hristiyanska-mladezh-i-semeystvo.html", "text": "Във Възрожденското училище в Кюстендил се проведе празник, посветен на Въведение Богородично - Ден на православната християнска младеж и семейство, предаде репортер на  Радио „Фокус” – Кюстендил . Събитието се състоя в залата на Възрожденското училище. На него присъстваха зам.-кметът на Община Кюстендил Светослав Василев, директорът на Дирекция „Култура, образование, младежки дейности и спорт” Нели Петкова, Дима Укалска – началник на отдел „Култура и духовно развитие” към Община Кюстендил. Гости на тържеството бяха Негово Високоблагоговейнство ставрофорен иконом Ангел Ангелов – духовен надзорник на Софийска епархия, както и иконом Генади Генадиев, архиерейски наместник на Кюстендилска духовна околия.  \r\n \r\nВ програмата участваха възпитаници на Детска градина „Слънце” от град Кюстендил. В самото начало пред присъстващите беше представена презентация за празника. Любляна Начева, старши специалист \"Координатор – направление духовно развитие и работа с подрастващи\" разказа на децата за самото Възрожденско училище, което отбелязва своя 200-годишен юбилей и което в самото си начало е било организирано от Църквата. Тя разказа за родителите на Дева Мария – Йоаким и Анна, които я въвеждат на тригодишна възраст в йерусалимския храм, където тя живее в рамките на около 12 години и се подготвя за великото служение, за което е избрана, а именно да стане майка на Спасителя, на богочовека Господ Иисус Христос.  \r\n \r\nДецата представиха по атрактивен начин песни и стихотворения, посветени на Деня на християнското семейство и младеж. Те отправиха своята молитва, изучавана в часовете по Религия, а след това  Негово Високоблагоговейнство ставрофорен иконом Ангел Ангелов – духовен надзорник на Софийска епархия поздрави децата. Възпитаниците на Детска градина „Слънце” в Кюстендил донесоха приготвен от тях обреден хляб и заедно посетиха катедралния храм „Свето Успение Богородично”.  \r\n \r\nВенцеслав ИЛЧЕВ", "date": "2019.11.20", "title": "Във Възрожденското училище в Кюстендил се проведе празник, посветен на Въведение Богородично - Ден на православната християнска младеж и семейство"}
{"url": "http://www.focus-news.net/news/2019/11/20/2721429/ek-prouchvane-na-evrobarometar-mnozinstvoto-evropeytsi-sa-s-polozhitelna-naglasa-kam-mezhdunarodnata-targoviya.html", "text": "Публикуваните днес от Европейската комисия резултати от специално проучване на Евробарометър сочат, че 60 % от европейците — с 16 процентни пункта повече от предходната анкета отпреди 10 години — смятат, че те лично са извлекли ползи от международната търговия. Проучването разкрива също, че 71 % от отговорилите са на мнение, че ЕС защитава по-ефективно търговските интереси на техните държави, отколкото тези държави сами по себе си, съобщават от  пресслужбата на ЕК. \r\nОбщите изводи от проучването са, че има голямо съответствие между приоритетите, формулирани от гражданите на ЕС, и приоритетите, залегнали в следваната през последните пет години стратегия на ЕС „Търговията — за всички“. През този период за ЕС влязоха в сила 16 нови търговски споразумения, включително важни споразумения като тези с Канада и Япония. Днес международната търговия е в основата на 36 милиона работни места в ЕС — 5 милиона повече от 2014 г.  \r\nКъм момента има в сила повече от 130 мерки на ЕС за търговска защита, които допринасят за защитата на 343,000 работни места в Европа.", "date": "2019.11.20", "title": "ЕК: Проучване на Евробарометър: мнозинството европейци са с положителна нагласа към международната търговия"}
{"url": "http://www.focus-news.net/news/2019/11/20/2721436/66-godishen-mazh-e-s-opasnost-za-zhivota-sled-vzriv-na-gazova-butilka-v-apartament-v-zhk-balik-v-dobrich.html", "text": "66-годишен мъж е пострадал при взрив на газова бутилка в жк \"Балик\" в Добрич. Това съобщиха от  ОДМВР - Добрич . \r\nНа 19 ноември около 20:00 часа е получено съобщение за възникнал битов инцидент в апартамент, находящ се в района на ж.к. „Балик” в град Добрич. На място е установено, че се е възпламенила газ от газова печка, неправилно свързана с бутилката. Вследствие на инцидента от ударната вълна е паднала ПВЦ дограма върху паркираните пред блока автомобили. Пострадал е 66-годишен мъж, който е настане във Военна болница Варна, с опасност за живота. По случая е образувано досъдебно производство.", "date": "2019.11.20", "title": "66-годишен мъж е с опасност за живота след взрив на газова бутилка в апартамент в  ж.к. \"Балик\" в Добрич"}
{"url": "http://www.focus-news.net/news/2019/11/20/2721432/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме да говорим за всичко актуални и интересно, което се случва в града и малките населени места. По традиция на 21 ноември православната църква отбелязва празникът Въведение Богородично. Освен това денят е определен и като празник на християнското семейство. По този повод днешното издание на предаването решихме да посветим точно на тези две събития. Наши гости ще бъдат отец Спас Веселински, председател на църковното настоятелство и свещеник в храм „Рождество Богородично“ – Симитли и Василка Дафкова, учител в Неделното училище към църквата. С тях ще си говорим за християнските добродетели, за значението на семейството, но и за вярата като цяло.  \r\nВ края на изданието няма да пропуснем и традиционния обзор на всичко по-важно, което се случи в Община Симитли през изминалите дни.  \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Слушайте предаването „Симитли – минало, настояще и бъдеще“ на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова ако искате да сте на „Фокус“ за всичко актуално и интересно, което се случва в града и малките населени места от общината.", "date": "2019.11.20", "title": "Акценти в предаването „Симитли – минало, настояще и бъдеще“ по Радио „Фокус“ - Пирин"}
{"url": "http://www.focus-news.net/news/2019/11/20/2721428/afp-liberman-otkaza-da-podkrepi-netanyahu-ili-gants-za-premierskiya-post-v-izrael.html", "text": "Председателят на партията „Наш дом – Израел“ Авигдор Либерман отказа да подкрепи Бенямин Нетаняху („Ликуд“) или Бени Ганц („Синьо и Бяло“) за премиерския пост в Израел, предава  AFP . \r\nНационалистът, чиято партия разполага с достатъчно места, за да постави на власт или дясното крило на Нетаняху, или центристката коалиция на Ганц, заяви, че нито един от двамата не е направил достатъчно, за да го убеди да подкрепи съставянето на правителството преди изтичането на крайния срок в полунощ. Така страната се приближава към нови, трети по ред за годината парламентарни избори. \r\n \r\n Тереза Герова", "date": "2019.11.20", "title": "AFP: Либерман отказа да подкрепи Нетаняху или Ганц за премиерския пост в Израел"}
{"url": "http://www.focus-news.net/news/2019/11/20/2721434/vitseprezidentat-iliyana-yotova-shte-prisastva-na-kontsert-spektakala-praznika-na-dobroto-na-21-noemvri.html", "text": "На 21 ноември от 17.00 часа в зала 1 на НДК вицепрезидентът ще присъства на концерт-спектакъла „Празника на доброто“. Това съобщиха от  прессекретариата на държавния глава . Той се организира от Държавна агенция за закрила на детето. На събитието ще бъдат представени истории за хора, помогнали на деца и техните семейства, и ще бъде отбелязана 30-ата годишнина от приемането на Конвенцията на ООН за правата на детето. \r\nОт 19.45 часа вицепрезидентът ще участва в церемонията по посрещане на младото вино от Божоле. Мероприятието, което ще се състои в Националния дворец на културата (етаж 3), е най-престижното традиционно събитие на френската икономическа общност в България. Организатор е Френско-българската търговска и индустриална камара.", "date": "2019.11.20", "title": "Вицепрезидентът Илияна Йотова ще присъства на концерт-спектакъла „Празника на доброто“ на 21 ноември"}
{"url": "http://www.focus-news.net/news/2019/11/20/2721440/ek-komisiyata-priema-stanovishta-otnosno-proektite-na-byudzhetni-planove-za-evrozonata.html", "text": "Европейската комисия представи становищата си относно проектите на бюджетни планове за 2020 г. на държавите членки от еврозоната, предприе мерки съгласно Пакта за стабилност и растеж за Унгария и Румъния и прие четвъртия доклад за засилено наблюдение по отношение на Гърция, съобщават от  пресслужбата на ЕК. \r\nОт юли тази година и за първи път от 2002 г. насам нито една държава членка от еврозоната не е подложена на процедурата при прекомерен дефицит. Очаква се съотношението на дълга към БВП в еврозоната да продължи да намалява, както през последните години, и да намалее от около 86 % през 2019 г. на около 85 % през 2020 г. Това се случва в контекста на отслабваща европейска и световна икономика.  \r\nСлед неотдавнашната есенна икономическа прогноза от 2019 г. и консултации с държавите членки Комисията прие становищата си относно проектите на бюджетни планове на всички държави от еврозоната. Тя констатира, че нито един от проектите на бюджетни планове за 2020 г. не се отклонява особено сериозно от изискванията на Пакта за стабилност и растеж.  \r\nПрез 2020 г. плановете на Германия, Ирландия, Гърция, Кипър, Литва, Люксембург, Малта, Нидерландия и Австрия спазват Пакта за стабилност и растеж; Естония и Латвия спазват изискванията като цяло, а плановете на Белгия, Испания, Франция, Италия, Португалия, Словения, Словакия и Финландия пораждат риск от неспазване на Пакта за стабилност и растеж през следващата година.", "date": "2019.11.20", "title": "ЕК: Комисията приема становища относно проектите на бюджетни планове за еврозоната"}
{"url": "http://www.focus-news.net/news/2019/11/20/2721435/bild-sinat-na-bivshiya-germanski-prezident-rihard-fon-vaytszeker-e-ubit-v-berlinska-bolnitsa.html", "text": "Синът на бившия президент на ФРГ Рихард фон Вайцзекер – Фриц е бил нападнат и убит с нож от 57-годишен мъж, съобщава вестник  BILD . При инцидента, разиграл се във вторник вечер в берлинска частна клиника, в която Фриц е работил, е пострадал и 33-годишен мъж. \r\nИзвършителят е бил задържан след нападението. От полицията уточниха, че нападателят няма досие. Мъжът от Рейнланд-Пфалц бил разпитан през нощта, претърсен е и апартаментът му, но правоохранителните органи не са открили нищо подозрително. Според информация на BILD мъжът е дал обяснения за мотивите си за убийството, но от редакцията поставят под съмнение психическото му здраве.Следователно не е ясно доколко твърденията му са верни. \r\nВ сряда следобед нарушителят, който не е бил пациент на клиниката, ще бъде приет при психиатър, след което ще се яви в съда, който ще реши дали да го изпрати в ареста или в затвора. \r\nЛекарите в клиниката са се опитали да спасят живота на колегата си, но напразно. Фриц е изнасял лекция в клиниката, разположена в берлинския квартал Шарлотенбург, когато мъжът е нахлух в залата и е намушкал лектора. Присъствали са около 15 гости и болничен персонал. Вторият пострадал е 33-годишен мъж, който се е притекъл на помощ на Фриц. \r\nУточнява се, че семейството на загиналия е разпитано за това дали някой го е заплашвал. \r\n \r\n Тереза Герова", "date": "2019.11.20", "title": "BILD: Синът на бившия германски президент Рихард фон Вайцзекер е убит в берлинска болница"}
{"url": "http://www.focus-news.net/news/2019/11/20/2721441/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово ще разговаряме с Анета Кечева, директор на Дирекция „Специализирана администрация“ в Общината за реализираните проекти и за отпуснатите средства за укрепване на свлачището край село Габровица.  \r\n \r\nЩе продължим с разговор с Ваня Стойнова, директор на Детска градина „Щурче\" в Белово, която бе ремонтирана и обновена отново със средства по проект. Във втората част на предаването ще ви разкажем за фото-документалната изложба „История в образи\", която бе открита по повод отбелязването на 50 години от обявяването на Белово за град. По темата наш събеседник ще бъде Севдалина Попова, директор на Историческия музей в Белово.   \r\n \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.11.20", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/11/20/2721439/sky-news-divi-svine-unishtozhiha-skrivalishte-na-kokain-v-toskana.html", "text": "Стадо диви свине унищожи скривалище на кокаин в гора в италианския регион Тоскана, съобщава британският телевизионен канал  Sky News . \r\nСтойността на дрогата се оценява на 17 хил. паунда. Когато наркодилърите пристигнали в скривалището, заварили кокаина разпръснат в прилежащия регион. Част от него е бил изкопан и погълнат от дивите свине. \r\nПолицията е разбрала за инцидента при подслушване на телефонен разговор, в който един от дилърите се оплакал за щетите.  \r\nБандата - която се състои от един италианец и трима албанци -  е заровяла наркотици в буркани и е пренасяла месечно около два килограма кокаин до градовете Арецо и Сиена. Изглежда обаче бурканите не са били достатъчни, за да предпазят кокаина от любопитните муцуни на глиганите. \r\n \r\n Тереза Герова", "date": "2019.11.20", "title": "Sky News: Диви свине унищожиха скривалище на кокаин в Тоскана"}
{"url": "http://www.focus-news.net/news/2019/11/20/2721438/deputati-i-evrodeputati-ot-gerb-razgovaryaha-s-predsedatelya-na-parlamentarnata-grupa-na-enp-manfred-veber.html", "text": "Евродепутатът Ева Майдел и народните представители Александър Ненков и Христо Гаджев разговаряха с председателя на парламентарната група на Европейската народна партия (ЕНП) в Европейския парламент Манфред Вебер. Срещата се състоя на 20 ноември 2019 г. в Загреб по време на Конгреса на ЕНП в хърватската столица. Това съобщиха от пресцентъра на  ГЕРБ . \r\n \r\n„Като най-голяма политическа сила в Европейски парламент, ЕНП трябва води икономическата трансформация на Европа, която е неизбежна. Имаме отговорност пред гражданите да планираме прехода към устойчива икономика, базирана на иновации по такъв начин, че да няма губещи, както се случваше в миналото. Промяната в икономическия модел трябва да акцентира на по-слабо развитите региони, за да достигнат нивото на по-напредналите. Само така можем да преодолеем съществуващите разделения в ЕС, които ни пречат да бъдем още по-единни и силни в международен план.“ Това заяви Ева Майдел, която е координатор на Мрежата на младите депутати под 40 г. в ЕНП.  \r\n \r\nМанфред Вебер подчерта действията, които ЕНП предприема, за да прави политики по съвременен начин в постоянен диалог с гражданите и различните заинтересовани страни. По време на разговора се очерта нуждата дясно-центристките партии да се докажат като способни да решават проблемите на младите хора и да водят дебата в Европа по теми които ги вълнуват като климатичните промени, социалните неравенства, миграция и други.", "date": "2019.11.20", "title": "Депутати и евродепутати от ГЕРБ разговаряха с председателя на парламентарната група на ЕНП Манфред Вебер"}
{"url": "http://www.focus-news.net/news/2019/11/20/2721443/nad-25-kilograma-marihuana-sa-otkriti-v-domashna-laboratoriya-v-selo-osenovo-v-oblast-varna.html", "text": "Над 2.5 килограма марихуана са открити в домашна лаборатория в село Осеново. Това съобщават от  ОДМВР - Варна . Мъж на 36 години е задържан, след като криминалисти от Варна са открили при специализирана акция огромно количество марихуана. По време на операцията е извършено претърсване в помещения, използвани от мъжа. В тях е установено съхраняването на голямо количество суха тревиста маса – марихуана. В къща в село Осеново задържаният, който е с инициали С. Г., е оборудвал стая за отглеждане на растения от рода на конопа. От там са иззети и препарати и торове, спомагащи за осъществяването на тази дейност. Общото количество задържан наркотик е 2 531 грама. С. Г. е задържан за срок до 24 часа. По случая е образувано досъдебно производство. Работата по документиране и доказване на извършените престъпления продължава под надзора на прокурор в Окръжна прокуратура Варна. Повдигнато е обвинение.", "date": "2019.11.20", "title": "Над 2.5 килограма марихуана са открити в домашна лаборатория в село Осеново в област Варна"}
{"url": "http://www.focus-news.net/news/2019/11/20/2721437/kostadin-valchev-wwf-balgariya-nachaloto-na-nova-gora-shte-bade-postaveno-kray-reka-maritsa-do-grad-stamboliyski.html", "text": "Началото на нова гора ще бъде поставено край река Марица до град Стамболийски. Това съобщи за  Радио „Фокус“  Костадин Вълчев, експерт по горите и биоразнообразието в Природозащитната организация „Световен фонд за дива природа“ (WWF) - България. На 21 ноември от 10.30 часа ще бъде залесена истинска, нова гора при влизането в град Стамболийски до моста над река Марица откъм магистрала Тракия. Подготвителната работа по залесяването беше извършена по време на доброволческа акция на 10 ноември, защото теренът беше замърсен и отрупан със строителни и битови отпадъци. Ученици, семейства с малки деца и много млади хора подкрепиха инициативата и заедно с експертите събраха 120 чувала с отпадъци, които бяха извозени с камион на община Стамболийски. Екип на природозащитната организация WWF и групи от доброволци ще засади край река Марица 12 000 фиданки и семена от 7 - 8 дървесни вида, всичките са типични за  крайречна растителност и за този район на страната. Семената са събрани основно от района, за да е местен произхода им. „Възстановяването на гористите местности край река Марица е важно не само за екологията - за укрепването на бреговете, за местообиталищата на много видове птици, животни и риби, но се подобрява и местната среда за живот на хората”, посочи експертът Костадин Вълчев.  \r\n \r\nЗалесяването на новата гора край Стамболийски е част от Проект за възстановяване на естествени крайречни гори в защитена зона по Натура 2000 около река Марица, който се изпълнява в сътрудничество между Изпълнителна агенция по горите, Природозащитната организация „Световен фонд за дива природа“ - България, Община Стамболийски и Регионална дирекция по горите - Пловдив. В резултат на този проект, за по-малко от пет години са възстановени досега 481 декара горски площи в защитената зона край Марица с около 55 000 дръвчета от местни видове – черна топола, бяла върба, полски бряст, бяла и черна елша. Местната власт в Стамболийски е предоставила общинския терен от 28 дка за залесяването на гората. „Имаме голяма подкрепа от общината – от кмета и заместник-кмета, както и от служителите. Общината предостави общински терен за залесяване и възстановяване на крайречните гори. Освен това, помагат и логистично, включва се и местния бизнес. Надяваме се след няколко години да имаме една зелена зона и прекрасно място за отдих и риболов“, каза още Костадин Вълчев. \r\n \r\nДарина ДЕЕНИЧИНА", "date": "2019.11.20", "title": "Костадин Вълчев, WWF - България: Началото на нова гора ще бъде поставено край река Марица до град Стамболийски"}
{"url": "http://www.focus-news.net/news/2019/11/20/2721444/deputatite-othvarliha-predlozheniyata-na-bsp-i-dps-za-namalyavane-na-danachni-stavki.html", "text": "Предложението на опозицията в лицето на БСП между първо и второ четене на Закона за корпоративното подоходно облагане бе данъчната ставка за месо, мляко, яйца, брашно и хранителни продукти от брашно е в размер на 5 %. Социалистите искаха ощ е и  намаляване на данъчната ставка за лекарствата.  От ДПС предлагаха нулева ставка на ДДС за доставките, свързани с издаване, разпространение и продажба на художествена, научна и учебна литература.  \r\nДеница КИТАНОВА", "date": "2019.11.20", "title": "Депутатите отхвърлиха предложенията на БСП и ДПС за намаляване на данъчни ставки"}
{"url": "http://www.focus-news.net/news/2019/11/20/2721447/kaloyan-pargov-shte-bade-gost-na-v-godishna-blagotvoritelna-vecherya-na-balgarskata-evreyska-obshtnost-na-21-noemvri.html", "text": "На 21 ноември лидерът на БСП – София Калоян Паргов ще бъде гост на V Годишна благотворителна вечеря на българската еврейска общност, по покана на председателя на Организация на приятелите на Израел в България „Негев“ Николай Гълъбов.Това съобщиха от пресцентъра на  БСП . Тази година събитието е посветено на три каузи, свързани с образование в различни сфери на еврейската общност и българското общество: Издаването на сидур (молитвенник) на български език, Фонд „Образование“ и училището по изкуства и занаяти ЧОУ „Димитър Екимов“, с. Русаля. \r\nБлаготворителната вечеря ще се състои от 19.00 часа в Резиденция „Тера“ (улица „Академик Андрей Сахаров“ №56).", "date": "2019.11.20", "title": "Калоян Паргов ще бъде гост на V Годишна благотворителна вечеря на българската еврейска общност на 21 ноември"}
{"url": "http://www.focus-news.net/news/2019/11/20/2721450/gl-insp-nikolay-nikolaev-rspbzn-burgas-pri-polzvaneto-na-gazovi-butilki-tryabva-da-se-obarne-vnimanie-na-tova-che-propan-butanat-e-tezhak-gaz-v-sravnenie-s-metana.html", "text": "При ползването на газови бутилки трябва да се обърне внимание на това, че пропан-бутанът е тежък газ в сравнение с метана. Това каза за  Радио \"Фокус\" - Бургас  гл. инсп. Николай Николаев, началник на Районна служба \"Пожарна безопасност и защита на населението\" - Бургас (РСПБЗН). „Пропан-бутанът пада ниско долу и затова има забрана да се използват газ-инсталации за газ и газови бутилки под нивото на терена, тоест под земята, освен в случаи, в които са взети необходимите мерки със специални вентилации и подготовка на помещението за такава цел“, добави Николаев. По думите му бутилките за газ трябва да се зареждат само на бензиностанции, в които е позволено и разрешено пълненето на газови бутилки, тъй като не навсякъде могат да ги напълнят както трябва и колкото трябва.  \r\n \r\n„Ако над 85% от обема на газовата бутилка бъде напълнен с газ, съществува опасност. Важен съвет е бутилките да се зареждат само на определени места, на които е регламентирано и има възможност за зареждане на бутилки с пропан-бутан“, заяви Николай Николаев. Той уточни, че газта е със специфична миризма, която е постигната умишлено, за да може при изтичане на газ, да се реагира бързо и да се вземат мерки, за да се предотврати евентуално възпламеняване или взрив на бутилката.  \r\n \r\n„Ако се усети миризма на газ и съответно изтичане на такава, първо помещението, където се намира бутилката трябва да се проветри, а след това бутилката да се изкара навън, за да може газта да изтече в атмосферни условия, а не в затворен обем, защото е опасно. Тогава най-малката искра може да предизвика възпламеняване и съответно пожар“, поясни гл. инсп. Николай Николаев.  \r\n \r\nТой допълни, че е имало много пожари, при които причинителите са били газови бутилки. „Повечето случаи са свързани с препълването на газовите бутилки, тъй като са зареждани и презареждани на нерегламентирани места. Други случаи има и когато времето е по-топло, защото тогава газта се разширява и изтърва. А също така и много пъти пожарите са свързани с извършването на техническа проверка на газовите бутилки и на инсталациите – маркучи и котлони“, каза още Николай Николаев. По думите му почти е нямало произшествия с газови бутилки при автомобили.  \r\n \r\nМария КУРТЕВА", "date": "2019.11.20", "title": "Гл. инсп. Николай Николаев, РСПБЗН - Бургас: При ползването на газови бутилки трябва да се обърне внимание на това, че пропан-бутанът е тежък газ в сравнение с метана"}
{"url": "http://www.focus-news.net/news/2019/11/20/2721448/georgi-chinev-okrazhna-prokuratura-burgas-motivite-za-opita-za-vzrivyavane-na-kashta-v-selo-chernograd-mogat-da-badat-svedeni-do-bitovi.html", "text": "Мотивите за извършването на престъплението могат да бъдат сведени най-общо до битови - обтегнатите отношения на подбудителя с лице, от което има дете. Това съобщи по време на брифинг по повод задържането на двама души за опит за взривяване на къща в село Черноград, община Айтос, административният ръководител на Окръжна прокуратура – Бургас Георги Чинев, предаде репортер на  Радио „Фокус“ - Бургас . Според Чинев механизмът на осъществяване на деянието е свързан с хвърляне на самоделно взривно устройство. „На 19 февруари е била повредена чрез взрив двуетажна къща в село Черноград, община Айтос. Механизмът на осъществяване на деянието е свързан с хвърляне на самоделно взривно устройство по терасата на въпросната жилищна постройка. Имало е жена, която е обитавала постройката към този момент, но, за радост, устройството не е могло да попадне на терасата, а удряйки се в парапета, е паднало в двора на имота, където се е взривило. От взривната вълна се е образувала яма с диаметър 30х30 см“, отбеляза Георги Чинев. Той уточни, че за това деяние законът предвижда от 1 до 8 години „лишаване от свобода“.  \r\n \r\n„Мотивите за извършването на престъплението могат да бъдат сведени най-общо до битови - обтегнатите отношения на подбудителя с лице, с което в миналото е имал интимна връзка и от което има дете. Подбудителят не е признавал бащинството на детето и то е установено по съдебен ред, в резултат на иск за установяване на бащинство. Била е присъдена и издръжка, която той първоначално е отказал да плаща. Сумата от 2500 евро е била заплатена на извършителя, за да осъществи взрива в къщата“, допълни още Чинев.  \r\n \r\nСпоред него е извършена огромна по обем и сериозна по съдържание дейност по случая от страна на прокуратурата, като са използвани и специални разузнавателни средства. Двамата обвиняеми са задържани за срок до 72 часа и предстои внасяне на искане в Окръжен съд - Бургас за взимане на най-строгата мярка за неотклонение „задържане под стража\".  \r\nМария ПОПЧЕВА", "date": "2019.11.20", "title": "Георги Чинев, Окръжна прокуратура - Бургас: Мотивите за опита за взривяване на къща в село Черноград могат да бъдат сведени до битови"}
{"url": "http://www.focus-news.net/news/2019/11/20/2721449/the-independent-dzho-suinsan-poluchi-kritiki-zaradi-gotovnostta-da-si-da-izpolzva-yadreni-orazhiya-ako-stane-premier-na-velikobritaniya.html", "text": "Ръководителят на Либералдемократическата партия на Великобритания Джо Суинсън беше разкритикувана заради опита си да изглежда „твърда“, след като заяви, че би използвала ядрени оръжия при нужда, в случай, че спечели идните избори и стане министър-председател, пише лондонският вестник  The Independent . \r\nТя беше попитана дали „някога би била готова да използва ядрено оръжие“, на което отговори просто и ясно с „Да“. \r\nОрганизацията „Кампания за ядрено разоръжаване“ веднага атакува „позорният отговор“ на Суинсън, като я обвини, че „дори не се е поколебала“ пред възможността да е отговорна за убийството на „милиони хора“. \r\n„Имаме нужда от нещо по-добро“, коментира организацията. \r\nРъководителят на Шотландската народна партия (ШНП) Никола Стърджън също коментира отговора на Суинсън. \r\n„Отвратително е да чуем задаването и отговора на този въпрос все едно е някакъв тест за мъжество без никакъв контекст“, каза тя. \r\n„Използването на ядрено оръжие означава убиването на милиони хора. Тези последици трябва да бъдат изяснени“, добави още Стърджън.  \r\nНо говорител на либералдемократите защити отговора на ръководителя на партията. \r\n„Ние подкрепяме съвместното разоръжаване, но ако имаш ядрено (оръжие) като възпиращо средство и заявиш, че няма да го използваш, то спира да бъде възпиращо средство“, казаха от партията. \r\nПротиворечивото изказване на Суинсън идва малко след като и лейбъристите изглежда изпитаха трудности да решат своето становище по отношение на ядрените подводници на Великобритания. Лейбъристите смятат, че страната трябва да ги задържи, но по-рано ръководителят Джереми Корбин каза, че няма намерение да ги използва.  \r\nЕмили Торнбъри, член на лейбъристите и външен министър в сянка заяви, че нейната партия ще „работи колективно“ по въпроса как Лондон да отговори на ядрена заплаха, ако влезе във властта и такава изникне.  \r\nОчаква се скоро да бъде публикувана и предизборната програма на либералдемократите, в която се очаква да е включена точка, подкрепяща задържането на част от ядрения арсенал на страната. Все пак партията вероятно ще се застъпи за международни преговори за общо разоръжаване.  \r\nЕксперти по отбраната предложиха броя на ядрените подводници \"Трайдънт\" да бъде намален в британския флот. Въпреки това становището по въпроса на либералдемократите е неясно от години насам.  \r\nОт своя страна Корбин също отказва да отхвърли идеята за запазването на подводниците в преговорите за коалиция с ШНП.  \r\nТой заяви, че като премиер ще иска да възроди преговорите за ядрено неразпространение с другите държави, с ядрения арсенал на Великобритания налице. \r\nПопитан дали би бил съгласен да бъде намален броя на ядрените подводници на Великобритания, ако ШНП настояват за това за да подкрепят негово правителство след изборите, Корбин заяви, че партията на Стърджън всъщност ще се съгласи да ги запази. \r\n„Мисля, че ШНП всъщност ще се съгласят с мен и действително в миналото те са го правили, приоритетът е да дадем реализъм на ядреното споразумение за неразпространение“, заяви той. \r\nТорнбъри от своя страна, попитана дали Корбин би могъл да използва ядрени оръжия, ако стане премиер и това е необходимо, коментира, че партията ще работи колективно при вземането на подобно решение. \r\n„Подозирам, че начина по който Джереми (Корбин) взема решения е, че той взема съвети и всички ще работим колективно“, каза тя.  \r\n \r\n  Теодор Пенев", "date": "2019.11.20", "title": "The Independent: Джо Суинсън получи критики заради готовността да си да използва ядрени оръжия, ако стане премиер на Великобритания"}
{"url": "http://www.focus-news.net/news/2019/11/20/2721446/okrazhnata-prokuratura-v-shumen-predade-na-sad-zemedelets-obvinen-za-zloupotreba-sas-sredstva-ot-evropeyski-fondove.html", "text": "Окръжната прокуратура в Шумен предаде на съд земеделец, обвинен за злоупотреба със средства от европейски фондове. Това съобщиха от пресцентъра на  Апелативна прокуратура - Варна . 47-годишният Дончо Д. е предаден на съд с обвинителен акт на Окръжната прокуратура в Шумен за предоставяне на неверни сведения с цел получаване на парични средства от европейските фондове.  \r\n \r\nНа 26 юли 2016 г. подсъдимият в качеството си на физическо лице затаил сведения в нарушение на задължението да ги предостави, за да получи безвъзмездно финансиране по програмата за развитие на селските райони на Европейския съюз. Така чрез предоставените неверни сведения успял да получи левовата равностойност на 10 000 евро, от които над 16 000 лева са от Европейския земеделски фонд за развитие на селските райони и близо 3000 лева от националния бюджет на България. \r\n \r\nДончо Д. притежавал и обработвал земеделска земя. Доходите от земеделската му дейност обаче не били достатъчни да издържа семейството си. Научил, че може да кандидатства за средства от еврофондовете, които да подпомогнат дейността на малкото му стопанство. В документите за кандидатстването той „пропуснал“ да посочи, че отглежда и шест животни. При посочването на този факт икономическият размер на стопанството му би надхвърлил сумата от 7999 евро, което е горната граница на стопанствата, които можело да бъдат подпомогнати по европейската програма.  \r\n \r\nСлед одобряването на кандидатурата му за безвъзмездна помощ затаените от Дончо Д. сведения станали известни на Държавен фонд „Земеделие“, които подали сигнал в Окръжната прокуратура в Шумен. Неправомерно получените средства вече са частично  възстановени. \r\n \r\nПредстои делото срещу подсъдимия 47-годишен земеделец да бъде насрочено за разглеждане в Шуменския окръжен съд.", "date": "2019.11.20", "title": "Окръжната прокуратура в Шумен предаде на съд земеделец, обвинен за злоупотреба със средства от европейски фондове"}
{"url": "http://www.focus-news.net/news/2019/11/20/2721454/na-oblastna-rabotna-sreshta-v-rakitovo-pp-abv-sformira-obshtestven-savet-chiyato-zadacha-e-da-bade-korektiv-na-mestnata-vlast.html", "text": "На областна работна среща на ПП АБВ в Ракитово бе сформиран Обществен съвет, чиято задача е да бъде коректив на местната власт, ще формира идеи и позиции, ще дава решения по текущи проблеми на местното самоуправление и ще отправя въпроси и питания към администрацията на общината. В срещата, която бе под домакинството на общинския съветник Георги Тупаров (МК „Алтернатива на гражданите“), участва областният председател на АБВ Атанас Шопов и председателят на партията Румен Петков. В събитието се включиха и общинските съветници Константин Кадинов, Костадин Кадинов, Стоян Трендафилов, както и Катерина Гаралова, Николай Тумбев, Лидия Прагова, д-р Ани Тупарова, Мария Кошеджийска, Атанас Водев, Асен Янков.Това съобщиха от пресцентъра на  АБВ . \r\n \r\nВ състава на новосформирания Обществен съвет, начело на който застава Тупаров, който от днес председателства АБВ-Ракитово, ще влязат общински съветници с перспективни идеи и грижа за развитието на града и региона. \r\n \r\nСред първите приоритети, които новосформираният Обществен съвет си постави, е създаване на условия за прозрачност в дейностите и управлението на бюджетните средства на община Ракитово, както и въпроса с безогледното изсичане на дървета в региона.  \r\nВъпросът за това как в една от красивите родопски общини Ракитово са изсечени дърветата по много улици (пр. ул. „Тодор Тупаров“, ул. „Васил Левски“ и ул. „Пейо Яворов“) и защо така безхаберно се допуска обезлесяването и се влияе по такъв груб начин върху околната среда ще бъде отправен от ПП АБВ към Министерството на околната среда и водите, каза по време на срещата председателят на ПП АБВ Румен Петков.", "date": "2019.11.20", "title": "На областна работна среща в Ракитово ПП АБВ сформира Обществен съвет, чиято задача е да бъде коректив на местната власт"}
{"url": "http://www.focus-news.net/news/2019/11/20/2721445/vremenno-shte-bade-zatvoren-uchastak-ot-pat-i-4-sofiya-varna-v-rayona-na-km-247-v-blizost-do-s-buhovtsi-zaradi-vzrivni-deynosti.html", "text": "От 15.45 до около 16.30 часа ще бъде затворен участък от път I-4 София - Варна в района на км 247 в близост до с. Буховци. Това съобщиха от  ОДМВР -Търговище . Ограничението е заради извършване на взривни дейности по трасето на новостроящ се участък от магистрала „Хемус“. Пътуващите в този времеви отрязък в посока гр. Варна МПС ще бъдат пренасочвани през гр. Лозница. Движението на място ще бъде регулирано от полицейски екипи.  \r\nОт сектор „Пътна полиция“ призовават водачите да шофират с повишено внимание, като спазват стриктно поставената сигнализация и указанията на полицейските служители.", "date": "2019.11.20", "title": "Временно ще бъде затворен участък от път I-4 София - Варна в района на км 247 в близост до с. Буховци заради взривни дейности"}
{"url": "http://www.focus-news.net/news/2019/11/20/2721455/prof-d-r-krasimir-ivanov-izvarshi-parvata-hirurgicheska-interventsiya-s-robot-da-vinci-xi-vav-varna.html", "text": "Медицинският университет и УМБАЛ „Св. Марина“ стартираха проекта за роботизирана хирургия във Варна. Първата робот-асистирана хирургична интервенция в морската столица бе извършена от проф. д-р Красимир Иванов. Това съобщават от  пресцентъра на МУ – Варна .  \r\n \r\nВ университетската болница е инсталиран последният модел четвърта генерация робот Da Vinci Xi, който позволява да се извършват всички видове операции в коремната и торакалната хирургия, в урологията и гинекологията. Това е най-модерната роботизирана система в България, която позволява да се използват последните генерации хирургичен инструментариум, чрез който се извършват изключително елегантни и щадящи пациента операции, гарантиращи неговото бързо възстановяване с минимална травма и болка и следоперативен контрол. МУ-Варна и  УМБАЛ „Св. Марина“ подготвят 4 екипа, които са в състояние да извършват целия спектър хирургични интервенции в областта на коремната хирургия и урологията. Системата е оборудвана с вградени симулатори, чрез които младите хирурзи ще тренират и придобиват необходимите умения. Това е най-голямата придобивка през 2019г. на варненското здравеопазване, която ще даде възможност на пациентите да получават хирургично лечение, съответстващо на най-високите световни стандарти. Екипите, ръководени от Ректора на МУ-Варна проф. д-р Красимир Иванов, са преминали обучение във водещи европейски клиники и имат амбицията да се превърнат в център за подготовка на висококвалифицирани лекари за роботизирана хирургия.  \r\n \r\nРъководството на университета и болницата са поставили въпроса за финансиране на роботизираната хирургия пред МЗ и НЗОК. Към момента в България НЗОК заплаща само за робот-асистирани операции в областта на гинекологията.  Робот Da Vinci Xi е финансиран по проект  BG05M2OP001-1.002-0010-C03 „Център за компетентност по персонализирана медицина, 3D и  телемедицина, роботизирана и минимално инвазивна хирургия“,  финансиран от Оперативна програма „Наука и образование за интелигентен растеж“ и Европейски фонд за регионално развитие.", "date": "2019.11.20", "title": "Проф. д-р Красимир Иванов извърши първата хирургическа интервенция с робот Da Vinci Xi във Варна"}
{"url": "http://www.focus-news.net/news/2019/11/20/2721451/plovdivskiyat-okrazhen-sad-osadi-na-20-godini-zatvor-mazh-obvinen-za-umishleno-ubiystvo-i-grabezh.html", "text": "Окръжен съд – Пловдив осъди на 20 години затвор мъж, обвинен за умишлено убийство и грабеж. Това съобщиха от пресцентъра на  Съда . На 2 юли 2018 г. в гр. Пловдив той умишлено е умъртвил другиго – С. Н., като убийството е извършено по особено мъчителен начин за убития и с особена жестокост и го осъди на 18 години лишаване от свобода. \r\n \r\nНа 2 юли 2018 г. в землището на с. Оризаре, обл. Пловдив, обвиняемият е отнел чужда вещ – златен синджир 14 карата, 11,5 грама на стойност 747,50 лева, от владението на другиго – С. Н., с намерение противозаконно да я присвои, като е употребил за това сила и заплашване и го осъди на 3 години лишаване от свобода. \r\n \r\nСъдът определи на подсъдимия Илия Ст. едно общо най-тежко наказание в размер на 18 години, което на основание чл. 24 от НК увеличи с 2 години. Така наказанието, което подсъдимия Илия Ст. следва да изтърпи, е 20 години лишаване от свобода при първоначален строг режим. \r\n \r\nСъс същата присъда окръжните съдии осъдиха подсъдимия Илия Ст. да заплати на гражданския ищец И. Н. сумата от 100 000 лева, а на гражданските ищци Н. Н. и Н. Н. по 60 000 лева на всеки от тях, представляващи обезщетение за претърпените неимуществени вреди в резултат на умишленото убийство. \r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2019.11.20", "title": "Пловдивският окръжен съд осъди на 20 години затвор мъж, обвинен за умишлено убийство и грабеж"}
{"url": "http://www.focus-news.net/news/2019/11/20/2721456/rositsa-dimitrova-obshtina-veliko-tarnovo-sled-reformata-v-sektora-na-sotsialnite-uslugi-ot-2003-g-obshtina-veliko-tarnovo-predostavya-30-sotsialni-uslugi-kam-razlichni-tselevi-grupi.html", "text": "След Реформата в сектора на социалните услуги, реализирана вследствие на промените в Закона за социално подпомагане от 2003 г., до момента община Велико Търново предоставя 30 социални услуги към различни целеви групи. Това каза директорът на Дирекция „Социални дейности и здравеопазване“ Росица Димитрова по време на откриването на Националната среща на общинските експерти по социални дейности и здравеопазване, която се провежда във Велико Търново, предаде репортер на  Радио „Фокус“-Велико Търново.  Тя уточни, че 14 от услугите са за деца и младежи с или без увреждания, държавно делегирана дейност с общ капацитет от 300 места и персонал от 125 служители.  \r\n \r\n„Останалите 16 от услугите са за възрастни и лица с увреждания, което също е държавно делегирана дейност с общ капацитет 509 места и персонал от 216 служители. Предоставени са ни и 10 социални услуги, функциониращи на територията на Община Велико Търново, които обаче са с управление от външен доставчик. С финансиране от общинския бюджет са разкрити и функционират 51 социални услуги, като в тях влизат Домашния социален патронаж, Клубовете на пенсионера и инвалида, както и Центровете за работа с деца и младежи и Центъра за превенция и спорт. Домашният социален патронаж във Велико Търново е с капацитет 430 потребители и 50 потребители на почасови социални услуги, а персоналът е 59 души. Клубовете на пенсионера и инвалида в общината са 34, като в тях има над 2000 членове и персонал от 35 служители, назначени на длъжност „Уредник“. В услугите на 20-те Центровете за работа с деца и младежи и Центъра за превенция и спорт има средна посещаемост от над 450 деца и персонал от 20 служители, също назначени на длъжност „Уредник“, обясни Росица Димитрова. \r\n \r\nЕкспертът отбеляза и, че Община Велико Търново през 2019 година е предоставяла и грижа в домашна среда. „За подобряване на достъпа до интегрирани социално-здравни услуги в домашна среда на лица с увреждания и възрастни хора с ограничения или в невъзможност за самообслужване предоставяме и интегрирани социално-здравни услуги в изпълнение на Постановление на Министерски съвет, със средства, осигурени от държавния бюджет. Към момента потребителите са 68 лица, в това число влизат и 6 деца с увреждания. Предоставяме и интегрирани социално-здравни услуги в домашна среда по Проект „Патронажна грижа за възрастни хора и лица с увреждания в Община Велико Търново“, със средства по ОП „Развитие на човешките ресурси“. От това към този момент се възползват 142 потребители. Със средства, осигурени от бюджета на Община Велико Търново“ осъществяваме услугата  Домашен социален патронаж, която обгрижва 54 лица. 74 лица получават лична помощ, в изпълнение на механизма лична помощ по реда на Закона за личната помощ, със средства, осигурени от държавния бюджет. От тях 8 са деца с увреждания“, обясни директорът на Дирекция „Социални дейности и здравеопазване“ в местната администрация. \r\n \r\nРосица Димитрова припомни, че в изпълнение на Постановление на Министерски съвет в Община Велико Търново за предоставян на интегрирани социално-здравни услуги са назначени 53 лица, като 39 от тях са назначени на длъжност „Личен асистент“, а останалите 14 са на длъжност „Домашен помощник“. Тя уточни, че за изпълнение на дейностите по Постановлението, със средства от общинския бюджет, е назначен екип от специалисти – социален работник, психолог и медицинска сестра. \r\nНационална среща на общинските експерти по социални дейности и здравеопазване ще се проведе в 3 дни, а в нея ще се включат над 150 участници. Организатори са Националното сдружение на общините в Република България (НСОРБ) и дружеството „НСОРБ-Актив“ ЕООД. Партньор и домакин на събитието е Община Велико Търново, а на вниманието на аудиторията ще бъде представен комплексът от социални услуги, включително чрез работни посещения на място. \r\nРени АТАНАСОВА", "date": "2019.11.20", "title": "Росица Димитрова, община Велико Търново: След Реформата в сектора на социалните услуги от 2003 г. Община Велико Търново предоставя 30 социални услуги към различни целеви групи"}
{"url": "http://www.focus-news.net/news/2019/11/20/2721430/sport-nadal-pomogna-za-obrat-sreshtu-rusiya-kanada-e-parviyat-14-finalist-za-kupa-deyvis.html", "text": "Испания надви Русия с 2:1 победи на Финалите за “Купа Дейвис” в Мадрид. Суперзвездата на испанците Рафаел Надал надигра с 6:3, 7:6, Карен Хачанов, за да изравни резултата, след като в първата среща Андрей Рубльов победи с 3:6, 6:3, 7:6 Роберто Баутиста Агут. В мача на двойки, който бе решаващ за крайния изход от този сблъсък, ветераните Марсел Гранойерс и Фелисиано Лопес сразиха Хачанов и Рубльов с 6:4, 7:5. \r\nМеждувременно Канада надви САЩ с 2:1 победи в Група “F” и записа втори успех на Финалите.", "date": "2019.11.20", "title": "Спорт: Надал помогна за обрат срещу Русия, Канада е първият 1/4-финалист за \"Купа Дейвис\""}
{"url": "http://www.focus-news.net/news/2019/11/20/2721457/kmetat-na-smolyan-nikolay-melemov-shte-uchastva-v-kongresa-na-enp-v-harvatiya-s-pravo-na-glas.html", "text": "Кметът на Смолян и областен координатор на ПП ГЕРБ Николай Мелемов е част от делегацията на партията за участие в конгреса на ЕНП в Хърватия с право на глас. Форумът ще се проведе на 20 и 21 ноември в Загреб (Хърватия). Това съобщиха от пресцентъра на  ГЕРБ – Смолян  . Начело на делегацията ще бъде председателят на ПП ГЕРБ Бойко Борисов. По време на събитието ще бъдат избрани нов председател на ЕНП, заместник-председатели на партията и генерален секретар.  \r\n \r\nМелемов ще участва в конгреса с право на глас при провеждане на ключовите избори. Във фокуса на събитието са теми като европейските инвестиции в регионите и градовете след 2020 година, предизвикателствата и споделените отговорности около Западните Балкани, поемане на лидерството от страна на ЕНП по отношение на действията за климата, както и гласуването на „Визия на ЕНП за устойчива планета“. В състава на делегацията влизат още българският еврокомисар Мария Габриел, евродепутатите от ГЕРБ, двамата заместник-председатели на партията Йорданка Фандъкова и Димитър Николов, кметове и областни координатори на ГЕРБ.", "date": "2019.11.20", "title": "Кметът на Смолян Николай Мелемов ще участва в конгреса на ЕНП в Хърватия с право на глас"}
{"url": "http://www.focus-news.net/news/2019/11/20/2721458/zadarzhaha-za-srok-do-72-chasa-obvinyaemiya-za-darzhane-na-25-kg-marihuana-vav-varnenskoto-selo-osenovo.html", "text": "36-годишният Стефан Г. е привлечен като обвиняем за държане на 2.5 кг марихуана с цел разпространение. Това съобщават от пресцентъра на  Апелативната прокуратура във Варна . След привличането му към наказателна отговорност той е задържан с постановление на Окръжната прокуратура във Варна за срок до 72 часа.  \r\n \r\nСтефан Г. е установен  като извършител на престъплението по член 354а,\t ал. 1 от НК вчера, когато полицията претърсва автосервиз, където мъжът работи, дома на родителите му и апартамент, обитаван от обвиняемия. И на трите места е намерена и иззета суха тревиста маса, чието тегло е 2,5 кг. Намерена е и везна, както и стрък с ненапълно изсушено растение и инсталация за отглеждане на канабис.  \r\nОкръжната прокуратура във Варна ще внесе във Варненския окръжен съд искане за вземане мярка за неотклонение „Задържане под стража“ на Стефан Г., въпреки че той е неосъждан до момента.", "date": "2019.11.20", "title": "Задържаха за срок до 72 часа обвиняемия за държане на 2.5 кг марихуана във варненското село Осеново"}
{"url": "http://www.focus-news.net/news/2019/11/20/2721442/georgi-gyokov-bsp-s-namalyavaneto-na-stavkata-na-dds-varhu-hranitelni-produkti-tselim-da-gi-napravim-dostapni-no-da-napravim-hranitelno-vkusovata-industriya-po-privlekatelni.html", "text": "С намаляването на ставката на ДДС върху  хранителни продукти целим да ги направим достъпни, но да направим хранително-вкусовата индустрия по-привлекателни. Това каза народният представител от ПГ на „БСП за България“ Георги Гьоков по време на дебатите по предложенията на БСП за данъчните ставки, предаде репортер на  Агенция „Фокус“  „Намаляването на данъчната ставка за брашно, хранителни продукти от брашно, мляко и яйца е насочена към насърчаване на родното земеделие и хранително-вкусовата промишленост“, аргуентира предложението на БСП депутатът Георги Гьоков. „По отношение на намаляване на ДДС ставката за лекарствата ,мотивите са, че техните цени в България в сравнение с Европа сме с едни от най-високите“, посочи още депутатът от БСП. \r\nДеница КИТАНОВА", "date": "2019.11.20", "title": "Георги Гьоков, БСП: С намаляването на ставката на ДДС върху  хранителни продукти целим да ги направим достъпни, но да направим хранително-вкусовата индустрия по-привлекателни"}
{"url": "http://www.focus-news.net/news/2019/11/20/2721462/ekoart-magazinotvoriha-v-dgslantsev-grad-levski-v-sedmitsata-po-predpriemachestvo.html", "text": "„Екоарт магазин”отвориха в ДГ„Слънце”в град Левски в седмицата по предприемачество, предаде кореспондент на  Радио  „Фокус“  .    Любка Христова от отдел  ,,Култура и вероизповедание” оповести,  че в градината се проведе открит урок в Подготвителна група „а” за деца на 5 и 6 години  на тема „Екоарт магазин” по призива на  организацията Джуниър Ачийвмънт България, като  тази година всичко е предвидено  да бъде  в зелено.  \r\n \r\n,,Детската градина участва всяка година в Световната седмица по предприемачество и показва придобитите  знания и умения  на децата с интересни , полезни и красиви уроци. Учителките Виолета Видолова и  Катя Ганчева представиха на гостите предварителната подготовка за изработване на стоки за екоарт магазина. В пет работилници- ателиета децата изработиха  красиви стоки с помощта на родителите  от природни и отпадъчни материали: икебани за аромотерапия, капани за сънища ,антистрес свещници, екобижута  и пана”, уточни Любка Христова. ,,Със събраните от продажбата в екоарт магазина средства,децата решиха да купят дръвче и го засадят в двора на детската градина, голяма торта и голяма книга с приказки”, каза още Любка Христова.  \r\n \r\n \r\n \r\nВиолета КРЪСТЕВА", "date": "2019.11.20", "title": "„Екоарт магазин”отвориха в ДГ„Слънце”в град Левски в седмицата по  предприемачество"}
{"url": "http://www.focus-news.net/news/2019/11/20/2721460/rossiyskaya-gazeta-putin-napomni-za-obshtite-interesi-na-rusiya-i-sasht.html", "text": "Москва и Вашингтон имат много общи интереси и Кремъл е готов за сътрудничество, заяви президентът на Руската федерация Владимир Путин, пише вестник  “Российская газета“ . \r\nТой каза това на форума за инвестиции на банка ВТБ Капитал „Русия зове!“. \r\n„Имаме много общи интереси със САЩ, това е страхотна държава, винаги сме се отнасяли и ще се отнасяме към нея с уважаваме. Два пъти бяхме съюзници в световните войни. Имаме положителна обща история “, заяви Владимир Путин. \r\nРазбира се, искаме да си сътрудничим в технологичната сфера и в икономиката като цяло“, увери държавният глава.  \r\n„При американския президент Барак Обама търговията падна до 20 милиарда долара, а за две години във властта Доналд Тръмп се повиши до 25 милиарда долара“, добави той. \r\nПутин добави, че според него Москва и Вашингтон  имат общи интереси в икономиката, в енергийния сектор и по отношение на осигуряването на международна сигурност. Той добави, че Русия и САЩ са най-големите ядрени сили, а между тях съществува добро взаимодействие в борбата срещу тероризма.  \r\n„Най-малкото в Сирия има сътрудничество в борбата с организираната престъпност“, каза още той. \r\nПрезидентът нарече излизането на Вашингтон от Парижкото споразумение за климата грешка, понеже според него държавите могат просто да коригират своите задължения. И е необходимо да се включи настоящата администрация на САЩ в решаването на тези въпроси и това също е поле за съвместни действия, убеден е Путин. \r\n\"Тръмп каза, че няма да унищожава екологията в света - трябва да намерим балансирано решение\", заяви държавният глава. \r\nПутин добави, че смята, че Русия и САЩ имат много платформи за съвместна работа, а Москва е готова за това, колкото са готови американските й партньори. Освен това според него е добре, че вече не обвиняват Русия, че се намесва в изборите в САЩ.  \r\n\"Но факторът на вътрешнополитическата борба все още влияе негативно на руско-американските отношения\", заключи президентът. \r\n \r\n  Теодор Пенев", "date": "2019.11.20", "title": "„Российская Газета“: Путин напомни за общите интереси на Русия и САЩ"}
{"url": "http://www.focus-news.net/news/2019/11/20/2721452/slavi-kralev-mzhg-ministerstvoto-e-dosta-napred-s-operativnata-informatsiya-edva-li-maslodaynata-roza-shte-ni-zatrudni-ot-gledna-tochka-na-identifikatsiyata.html", "text": "Министерството е доста напред с оперативната информация, едва ли маслодайната роза ще ни затрудни от гледна точка на идентификацията. Това каза Слави Кралев, директор на дирекция „Растениевъдство и биологично производство“ в МЗХГ по време на дебатите по Закона за маслодайната роза на второ четене във връзка с идентификацията на съществуващите площи,  предаде репортер на  Агенция „Фокус“ . „Всеки понеделник, всеки от вас, който се интересува може да отвори страницата на Министерството и да види точен баланс на всички зърнени продукти. Колко са засети, колко са ожънати към този момент, колко са продадени и купени. Всеки месец може да видите баланс на плодовете и зеленчуците. През активния сезон всяка седмица МЗХГ издава точен бюлетин на засетите площи с всички видове култури“, заяви още Кралев.  \r\nДеница КИТАНОВА", "date": "2019.11.20", "title": "Слави Кралев, МЗХГ: Министерството е доста напред с оперативната информация, едва ли маслодайната роза ще ни затрудни от гледна точка на идентификацията"}
{"url": "http://www.focus-news.net/news/2019/11/20/2721453/1-245-404-dka-s-pshenitsa-sa-zaseti-v-dobrichka-oblast-ot-nachaloto-na-esennata-kampaniya.html", "text": "1 245 404 дка с пшеница са засети в Добричка област от началото на есенната кампания. Това съобщи Веселин Овчаров, гл. експерт в Дирекция „Аграрно развитие“ в Областна дирекция (ОД) „Земеделие“ в Добрич, предаде кореспондентът на  Радио „Фокус” – Варна .  За сравнение, през миналата година площите с пшеница в региона са били 1 300 520 дка. Общините с най-много площи с тази земеделска култура са Добрич-селска – 283 277 дка, Генерал Тошево – 237 600 дка, и Каварна – 182 700 дка. Засетите с тритикале площи са 1 692 дка - в общините Генерал Тошево и Добрич-селска.  \r\n \r\nСъс зимна маслодайна рапица са засети 29 220 дка, най-много в община Генерал Тошево – 9 120 дка, и Добрич-селска – 8 100 дка. Пшеница и зимна маслодайна рапица се сеят във всичките осем добруджански общини. Днес в зала „Европа“ в Областна администрация – Добрич се проведе работна среща с участието на специалисти и земеделски производители. Тя бе организирана от ОД „Земеделие“ в Добрич.  \r\n \r\nНа срещата стана ясно, че в следващите 4-5 години е предвидено възстановяване на 1750 дка гори на обща стойност 2 милиона и 600 хиляди лева. За последните 5 години са залесени 822 дка. Специалистите отново подчертаха ролята на горските пояси като естествена защита на полетата със земеделска култура. \r\n  \r\nЖулиета НИКОЛОВА", "date": "2019.11.20", "title": "1 245 404 дка с пшеница са засети в Добричка област от началото на есенната кампания"}
{"url": "http://www.focus-news.net/news/2019/11/20/2721461/mazh-e-osaden-na-2-godini-zatvor-s-izpitatelen-srok-ot-3-g-za-ubiystvo-na-sina-si.html", "text": "Пловдивският окръжен съд осъди подсъдимия Костадин П. на 2 години лишаване от свобода и отложи изтърпяването на наказанието с изпитателен срок от 3 години, като го призна за виновен в убийството на сина му  при афект, предизвикан от пострадалия,  и държане на боеприпаси без разрешение, при многобройни смекчаващи отговорността обстоятелства. Това съобщиха от  Съдебна палата - Пловдив . \r\n \r\nОкръжен съд – Пловдив  призна подсъдимия по НОХД №1972/2019 г. Костадин П. по за виновен в това, че: \r\n- На 23 септември 2017 г. във вилен имот, находящ се в местността Сай дере на гр. Куклен, умишлено е умъртвил другиго – рождения си син С. П. /35 г./, като убийството е извършено в състояние на силно раздразнение, предизвикано от пострадалия с тежка обида“ „Да, бе! Да, бе! Ти все ще се самоубиваш! Все аз те унищожавам! Ако продължаваш да се моташ, ще ти покажа какво е унищожение!“ и с друго противозаконно действие – принуждаване на обвиняемия да го подпомогне в инкриминираното придобиване на високорискови наркотични вещества – престъпление по чл. 354а ал.3 т.1 от НК, от което е било възможно да настъпят тежки последици за виновния К. П. – престъпление по чл. 118 пр.2 и пр. 4 вр. чл. 116 ал.1 т.3 вр. чл.115 от НК във вр. с чл. 55 ал.1 т.1 от НК, при изключителни и многобройни смекчаващи обстоятелства, когато и най-лекото, предвидено в закона наказание се окаже несъразмерно тежко, и го осъди на 2 години лишаване от свобода. \r\n \r\n-  В периода от есента на 2016 г. до 23 септември 2017 г. във вилен имот, находящ се в местността Сай дере на гр. Куклен, като е държал огнестрелно оръжие – 1 брой пистолет марка „Валтер“ модел П-22 и 66 броя боеприпаси за огнестрелно оръжие, не е взел необходимите мерки за сигурност и особено мерките, предвидени в чл. 98 ал.1 от Закона за оръжията, боеприпасите, взривните вещества и пиротехническите изделия – престъпление по чл. 338 ал.1 във връзка с чл. 55 ал.1 т.1 от НК, при изключителни и многобройни смекчаващи обстоятелства, когато и най-лекото, предвидено в закона наказание се окаже несъразмерно тежко,  и го осъди на 6 месеца лишаване от свобода. \r\n- На 23 септември 2017 г. във вилен имот, находящ се в местността Сай дере на гр. Куклен, е държал 22 броя боеприпаси за огнестрелно оръжие, без да има за това надлежно разрешение по смисъла на чл. 6 ал. 3 т. 1 от Закона за оръжията, боеприпасите, взривните вещества и пиротехническите изделия – престъпление по чл. 339 ал.1 от НК във вр. с чл. 55 ал.1 т.1 от НК, при изключителни и многобройни смекчаващи обстоятелства, когато и най-лекото, предвидено в закона наказание се окаже несъразмерно тежко, и го осъди на 1 година лишаване от свобода. \r\nНа основание чл. 23 ал.1 от НК съдът определи на подсъдимия Костадин П. едно общо най-тежко наказание от 2 години лишаване от свобода, като на основание чл. 66 от НК отложи изтърпяването на така наложеното наказание с изпитателен срок от 3 години, считано от влизане на присъдата в сила. \r\n \r\nПодсъдимият Костадин П. е на 72 години, пенсионер, и се грижи за 2-годишното дете на починалия си син, тъй като майката е в затвора за кражба за четвърти път и е лишена от родителски права. Същият сам е извикал полиция веднага след инцидента, направил е пълни самопризнания и е поискал разглеждане на делото по реда на съкратено съдебно следствие. Подсъдимият Костадин П. се грижи и за другата си дъщеря, която е с тежко онкологично заболяване, както и за 3-годишното й дете, за съпругата си и за 90-годишната й майка.  \r\nУбийството е извършено, след като пострадалият С. П. е поискал баща му да го заведе и да му даде пари за закупуване на високорискови наркотични вещества и след като му е нанесъл тежки обиди.  \r\n В продължение на 20 години пострадалият е бил наркозависим, осъждан е многократно и системно е тормозил родителите си да му дават пари за закупуване на наркотични вещества, като е разпродавал имуществото им. \r\n \r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2019.11.20", "title": "Мъж е осъден на 2 години затвор с изпитателен срок от 3 г. за убийство на сина си"}
{"url": "http://www.focus-news.net/news/2019/11/20/2721463/v-kashta-na-hudozhnitsite-pleven-shte-bade-otkrita-izlozhba-na-advokat-iliana-dimitrova.html", "text": "В къща на художниците Плевен  от 18.00 часа ще бъде открита изложба на адвокат Илиана Димитрова, предаде кореспондент на  Радио  „Фокус“  . Уредникът Татяна Любенова уточни, че изложбата ,,Есен 2019\" е посветена на Деня на българската адвокатура, който се отбелязва на 22 ноември. ,,Освен професионален адвокат, Илиана Димитрова  е чудесен живописец, утвърдила таланта си през годините и доказала себе си и като художник. Нейните живописни платна ще Ви изпълнят с хубаво настроение и светлина!”,каза още Татяна Любенова.  \r\n \r\nВиолета КРЪСТЕВА", "date": "2019.11.20", "title": "В къща на художниците Плевен ще бъде открита изложба на адвокат Илиана Димитрова"}
{"url": "http://www.focus-news.net/news/2019/11/20/2721468/nimh-ima-veroyatnost-ot-vaznikvane-na-poroyni-navodneniya-v-sledobednite-i-vechernite-chasove-vav-vodosborite-na-reka-mesta.html", "text": "Днес в резултат на валежи повишение на речните нива ще има в реките от Западнобеломорския басейн, по-значителни ще са те във водосбора на река Струма. Това показва справка на сайта на  Националния институт по метеорология и хидрология.    \r\nВследствие на интензивни валежи има вероятност от възникване на поройни наводнения в следобедните и вечерните часове на 20 ноември във водосборите на река Места (реките Костена , Туфча , Неврокопска) и река Струма (реките Джерман , Лява река , Новоселска , Берсинска , Гращица , Елешница , Църна , Речица , Мелнишка).", "date": "2019.11.20", "title": "НИМХ: Има вероятност от възникване на поройни наводнения в следобедните и вечерните часове във водосборите на река Места"}
{"url": "http://www.focus-news.net/news/2019/11/20/2721459/detsa-otpraviha-poslaniya-za-bezopasno-shofirane-kam-vodachite.html", "text": "ГД „Национална полиция“ е партньор в кампанията „Посланията на есенния лист“, организирана от Националния дворец на децата. Това съобщиха от пресцентъра на  МВР .  \r\n  \r\nДеца от няколко столични училища се състезаваха във викторина за правилата за движение по пътищата и се надпреварваха за най-бързо подреждане на пъзел - пътен знак. Инспектор Мария Ботева от отдел „Пътна полиция“ - ГДНП прикани децата да напомнят на своите родители да бъдат по-толерантни и внимателни на пътя. Тя раздаде подаръци на включилите се във викторината и получи от тях послание на есенен лист.  \r\nНа едно от оживените кръстовища до Двореца децата, с помощта на служители от ГДНП и СДВР, учениците раздадоха изписани послания на изчакващите на червен сигнал на светофара водачи. Те бяха прикрепени към есенни листа и изработени от техни връстници.", "date": "2019.11.20", "title": "Деца отправиха послания за безопасно шофиране към водачите"}
{"url": "http://www.focus-news.net/news/2019/11/20/2721465/rositsa-dimitrova-obshtina-veliko-tarnovo-59-detsa-sa-rodeni-s-pomoshtta-na-obshtinskata-programa-za-asistirana-reproduktsiya-128-semeystva-sa-stanali-priemni.html", "text": "От приложението на програмата от 2011 година до момента са родени 59 деца. Подпомогнати са над 150 двойки, като 1/3  от тях са кандидатствали повече от 2 пъти. С това се похвали директорът на Дирекция „Социални дейности и здравеопазване“ Росица Димитрова по време на откриването на Националната среща на общинските експерти по социални дейности и здравеопазване, която се провежда във Велико Търново, предаде репортер на  Радио „Фокус“-Велико Търново.   \r\nТя припомни, че програмата работи с годишен бюджет от 70 000 лв., като към тях се прибавя и преходен остатък с неусвоените средства за предходните 2 години. Като успешна социална инициатива Росица Димитрова спомена и програмата „Здрави деца в здрави семейства“, която работи с годишен бюджет 12 200 лв. \r\n \r\n„В рамките на тази програма ежегодно се провежда кампанията „Движи се и победи“, като за периода от 2015 до 2019 година в нея са се включили над 4 800 лица, деца и семейства. Гордеем се и с Оздравителната програма за ограничаване на наднорменото тегло и затлъстяването, гръбначните изкривявания и неправилните стойки сред децата и учениците, която е с годишен бюджет 20 000 лв. За периода от 2015 до 2019 г. в нея са се включили 329 деца. Имаме и Оздравителна програма за ограничаване на усложненията, като хипертония и затлъстяване, която е с бюджет 10 000 лв., а за периода 2015-2019 г. в нея са се включили 166 деца“, обясни Росица Димитрова. \r\n \r\nЕкспертът не пропусна да спомене и проекта „Приеми ме 2015“ по ОП „Развитие на човешките ресурси“. Тя отбеляза, че по него за област Велико Търново са се утвърдили общо 128 приемни семейства. „Към месец октомври 2019 г. в 95 приемни семейства са настанени 129 деца, от които 12 са с увреждания. Искам да припомня и, че през юли 2019 година Община Велико Търново приключи с изпълнението на дейностите по проект „Кризисен център за лица“, реализиран по Приоритетна ос 1 „Устойчиво и интегрирано градско развитие“ на ОП „Региони в растеж 2014-2020. С реализиране на дейностите е изграден, обзаведен и оборудван Кризисен център , състоящ се от две двуетажни сгради с общ капацитет от 30 места“, заяви Росица Димитрова. \r\nРени АТАНАСОВА", "date": "2019.11.20", "title": "Росица Димитрова, община Велико Търново: 59 деца са родени с помощта на Общинската програма за асистирана репродукция, 128 семейства са станали приемни"}
{"url": "http://www.focus-news.net/news/2019/11/20/2721466/zamestnik-kmetat-na-haskovo-dinko-tenev-pozdravi-art-direktora-na-teatar-dani-i-desi-za-otlichnoto-predstavyane-v-malayziya.html", "text": "Заместник-кметът на община Хасково Динко Тенев поздрави днес актрисата Таня Евтимова за бляскавото представяне на театър „Дани и Деси“ на Световния куклен карнавал в Борнео – най-големият остров на Малайзия, съобщиха от  общината . Хасковската куклена трупа представи не само Хасково, но и България, на престижния театрален форум в Борнео.  \r\n \r\nУчастието на „Дани и Деси“ в Малайзия е подкрепено от националния фонд „Култура“, а пиесата, която завладя публиката е  „Принцеса Капчица“. „За Хасково представянето на „Дани и Деси“ е изключителна гордост и престиж, признание за таланта на нашите артисти и за цялата културна общност на Хасково. Благодаря на Таня Евтимова и на нейния екип за креативната работа и творческия ентусиазъм. Вярвам, че „Дани и Деси“ ще продължат да бъдат една от културните емблеми на Хасково и ще радват публиката не само по света, но все по-често и на хасковска сцена“, каза заместник-кметът Динко Тенев. Той изненада актрисата и нейния екип по време на пресконференция и й връчи подаръци от името на община Хасково.", "date": "2019.11.20", "title": "Заместник-кметът на Хасково Динко Тенев поздрави арт-директора на театър  „Дани и Деси“ за отличното представяне в Малайзия"}
{"url": "http://www.focus-news.net/news/2019/11/20/2721464/natali-petrova-bansko-film-fest-za-14-ta-poredna-godina-podgotvyame-detska-programa-v-koyato-ochakvame-da-se-vklyuchat-nad-500-detsa.html", "text": "За 14-та поредна година подготвяме детска програма, в която очакваме да се включат над 500 деца. Това каза за  Радио „Фокус“ - Пирин  Натали Петрова, организатор на „Банско филм фест“. По думите ѝ за тях са предвидили над 10 работилници, състезания, открити уроци, в които ще участват 18 лектора. „Ние много се гордеем се с тази детска и младежка програма, която обхваща деца от 1 до 12 клас. Освен това ще организираме осем изложби. Също така за първи път ще има и катерачно състезание“, каза още Петрова. Тя подчерта, че цялото събитие се посвещава на два юбилея – „90 години организиран алпинизъм в България“ и „90 години пещерно дело“. „Имаме още два акцента. Това са „30 години от гибелта на вторият човек, изкачил всички осем хилядни върхове без кислород поляка Йежи Кукучка“ и „65 години от първото изкачване на най - трудния и най - красивия връх - К2“.  \r\n \r\nЗа съжаление няма как да разкажа всичко, но все пак се опитах да акцентирам върху най-важните неща. Програмата, която подготвяме е наистина много мащабна“, отбеляза Петрова. Според нея се очертава една почти денонощна, защото ще има и нощно кино. „Вашите читатели и слушатели могат по-подробно да се запознаят със събитията, които сме подготвили на нашият сайт, както и в страницата ни в социалната мрежа „Фейсбук“. Ще завърша с това, с което започнах, а именно, че входът за фестивала е свободен“, припомни Петрова. Тя посочи, че самите срещи, както и прожекциите на филмите, ще се провеждат в няколко зали.  „И разбира се - тази година ще има и рубрика „Памет“, която е под мото „Да си спомним, да не забравим“. Тя е свързана с различни годишнини на българската и световната планинарска култура“, уточни Петрова.  \r\nЛивия НИНОВА", "date": "2019.11.20", "title": "Натали Петрова, „Банско филм фест“: За 14-та поредна година подготвяме детска програма, в която очакваме да се включат над 500 деца"}
{"url": "http://www.focus-news.net/news/2019/11/20/2721467/the-telegraph-ucheni-ustanoviha-che-pileshkata-supa-pomaga-za-lekuvaneto-na-malariya.html", "text": "Според ново проучване пилешката супа не само е полезна за здравето, но може дори да помогне в борбата срещу маларията, пише британският вестник  The Telegraph . Ястието отдавна е смятано за универсален лек срещу настинка и грип, но според учените пилешката супа е полезна дори срещу далеч по тежки болести.  \r\nИзследването е доказало, че супата всъщност прекъсва жизнения цикъл на най-смъртоносните паразити, причиняващи малария.  \r\nТествани са били повече от 60 различни рецепти за супа, включващи зеленчукови, както и такива с телешко и пилешко и учените са доказали, че те пречат на развитието на паразита „плазмодиум фалципарум“, който причинява 99% от смъртните случаи от малария и се предава чрез ухапване от заразен комар.  \r\nУчените от „Имперски колеж на Лондон“ са провели проучването в опит да бъде създадено ново лекарство за малария.  \r\n„Много традиционни култури предписват гореща супа за лекуването на грип, всяка от тях описва чудодейните лековити сили на ястието. (…) Действително има свидетелства, че тези супи притежават антибиотични качества“, заяви говорител на колежа.  \r\n \r\n  Теодор Пенев", "date": "2019.11.20", "title": "The Telegraph: Учени установиха, че пилешката супа помага за лекуването на малария"}
{"url": "http://www.focus-news.net/news/2019/11/20/2721469/administrativniyat-sad-v-kyustendil-shte-se-proiznese-v-srok-po-deloto-za-kasirane-na-izborite-za-kmet-na-obshtina-dupnitsa.html", "text": "Административният съд в Кюстендил ще се произнесе в срок по делото за касиране на изборите за кмет на Община Дупница, предаде репортер на  Радио „Фокус” – Кюстендил .  \r\n \r\nВ рамките на днешния ден бяха броени бюлетини, извършван оглед на маркирането в тях за две секции, допуснато от съдебния състав в предходно заседание. Двете страни оспориха една част от действителните бюлетини, за което предстои произнасяне на съда. В същото време бяха прегледани и недействителните бюлетини, както и тези с маркирано квадратче „Не подкрепям никого”.  \r\n \r\nСтана ясно, че при последните няма разминаване в протоколите на секционните избирателни комисии, което даде основание на съдията по делото да излезе с определение, че няма да бъдат преглеждани недействителните бюлетини и тези с маркирано квадратче „Не подкрепям никого” от останалите секционни избирателни комисии, защото в протоколите няма отразено възражение. Не беше допуснато преброяването на действителните бюлетини от останалите секции, поради същата причина. Предстои Административният съд в Кюстендил да се произнесе в срок. \r\nВенцеслав ИЛЧЕВ", "date": "2019.11.20", "title": "Административният съд в Кюстендил ще се произнесе в срок по делото за касиране на изборите за кмет на Община Дупница"}
{"url": "http://www.focus-news.net/news/2019/11/20/2721471/komisiyata-po-zemedelie-otlozhi-razglezhdaneto-na-zakona-za-maslodaynata-roza.html", "text": "Водещата по законопроекта комисия по земеделие отложи второто четене на Закона за маслодайната роза, предаде репортер на  Агенция „Фокус“ . Това бе единствена точка за днес в дневния ред на комисията. На заседанието присъстваха и представители на бранша. Предложението за отлагане на разглеждането направи в рамките на заседанието председателят на Комисията и депутат от ГЕРБ Мария Белова. Предложението й бе прието единодушно от комисията. То възникна след спорове по текстове на законопроекта. С това решение депутатите прекратиха гласуването на този законопроект и се обединиха около идеята да се свика работна група, на която да присъстват народни представители от всяка парламентарна група, да се изчистят спорните въпроси и отново да се разгледа Законът за маслодайната роза. Изцяло новият закон бе приет на първо четене на 25 април 2019 г. Проектът урежда обществените отношения, свързани с регистрацията на розопроизводителите, розопреработвателите и обектите за производство на продукти от цвят на маслодайна роза. Също така проектът урежда обществените отношения и със създаването, отглеждането и идентификацията на насажденията от маслодайна роза, изкупуването и преработката на цвят от маслодайна роза, както и прозводството и етикетирането и контролът върху дейността на розопроизводителите. Съгласно текстовете МЗХГ ще трябва да създаде и поддържа електронен регистър на розопроизводителите, розопреработвателите и собствениците и ползвателите на обекти за производство на продукти от маслодайна роза. От БСП бяха предложили между първо и второ четене държавната политика за насърчаване и подпомагане на розопроизводителите и научните изследвания в тази област да се провежда от министъра на земеделието, храните и горите. Текстът обаче не бе приет от водещата комисия по земеделие. По искане на вносителите то бе прегласувно и отново отхвърлено. Впоследствие около теста възникна дебат.  \r\nДеница КИТАНОВА", "date": "2019.11.20", "title": "Комисията по земеделие отложи разглеждането на Закона за маслодайната роза"}
{"url": "http://www.focus-news.net/news/2019/11/20/2721473/obshtina-dupnitsa-osiguri-izdrazhkata-na-novoto-prehodno-zhilishte-i-tsentara-za-nastanyavane-ot-semeen-tip-za-detsa.html", "text": "Община Дупница осигури издръжката на новото Преходно жилище и Центъра за настаняване от семеен тип за деца за следващите четири години. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му управляващият орган на Оперативна програма „Развитие на човешките ресурси“ е одобрил проектното предложение „Дом и подкрепа за всяко дете“ на стойност 978 774 лева, подготвено от общинска администрация. \r\n \r\n „Чрез други два проекта на Община Дупница, финансирани от Оперативна програма „Региони в растеж” с близо 700 000 лева, беше изградена необходимата социална инфраструктура за предоставяне на новите резидентни услуги. Чрез тях ще осигури среда, близка до семейната за 12 деца в Центъра за настаняване от семеен тип и за 8 деца на възраст от 15 до 18 години в Преходното жилище”, каза Христо Апостолов. По думите му намеренията на Община Дупница с реализацията на този проект са ориентирани към осигуряване на социално включване, равен достъп и защита на децата, настанени в социални домове и децата в риск от общността. Чрез разкриването на новите услуги ще се даде възможност за закриване на действащия към момента Дом да деца, лишени от родителски грижи „Олга Стоянова“. \r\nВенцеслав ИЛЧЕВ", "date": "2019.11.20", "title": "Община Дупница осигури издръжката на новото Преходно жилище и Центъра за настаняване от семеен тип за деца"}
{"url": "http://www.focus-news.net/news/2019/11/20/2721470/ot-blizo-mesets-vav-varnenskoto-selo-kazashko-e-otvoril-vrati-tsentar-na-kazashkata-kultura.html", "text": "От близо месец във варненското село Казашко е отворил врати Център на казашката култура. Това каза за  Радио „Фокус“ – Варна    Гергана Петкова, кмет на селото. Тя добави, че идеята за създаването на музея е много отдавна и най-накрая вече е реализирана, за радост на жителите на най-малкото село в общината. Петкова посочи, че реализацията на тази идея, която за нея е била почти като мечта, се е случила точно след завръщането й от служебна командировка в Русия.  \r\n \r\nВ рамките на тази визита беше подписан договор за побратимяване между село Казашко и  станица Натухаевская, край Новоросийск, където живеят близо 11 000 човека. „Знаете, че селото ни е исторически свързано с Русия, като жителите му са потомците на  донските казаци. Именно заради това, в памет на предците и грижейки се за бъдещето на подрастващото поколение, се амбицирахме да направим всичко възможно да реализираме тази идея, която вече е факт“, коментира още кметът на Казашко. Тя допълни, че след завръщането й от Русия, е призовала жителите на селото да даряват стари вещи и да участват активно в изграждането на музея.  \r\n \r\nКметицата на селото бе категорична, че посетители на музея, ще видят много интересни вещи и експозиции. Сред тях е макет на старинна казашка къща, която показва нагледно как са изглеждали старите, бели, варосани казашки къщички с малки прозорчета и с тръстиковите покриви. Освен това в музея има и множество фотографии, на част от които е показано как са изглеждали къщичките в селото. Сградата, в която се помещава сега музеят, е общинска сграда, в която преди е нямало нищо. „Създадена е като училище, по-късно се превръща в медицински пункт, а от години в нея нямаше нищо. В нея ще видите предмети от бита, носии, религиозни символи и частици от основния поминък на местното население – рибарството. Имаме и много интересни църковни носии, които са били обличани по време на църковните литургии. Всъщност, тези носии все още се носят, когато хората отиват на църква. Жените трябва да са с три покривала на главата, като последното трябва да е кашмирена кърпа. Това са интересни неща, за които можем да говорим с посетителите, които идват на място. Отправям покана към всеки, който желае да се докосне до тази култура и този етнос, да заповяда при нас и да посети Центъра на казашката култура“, каза в заключение Гергана Петкова.  \r\nДесислава ВАСИЛЕВА", "date": "2019.11.20", "title": "От близо месец във варненското село Казашко е отворил врати Център на казашката култура"}
{"url": "http://www.focus-news.net/news/2019/11/20/2721476/gl-insp-veselin-raykov-e-noviyat-nachalnik-na-politseyskoto-upravlenie-vav-veliko-tarnovo.html", "text": "Със заповед на министъра на вътрешните работи от 15 ноември  гл. инспектор Веселин Райков е назначен за началник на Районно управление – Велико Търново за период от една година. Това съобщават от пресцентъра на  Областна дирекция на МВР – Велико Търново . \r\n  \r\nТой е роден на 1 септември 1984 година в старата столица. Започнал е работа в системата на МВР през 2007 година, като разузнавач в Районно управление „Транспортна полиция“ – Горна Оряховица, след това става разузнавач в сектор „БОП“ – Велико Търново,бил е разузнавач и в Районно управление  – Велико Търново. През 2016 година е назначен за началник на сектор „Криминална полиция“ при Районно управление – Велико Търново, където работи до 15 ноември 2019 година.", "date": "2019.11.20", "title": "Гл. инсп. Веселин Райков е новият началник на полицейското управление във Велико Търново"}
{"url": "http://www.focus-news.net/news/2019/11/20/2721472/kathimerini-mitsotakis-e-v-zagreb-za-kontresa-na-enp.html", "text": "Гръцкият премиер Кириакос Мицотакис е в хърватската столица Загреб, където ще се проведе конгресът на Европейската народна партия (ЕНП), пише електронното издание на атинския вестник  Kathimerini . \r\nКонгресът на ЕНП събра повече от 80 партии и партньори от региона за двудневното събитие, включително председателите на Европейската комисия и Европейския съвет Доналд Туск и Урсула фон дер Лейен и по време на заседанието ще избере новото си ръководство. Освен това ще бъдат обсъдени последните развития в Западните Балкани, промените в климата и начините за довеждане на повече млади хора в политиката.  \r\nМицотакис ще се срещне с главния преговарящ за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц.  \r\nВъв втория ден от срещата гръцкият премиер ще проведе разговори и със своя хърватски колега Андрей Пленкович и ще присъства на панела за промените в климата.  \r\nВ същия ден Мицотакис ще изнесе и реч. \r\n \r\n  Теодор Пенев", "date": "2019.11.20", "title": "Kathimerini: Мицотакис е в Загреб за контреса на ЕНП"}
{"url": "http://www.focus-news.net/news/2019/11/20/2721474/na-21-noemvri-zamestnik-kmetat-na-stolichna-obshtina-yoana-hristova-shte-predstavi-proekta-na-plan-smetka-za-deynostite-po-smetoizvozvaneto.html", "text": "На 21 ноември в 11.00  часа зам.-кметът на Столичната община Йоана Христова ще представи проектът на план-сметка  за дейностите по сметоизвозване и почистване на града  през 2020 година. Това съобщиха от пресцентъра на  Столична община . \r\nПресконференцията ще се състои в Първа зала на Столичната община, ул. „Московска“ 33.", "date": "2019.11.20", "title": "На 21 ноември заместник-кметът на Столична община Йоана Христова ще представи проекта на план-сметка за дейностите по сметоизвозването"}
{"url": "http://www.focus-news.net/news/2019/11/20/2721475/mariya-belova-gerb-izvinyavam-se-na-predstavitelite-na-bransha-za-otlaganeto-na-zakona-za-maslodaynata-roza-no-tova-e-v-tehen-interes.html", "text": "Извинявам се на представителите на бранша за отлагането на Закона за маслодайната роза, но това е в техен интерес. Това каза в обръщение към бранша на розопроизводителите председателят на Комисията по земеделие и депутат от ГЕРБ Мария Белова след като бе прието предложението й да се отложи второто четене на Закона за маслодайната роза, предаде репортер на  Агенция „Фокус“ . Тя посочи, че именно представителите на бранша са тези, които ще работят с изцяло новия закон. \"Ще помоля и колегите от МЗХГ да имате отношение по всяка една предложена редакция, да присъстват компетентни ваши експерти в тази работна група, наистина да изчистим спорните въпроси, така че да се чувстваме удовлетворени. Достатъчно много се отлагаше този законопроект\", каза Белова. По думите й така или иначе вече предходният сезон е изтърван. \"По-добре да не бързаме да го приемаме, но да приемем работещи текстове“, каза още Белова.  \r\nДеница КИТАНОВА", "date": "2019.11.20", "title": "Мария Белова, ГЕРБ: Извинявам се на представителите на бранша за отлагането на Закона за маслодайната роза, но това е в техен интерес"}
{"url": "http://www.focus-news.net/news/2019/11/20/2721477/agerpres-rumaniya-premierat-na-rumaniya-orban-shte-se-sreshtne-s-evropeyski-lideri-na-kongresa-na-enp-v-zagreb.html", "text": "Премиерът на Румъния и ръководител на „Националната либерална партия“ (НЛП) Людовик Орбан ще присъства в Загреб за конгреса на Европейската народна партия (ЕНП), като по време на посещението си в хърватската столица ще се срещне с правителствени ръководители и европейски представители, предава букурещката медия  Agerpres . \r\nСпоред официалния график, публикуван от правителството в Букурещ, Орбан ще се срещне в първия ден на събитието, което ще се проведе от 20 до 21 ноември, с избраната за председател на Европейската комисия Урсула фон дер Лейен. Освен това той ще разговаря и с нейния заместник-председател Джурки Катайнен, както и с председателя на Европейския съвет Доналд Туск и канцлера на Германия Ангела Меркел.  \r\nОсвен това Орбан има насрочени разговори и с премиера на Ирландия Лео Варадкар и с министър-председателя на Гърция Кириакос Мицотакис.  \r\nВъв втория ден на събитието Орбан ще разговаря с други представители на европейските партии, между които председателя на ЕНП Жозеф Дол. Той ще се срещне и с бившия канцлер на Австрия Себастиан Курц и с премиера на Хърватия Андрей Пленкович.  \r\nПо време на конгреса на ЕНП ще бъде избран нов лидер на най-голямата пан-европейска политическа формация.  \r\n \r\n  Теодор Пенев", "date": "2019.11.20", "title": "Agerpres (Румъния): Премиерът на Румъния Орбан ще се срещне с европейски лидери на конгреса на ЕНП в Загреб"}
{"url": "http://www.focus-news.net/news/2019/11/20/2721478/prezidentat-rumen-radev-shte-nagradi-poslanika-na-oae-u-nas-abduluahab-nasar-al-nadzhar-s-orden-madarski-konnik.html", "text": "На 21 ноември, четвъртък, държавният глава Румен Радев ще приеме на „Дондуков“ 2 генералния директор на Европейската организация за ядрени изследвания /ЦЕРН/ проф. Фабиола Джианоти. Срещата ще започне в 9.00 часа. Това съобщиха от  прессекретариата на държавния глава. \r\n   \r\nОт 13.00 часа в Гербовата зала на „Дондуков“ 2 президентът ще награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. Отличието е за особено големите заслуги на дипломата за развитието на двустранните отношения между България и ОАЕ.  \r\n   \r\nПо-късно през деня от 16.00 часа на „Дондуков“ 2 държавният глава ще бъде домакин на церемонията по връчването на четиринадесетите годишни награди „Най-голям корпоративен дарител”. Конкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година церемонията поставя акцент върху устойчивостта на дарителството.", "date": "2019.11.20", "title": "Президентът Румен Радев ще награди посланика на ОАЕ у нас Абдулуахаб Насър Ал Наджар с орден „Мадарски конник“"}
{"url": "http://www.focus-news.net/news/2019/11/20/2721479/gergana-petkova-unikalnoto-i-interesnoto-za-selo-kazashko-e-tova-che-kakto-veche-kazah-tuk-zhiveyat-potomstveni-kazatsi.html", "text": "Уникалното и интересното за село Казашко е това, че както вече казах, тук живеят потомствени казаци, които за съжаление, постепенно се отдалечават от корените си. Именно затова беше и идеята за създаването на музей. Това каза за  Радио „Фокус“ – Варна    Гергана Петкова, кмет на селото. Тя посочи, че отдалечени от прародината си, хората трудно биха могли да съхранят езика и традициите, които са им завещани от техните предци. Петкова посочи, че чрез създаването на Центъра на казашката култура се цели именно – заздравяване на връзката на хората с тяхното минало, а така също и „ваксиниране“ на  децата си, против забравата. \r\n  \r\nСело Казашко е основано преди повече 110 години. „Исторически сме свързани с Русия, а така също и с Румъния. Ще разясня връзката на село Казашко с Румъния. След реформите на Петър Велики, когато казаците бягат от Русия, една част от тях се разселват в Мала Азия, а други тръгват в посока към Дунав. Именно там, зад Дунав живее голяма старообядческа казашка общност. Нашите първи заселници пък тръгват именно от Румъния, от селата около Тулча. Предприетото пътуване е било в посока Турция. Когато обаче стъпват на българска земя, хората са били пленени както от природните дадености, така също и условията за живот, които тогавашното правителство им е предложило. Властите в България им е подала ръка, като им казва, че ако се заселят повече от 100 души, ще им бъде дадено правото да водят свой собствен регистър, няма да им се пречи да изповядват вярата си, която е древноправославна. Това е много силно религиозно течение и църквата ни е подчинена точно на древноправославната църква в Русия. Всичко това е било изключително колоритно, но сега ние можем да покажем тази различно култура само по време на празника на рибаря, който е и празник на село Казашко“, разказа още кметицата на село Казашко. Гергана Петкова допълни, че в днешно време трудно би могло да се покаже този колорит на културата на казаците. „Рибарството вече се е превърнало в хоби, а не в средство за препитание, каквото е било едно време за предците ни.  \r\n \r\nСега вече село Казашко е едно съвременно място, малко са останалите непокътнати казашки къщички, варосани в бяло и с малки прозорчета. Впрочем, именно такава къща се опитахме да пресъздадем в музея в Казашко – макет на малка къщичка с тръстиков покрив. Това всичко е част от историята ни и се стараем да го покажем на младите хора, които са много при нас“, каза в заключение Гергана Петкова.  \r\nДесислава ВАСИЛЕВА", "date": "2019.11.20", "title": "Гергана Петкова: Уникалното и интересното за село Казашко е това, че както вече казах, тук живеят потомствени казаци"}
{"url": "http://www.focus-news.net/news/2019/11/20/2721480/bezplatni-izsledvaniya-po-povod-evropeyskata-sedmitsa-za-izsledvane-za-hiv-i-virusni-hepatiti-shte-se-provedat-v-rzi-smolyan.html", "text": "В периода 22-29 ноември 2019 г. Регионална здравна инспекция – Смолян организира седмица на отворените врати за безплатно, доброволно, анонимно изследване и консултиране за ХИВ; хепатит С и сифилис. Това съобщиха от   РЗИ – Смолян . Инициативата е по повод на „Европейската седмица на тестовете“ и 1 декември – Световен ден за борба със СПИН, който тази година е под надслов „ Промените се правят от общности“. \r\n \r\nЕвропейската седмица се провежда вече седма година, като основната й цел е с обединените усилия на партньорски организации - в общността, здравните грижи и политическите институции - в цяла Европа, да се даде възможност на повече хората, изложени на риск от ХИВ и/или хепатит, да узнаят статуса си възможно най-скоро след заразяване. От това до голяма степен зависи техния живот. По данни на СЗО, късната диагноза на ХИВ инфекция все още е проблем за повечето страни от европейския регион: изчислено е, че само 82% от хората, живеещи с ХИВ в региона, са запознати със своя статус. В страните от Източна Европа този процент е 74%. Късен стадий на инфекция се наблюдава при всеки втори ново диагностициран пациент с потвърдена диагноза ХИВ инфекция. От друга страна е много важно тези хора да получават антиретровирусна терапия незабавно.  Навременната терапия не позволява на ХИВ да навлезе в стадия на СПИН, с което се намалява броя на произтичащите от него смъртни случаи. \r\n \r\nДруга цел на кампаниите е повишаване на осведомеността на населението за начините на превенция на ХИВ и хепатит, с което да защитят себе си и своите близки. Стигмата и дискриминацията все още възпират хората от ранно тестване, което налага предоставяне на достъпна информация за важността на изследването, при зачитане на достойнството и анонимността им. \r\nПо повод Европейската седмица РЗИ – Смолян предоставя възможност на всеки желаещ да се изследва за ХИВ/ СПИН и вирусни хепатити всеки работен ден от 9:00 до 16:00 часа в приемния кабинет на здравната инспекция.", "date": "2019.11.20", "title": "Безплатни изследвания по повод Европейската седмица за изследване за ХИВ и вирусни хепатити ще се проведат в РЗИ – Смолян"}
{"url": "http://www.focus-news.net/news/2019/11/20/2721481/afp-velikobritaniya-shte-izpolzva-bobri-za-da-se-bori-s-navodneniyata-v-stranata.html", "text": "Властите във Великобритания ще се опитат да ограничат наводненията в страната като пуснат в два региона на Обединеното кралство евразийски бобри, предава  AFP , като се позовава на организацията за опазване на обекти с историческа и природна стойност „Национален тръст“.  \r\nОрганизацията заяви, че ще освободи евразийски бобри на две места в Англия през следващата 2020 година.  \r\n„Бентовете, които бобрите създават ще задържат водата в сухите периоди, ще помогнат за намаляването на резките наводнения, ще намалят ерозията и ще повишат качеството на водата“, заяви Бен Ърдли от „Национален тръст“.  \r\nБобрите са изчезнал вид в Обединеното кралство от 16-ти век, тъй като по това време те са масово избивани заради кожата и месото им.  \r\nОттогава има няколко опита за контролирано заселване на бобри в страната, включително в западната част на Шотландия.   \r\n \r\n  Теодор Пенев", "date": "2019.11.20", "title": "AFP: Великобритания ще използва бобри за да се бори с наводненията в страната"}
{"url": "http://www.focus-news.net/news/2019/11/20/2721483/vremenno-se-ogranichava-dvizhenieto-pri-km-144-na-am-trakiya-v-posoka-burgas-poradi-patnotransportno-proizshestvie.html", "text": "Временно се ограничава движението при км 144 на АМ „Тракия“ в посока Бургас поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . \r\n \r\nТрафикът се осъществява по обходен маршрут: пътен възел „Пловдив – изток“ – Пловдив – Попица – пътен възел „Плодовитово“. Шофьорите е необходимо да карат внимателно и със съобразена скорост, като спазват указанията на \"Пътна полиция\".  \r\n \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – аpi.bg,  както и по всяко време на денонощието  на тел. 0700 130 20 в АПИ.", "date": "2019.11.20", "title": "Временно се ограничава движението при км 144 на АМ „Тракия“ в посока Бургас поради пътнотранспортно произшествие"}
{"url": "http://www.focus-news.net/news/2019/11/20/2721486/borislav-yordanov-ota-tsarevgrad-tarnov-oferti-za-nova-godina-vav-veliko-tarnovo-sa-pomesteni-v-katalozite-na-nay-golemiya-rumanski-turopertor.html", "text": "Най-големият румънски туропертор ще предлага Велико Търново като приоритетна дестинация. Общинската туристическа агенция „Царевград Търнов“ сключи договор с най-големия румънски туроператор Christian Tours. Това каза в интервю за  Радио „Фокус“-Велико Търново  управителят на агенцията Борислав Йорданов. Партньорските взаимоотношения са официализирани по време на провеждащото се в румънската столица Букурещ Международно туристическо изложение Targulde Turismal Romaniei (TTR). Международно изложение TTR е най-голямото туристическо изложение в Румъния, предназначено както за масовата публика, така и за професионалисти в бранша. То се провежда два пъти годишно и във всяко издание участват над 300 изложители. На борсата Общинската туристическа агенция „Царевград Търнов“ презентира Велико Търново като най-добрата дестинация за културен туризъм в България. \r\n„Това е туроператор, който основно работи в Румъния и Унгария. Ние водим преговори с екипа им от 2 години, като идеята беше да вкарат Велико Търново като дестинация в техните пакети. След целия този труд и преговори, старата столица е в каталозите им за 2019 и 2020 година. Мисля, че това е голям успех за нас, защото трудно се пробива при такива големи туроператори. Важното е, че ние вече сме там и според мен когато минат първите групи, ще има още по-голям интерес към града и страната ни. В пакетите, които предлагат са включени Царевец, Арбанаси и Велико Търново. Това е едно добро начало за бъдещо развитие на туризма. Лондонското изложение, на което присъствахме като представители на България, е малко по-различно от това, което беше в Румъния. Това е така, защото е на по-високо работно ниво, водят се директни разговори с туроператори, но ние като участници за първа година, сега поставихме основите на бъдещите си контакти. Изложението в Румъния е по-специфично, тъй като туроператорите са на място и предлагат услугите си директно на потребителите. Двете изложения са от различен тип, но по принцип контактите, които се реализират на всички изложения са важни, защото от там тръгва всичко.В пакетите са представени Велико Търново, Царевец, Арбанаси, оферти за Нова година, както и обиколка на всички музейни обекти“, каза Борислав Йорданов и поясни, че този туроператор работи само с групи и организира само групов туризъм. \r\nПо думите на Борислав Йорданов заявките ще дойдат в последствие. „Най-важното в момента е, че вече сме в каталозите, тъй като тази фирма работи с хиляди туристи. Това е един от най-силните туроператори в Румъния и Унгария. Важното е да си там, да те видят, а оттам нататък ще дойдат и туристите“, категоричен е управителят на ОТА „Царевград Търнов“. \r\nРени АТАНАСОВА", "date": "2019.11.20", "title": "Борислав Йорданов, ОТА „Царевград Търнов“: Оферти за Нова година във Велико Търново са поместени в каталозите на най-големия румънски туропертор"}
{"url": "http://www.focus-news.net/news/2019/11/20/2721484/kmetat-na-pomorie-ivan-aleksiev-e-na-rabotno-poseshtenie-v-harvatiya.html", "text": "Кметът Иван Алексиев е на работно посещение в гр. Опатия, Хърватия, където се провежда Първа международна конференция за практическите и теоретични въздействия на подхода LEADER/CLLD в Югоизточна Европа. Това съобщиха от пресцентъра на  Община Поморие . Целта на конференцията е среща между практикуващите програмата LEADER на всички нива – европейски, национални и териториални, на която да бъдат представени добри практики, показващи примери за постижения. В дните на конференцията, от 20 – 22. 11. 2019 г., участниците ще имат възможност да се срещнат с повече от 20 учени и експерти от Европейската комисия, които ще представят последните научни изследвания за подхода LEADER/CLLD и да обсъдят неговите въздействия с лектори от академични среди, администрация и практикуващи подхода. LEADER е метод за местно развитие, който се използва от 20 години за ангажиране на местните участници в разработването и изпълнението на стратегии, вземане на решения и разпределяне на ресурси за развитието на техните райони. Изпълнява се от около 2 600 местни групи (МИГ) и обединяват публични, частни и граждански заинтересовани страни в определена област. През програмния период 2014-2020 г. методът LEADER е разширен под по-широкия термин за местно развитие, ръководен от Общността (CLLD) с три допълнителни фонда на ЕС: Европейския фонд за морско дело и рибарство (ЕФМДР); Европейския фонд за регионално развитие (ЕФРР) и Европейския социален фонд (ЕСФ). На конференцията присъства и изпълнителният директор на Местна инициативна рибарска група /МИРГ/ – Поморие Георги Петков. Заедно с кмета Иван Алексиев, който е и председател на МИРГ Поморие, ще посетят местната хърватска инициативна група VELA VRATA и ще имат възможността практически да се запознаят с дейностите и опита, предоставени от подхода LEADER в Хърватия.", "date": "2019.11.20", "title": "Кметът на Поморие Иван Алексиев е на работно посещение в Хърватия"}
{"url": "http://www.focus-news.net/news/2019/11/20/2721488/glaven-komisar-ivaylo-ivanov-institutsiite-dokazaha-neobhodimata-podgotovka-za-reaktsiya-pri-izvanredni-situatsii-po-vreme-na-uchenieto-zashtita-2019-g.html", "text": "Най-важната цел на Национално пълномащабно учение „Защита 2019 г.“ е да проиграем на практика евентуална ситуация, да направим необходимата стиковка, за да е ясно как ангажираните институции реагират и как се справят – това обясни главният секретар на МВР главен комисар Ивайло Иванов в края на двудневните тренировъчни действия, в които, освен МВР, участват и други министерства с огромен брой служители. Той даде много добра оценка за готовността и координацията: От видяното в Националния щаб в София и на терен смятам, че държавата е готова да действа в такава ситуация. Впечатлен съм от възможностите и техниката, с които разполагаме. Координацията е на ниво. Една такава ситуация, с авария в ядрена централа, не може да бъде предвидена, но хората трябва да знаят, че институциите, които са ангажирани със справяне с последствията, знаят какво да направят и имат необходимата подготовка, съобщиха от пресцентъра на  МВР . \r\n \r\nДиректорът на ГД „Пожарна безопасност и защита на населението“ главен комисар Николай Николов подчерта, че при евентуална авария най-важното е хората да запазят спокойствие, защото паниката е лош съветник. Следването на указанията на институциите, разпространявани чрез медиите, не е само пожелателно, но и задължително за населението с оглед безопасността. По думите му, аварийните екипи на АЕЦ Козлодуй са изключително добре подготвени, а ръководството на централата и в момента проиграва много тежък вариант на производствена авария.  \r\n   \r\nВ рамките на двудневното пълномащабно учение „Защита 2019 г.“ тази сутрин в АЕЦ Козлодуй бе разигран следният сценарий: След отказ на система за безопасност, е преустановено охлаждането на отработеното гориво в приреакторния басейн на спрения за планов годишен ремонт 5 блок на АЕЦ „Козлодуй“. Констатирано е изхвърляне на радиоактивни вещества в атмосферата. Случващото се е класифицирано от АЕЦ-а като „Обща авария”. Незабавно е активиран Аварийният план на атомната централа. Уведомени са кметствата на общините Козлодуй и Мизия, Агенцията за ядрено регулиране, ГДПБЗН, Министерството на енергетиката, както и оперативните центрове към областните управления ПБЗН във Враца и Монтана.  \r\n \r\nМеждувременно, по време на транспортни операции от 5 блок към Хранилището за отработено гориво, пада контейнер с гориво, което довежда до разхерметизирането на контейнера и изхвърляне на радиоактивни частици в ограничен периметър около него. Пострадали са шестима души от обслужващия транспортирането персонал на централата, на които веднага е оказана първа долекарска помощ от Служба „Трудова медицина” в АЕЦ, след което са транспортирани в МБАЛ „Св. Иван Рилски” в Козлодуй. На персонала, осъществяващ тези дейности, е разпоредено да използва индивидуални средства за защита (маски, филтри, дихателни апарати) и защитно облекло. Ремонтният персонал е изведен от блока. На работещите на площадката на атомната централа е препоръчана йодна профилактика и защитна мярка „укриване” във вътрешността и в приземните етажи на обитаемите сгради, с добре уплътнени прозорци и врати. С помощта на Районна служба ПБЗН – АЕЦ „Козлодуй”, повредата е отстранена. Радиационната обстановка се нормализира.  \r\n \r\nДежурният авариен персонал на АЕЦ-а продължава да работи по график на площадката на централата по отстраняване на пораженията. Планират се възстановителни дейности, оценка на състоянието на съоръженията след аварията и предстои почистване на замърсените с радиоактивност райони. Извършена е  херметизация на сграда на хранителен магазин в Козлодуй , проиграна е евакуация на ученици от СУ „Св. Св. Кирил и Методий”.  След подаване на информация в Националния щаб е получено разпореждане и са разгърнати обединени контролно-пропускателни пунктове в зоната на Кнежа и Лехчево, предприета е и организация за провеждане на евакуация при необходимост.", "date": "2019.11.20", "title": "Главен комисар Ивайло Иванов: Институциите доказаха необходимата подготовка за реакция при извънредни ситуации по време на учението \"Защита 2019 г.\""}
{"url": "http://www.focus-news.net/news/2019/11/20/2721485/reuters-ulichno-kuche-ot-avstraliyski-priyut-se-okaza-chast-ot-izchezvasht-zhivotinski-vid.html", "text": "След провеждането на ДНК тестове беше установено, че улично куче, открито в градина на източния бряг на Австралия е всъщност чистокръвно куче Динго – изчезващ вид в страната, предава  Reuters . \r\nКучето Уанди е било намерено в градина в град Уандилгонг, на 330 км от Мелбърн и е било преместено в приют за застрашени видове, след като е било установено, че всъщност не е обикновено кученце. \r\n„Той ще е много ценно животинче, в зависимост от това как се развие и как се отнася с другите в приюта“, заяви Лин Уотсън, директор на Австралийската фондация за кучетата динго. Именно тази организация притежава приюта, където се намира Уанди.  \r\nУотсън каза още, че ДНК тестовете са потвърдили, че Уанди е разновидност на кучето Динго – порода диви кучета, които са на път да изчезнат заради масовото им избиване, включително от правителството на  Австралия, което в миналото многократно провежда програми за ограничаване на популацията им.  \r\nТя добави, че Фондацията смята да използва кученцето в програмата за възстановяването на популацията на животинския вид. Все още не е ясно откъде е дошло кученцето, нито как е попаднало в австралийския град.  \r\n \r\n  Теодор Пенев", "date": "2019.11.20", "title": "Reuters: Улично куче от австралийски приют се оказа част от изчезващ животински вид"}
{"url": "http://www.focus-news.net/news/2019/11/20/2721487/", "text": "Росен Карамфилов и Николай Владимиров ще представят съвместната си книга „Огледални съзнания“ в Пловдив, предаде репортер на  Радио „Фокус“ – Пловдив . Събитието ще се състои от 20.00 часа на 21 ноември в бар „Fabric” на ул. „Отец Паисий“ в града. Авторите определят книгата като „поетичен експеримент“. Всяко стихотворение вътре е писано и от двамата, на принципа на редуването – строфа от единия, строфа от другия. „Поради това всичко в нея е умножено по две – двойно повече любов, двойно повече бунт, двойно повече надежда. Най-вече, двойно повече поезия. За Вас остава да познаете кой кой е. И да се насладите на изживяването“, споделят двамата автори. \r\nСъбитието утре включва литературно четене и музикална програма. Накрая всеки, който желае, ще получи екземпляр от книгата с автограф и лично послание. Входът е свободен. \r\nТони МИХАЙЛОВ", "date": "2019.11.20", "title": "Росен Карамфилов и Николай Владимиров ще представят съвместната си книга „Огледални съзнания“ в Пловдив"}
{"url": "http://www.focus-news.net/news/2019/11/20/2721489/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца, съобщиха за  Радио „Фокус“ – Велико Търново  от Областно пътно управление. Настилките са сухи, но в  по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до началото на следващата година. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.  В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nРени АТАНАСОВА", "date": "2019.11.20", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/11/20/2721490/na-21-noemvri-shte-se-otkrie-parvata-interdistsiplinarna-mezhdunarodna-sreshta-diskusiya.html", "text": "Министърът на образованието и науката Красимир Вълчев заедно с вицепремиера Томислав Дончев, заместник-министъра на културата Амелия Гешева и генералния директор на Европейската организация за ядрени изследвания (CERN/ЦЕРН) д-р Фабиола Джаноти ще дадат началото на първата интердисциплинарна международна среща-дискусия „RELOGIA Триалози 2019 – Наука-Изкуство-Технологии“ утре, 21.11.2019 г., от 10:00 часа в зала 3, на НДК. Това съобщиха от пресцентъра на  Министерство на образованието . \r\n   \r\nОт 11:30 часа в София Тех Парк  министър Красимир Вълчев и д-р Джаноти ще открият изложба, посветена на 20 години от приемането на Република България за пълноправен член на ЦЕРН. Изложбата ще  представи прототипи и инсталации от участието на страната ни в научните програми на организацията.", "date": "2019.11.20", "title": "На 21 ноември ще се открие първата интердисциплинарна международна среща-дискусия „RELOGIA Триалози 2019 – Наука-Изкуство-Технологии“"}
{"url": "http://www.focus-news.net/news/2019/11/20/2721496/vitsepremierat-mariyana-nikolova-indiya-e-prioriteten-partnyor-za-balgariya-v-aziatsko-tihookeanskiya-region.html", "text": "„Новите световни икономически тенденции, иновации и възможности налагат да търсим сътрудничество в съвършено нови сектори“. Това заяви заместник министър-председателят по икономическата и демографската политика Марияна Николова на откриващата сесия на международния бизнес форум „Индия-Европа 29“, който се провежда в индийската столица Делхи, съобщиха от  правителствена информационна служба .Във фокуса на форума са изкуственият интелект, информационните технологии и стартъпи, възобновяемите енергийни източници, интелигентните градове и чистите технологии. Вицепремиерът Марияна Николова отбеляза, че Петото издание на инициативата търси отговор на новите предизвикателства като спомага за изграждането на нови партньорства. „Можем да съсредоточим усилията си върху ускоряването на търговията и инвестициите в сфери като биотехнологиите, хранителната промишленост, зърнените култури, транспортното оборудване, машини и съоръжения“,  изтъкна вицепремиерът. Пред форума министърът на търговията, индустрията и железниците на Република Индия Пиуш Гоял обърна специално внимание на България като акцентира върху дългогодишните близки българо-индийски отношения и насърчи бизнеса да оцени добрите възможности за инвестиции у нас.По-късно българският вицепремиер Николова проведе среща с индийския министър на външните работи д-р Субрахманям Джаишанкар. По време на разговорите тя посочи, че Индия е приоритетен партньор за България в Азиатско-тихоокеанския регион. Николова подчерта пред Джаишанкар, че разширяването на договорноправната основа на двустранното сътрудничество е от важно значение. В тази връзка вицепремиерът каза, че българската страна работи за окончателното съгласуване и подписване на Спогодбата за морско търговско корабоплаване. Д-р Джаишанкар заяви, че отличните взаимоотношения са добра предпоставка за надграждането на съществуващите икономически и търговски връзки. Той изрази желанието на Индия освен в традиционните сфери на интерес, да задълбочи партньорството си с България и в нови области като обучителни обмени на млади хора, информационни технологии, чиста енергия и рециклиране. Българският заместник министър-председател Марияна Николова проведе среща и с министъра на туризма и културата Прахлад Сингх Пател, с когото обсъдиха предприетите действия, свързани с подписания миналата година Меморандум за разбирателство в сферата на туризма. Министър Пател акцентира, че Индия цени контактите с България, тъй като се основават на културно-исторически традиции, изпреварили дипломатическите. Той отбеляза, че е създадена работна група, която е ангажирана с изработването на пътна карта за изпълнение на Меморандума.", "date": "2019.11.20", "title": "Вицепремиерът Марияна Николова: Индия е приоритетен партньор за България в Азиатско-тихоокеанския регион"}
{"url": "http://www.focus-news.net/news/2019/11/20/2721492/afp-pri-izraelski-vazdushni-udari-v-siriya-sa-zaginali-16-chuzhdestranni-boytsi.html", "text": "Общо 23 души, 16 от които чужденци, са загинали във въздушни удари, извършени от силите за сигурност на Израел в областта на Дамаск, Сирия предава  AFP . \r\nАтаките са били извършени срещу правителствените сили на Башар Асад, както и срещу съюзници на Иран в страната.  \r\nДанните са на „Сирийската обсерватория за правата на човека“. Общо 16 от загиналите са с чуждо гражданство, а двама са цивилни.  \r\n \r\n \r\n \r\n \r\n  Теодор Пенев", "date": "2019.11.20", "title": "AFP: При израелски въздушни удари в Сирия са загинали 16 чуждестранни бойци"}
{"url": "http://www.focus-news.net/news/2019/11/20/2721491/zamestnik-ministar-verginiya-krasteva-shte-otkrie-5-toto-izdanie-na-ezhegodniya-forum-seminar-na-proizvoditelite-na-malini-i-yagodoplodni-na-21-noemvri.html", "text": "На 21 ноември 2019 г. заместник-министърът на земеделието, храните и горите Вергиния Кръстева ще открие 5-тото издание на ежегодния форум-семинар на производителите на малини и ягодоплодни култури в България. Събитието се организира от  Българската асоциация на малинопроизводителите и био-ягодоплодните. Форумът ще се проведе от 10:30 часа в хотел Балкан, курорт Чифлика, Община Троян.", "date": "2019.11.20", "title": "Заместник-министър Вергиния Кръстева ще открие 5-тото издание на ежегодния форум-семинар на производителите на малини и ягодоплодни на 21 ноември"}
{"url": "http://www.focus-news.net/news/2019/11/20/2721497/", "text": "Мокри са пътните настилки в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е облачно, със слаби превалявания от дъжд. През деня не са получавани сигнали за инциденти по пътищата в областта.   \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са мокри. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.20", "title": "Мокри са пътните настилки в област Смолян"}
{"url": "http://www.focus-news.net/news/2019/11/20/2721499/patnite-nastilki-v-blagoevgradska-oblast-sa-predimno-mokri-i-hlazgavi.html", "text": "Пътните настилки в Благоевградска област са предимно мокри и хлъзгави.Това съобщиха за  Радио „Фокус“ – Пирин  от Областно пътно управление – Благоевград.Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Извършва се рехабилитация на пътя автомагистрала „Струма“ – Лозеница от км 0+000 до км 10+754.  До 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Повишена опасност от падащи камъни има в Кресненското дефиле, също и в района на проходите Предел и Папаз Чаир.  \r\nЛивия НИНОВА", "date": "2019.11.20", "title": "Пътните настилки в Благоевградска област са предимно мокри и хлъзгави"}
{"url": "http://www.focus-news.net/news/2019/11/20/2721493/zapochva-kategorizatsiya-na-yazovirite-v-plovdiv-shte-tarsyat-potentsialno-opasni.html", "text": "Започва категоризация на язовирите в Пловдив. Това съобщиха за  Радио \"Фокус\"- Пловдив  от пресцентъра на Областната администрация. Набелязани са съвместни дейности, които касаят  и собствеността на язовирите, регламентирани от промените в Закона за водите. С този акт Област Пловдив ще бъде първата, в която ще се извърши подобна класификация, регламентирана от Закона за водите. Това ще даде и яснота кои от язовирите в региона са потенциално опасни.  \r\nОбластният управител Дани Каназирева се срещна и разговаря с председателя на Държавна Агенцията за метрологичен и технически надзор Петър Горновски, главния секретар на Агенцията Павлина Данаилова и шефът за Южна България на дирекция Надзор на язовирните стени и съоръженията към тях ген. Йордан Кюмюрджиев. Тема на разговорите беше съвместната дейност на институциите по отношение на надзора на язовирите в Област Пловдив. \r\nВ момента върви процес на прехвърляне на собствеността на язовирите към новосформираното Държавно предприятие за управление и стопанисване на язовирите, което е към Министерство на икономиката. Държавното предприятие ще има ангажимента да стопанисва и ремонтира язовирните стени и съоръжения на потенциално опасните язовири.", "date": "2019.11.20", "title": "Започва категоризация на язовирите в Пловдив, ще търсят потенциално опасни"}
{"url": "http://www.focus-news.net/news/2019/11/20/2721494/aktsenti-v-sutreshniya-blok-dobro-utro-balgariya-po-radio-fokus-na-21-noemvri.html", "text": "Над 500 милиона евро предвижда ЕС за борба с климатичните промени. Прави ли се обаче нужното от националните правителства на страните-членки на Общността? Отговорите търсим с Балин Балинов от „Грийнпийс“. Родната данъчна политика и евентуални промени в нея ангажира депутатите. Как обаче идеите намират отражение върху българския данъкоплатец? За мотивите към някои от предложенията разговаряме с народния представител от ПГ на БСП Георги Гьоков. Във връзка с очакваното застудяване проверяваме готовността за предстоящото зимно почистване. Каква е тя във великотърновска област ще ни каже областният управител проф. Любомира Попова. В Деня на християнското семейство-21 ноември ще посетим Неделното училище в Симитли, за да разберем как днес децата се учат на християнски ценности.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.11.20", "title": "Акценти в сутрешния блок „Добро утро, България“ по Радио „Фокус“ на 21 ноември"}
{"url": "http://www.focus-news.net/news/2019/11/20/2721495/darzhaven-fond-zemedelie-i-obshtina-bansko-podpisaha-dogovor-po-programata-za-razvitie-na-selskite-rayoni.html", "text": "Община Банско сключи договор с Държавен фонд земеделие по Програмата за развитие на селските райони за проект „Подобряване на енергийната ефективност на административни сгради на територията на Община Банско - кметство в град Добринище, кметство в село Места и административна сграда в град Банско”. Това съобщиха от пресцентъра на  общината.   Проектът е по приоритетна ос „Основни услуги и обновяване на селата в селските райони”. Размерът на одобрената субсидия е 390 хил. лв., а частното финансиране е 44 413 лв. Проектът трябва да бъде изпълнен до 19 ноември 2022 год. С него се цели  \r\nнамаляване на разходите за енергия в обекти и сгради, които се поддържат от общинския бюджет и привеждане на сградния фонд към изискванията на закона и наредбите за енергийната ефективност.", "date": "2019.11.20", "title": "Държавен фонд земеделие и Община Банско подписаха договор по Програмата за развитие на селските райони"}
{"url": "http://www.focus-news.net/news/2019/11/20/2721482/", "text": "Катастрофа между ТИР, микробус и лек автомобил затруднява движението в района на км 144 на АМ „Тракия“ в посока Бургас. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден в 15.40 часа. Микробус „Пежо“ се е блъснал в ТИР, завъртял се и е ударил лек автомобил „Дачия“. При пътнотранспортното произшествие няма пострадали хора. ТИР-ът е препречил пътното пратно и до изтеглянето му се спира движението в участъка. Обходният маршрут за водачите е през км 133 – път II 56- път I-8 – Плодовитово. \r\nТони МИХАЙЛОВ", "date": "2019.11.20", "title": "Катастрофа между ТИР, микробус и лек автомобил затруднява движението в района на км 144 на АМ „Тракия“"}
{"url": "http://www.focus-news.net/news/2019/11/20/2721501/ministar-desislava-taneva-shte-vrachi-priza-agrobiznesmen-na-balgariya-za-2019-g-na-21-noemvri.html", "text": "На 21 ноември 2019 г. министърът на земеделието, храните и горите Десислава Танева ще връчи приза Агробизнесмен на България за 2019 г. Тя ще вземе участие и в среща на агробизнеса, която ще се проведе от 15:00 в зала 6 на НДК.", "date": "2019.11.20", "title": "Министър Десислава Танева ще връчи приза Агробизнесмен на България за 2019 г.  на 21 ноември"}
{"url": "http://www.focus-news.net/news/2019/11/20/2721500/inspektori-ot-iara-vav-varna-prodalzhavat-s-aktivnite-proverki-za-proizhoda-na-ribata-za-nikulden.html", "text": "Инспектори от Изпълнителната агенция по рибарство и аквакултури продължават със своите проверки за произхода на рибата в търговската мрежа и преди и по време на празника Никулден. Проверките, които правим не са спирали, те се извършват ежедневно, увери в интервю за  Радио „Фокус“ – Варна  директорът на Централното управление на Агенцията, доц. Галин Николов. Във Варна ще се проверяват рибарските пристанища, търговската мрежа, корабите, които разтоварват, продавачите „първа продажба“, които прекупуват рибата. По думите му, основният съвет към потребителите е на първо място, да се възползват от правото си да поискат документ за произход на стоката – от къде е рибата, дали е произведена от законен регистриран производител, дали е извадена от законен рибар. „Много е важно във връзка с тяхното здраве, рибата, която ще си закупят за празника, а и не само за него, надявам се хората да купуват риба не само за Никулден, да са сигурни в нейните качества. Да гледат дали е прясна. Много хора не знаят и не използват възможността и правото си да поискат документ за произхода на рибата, която купуват“, обясни той. Според доц. Николов, тенденцията през последните години е да се констатират все по-малко нередности и нарушения, както сред търговците, така и сред рибарите и производителите. \r\n \r\nДиана СТОЕВА", "date": "2019.11.20", "title": "Инспектори от ИАРА във Варна продължават с активните проверки за произхода на рибата за Никулден"}
{"url": "http://www.focus-news.net/news/2019/11/20/2721505/studenti-ot-stopanska-akademiya-d-a-tsenov-shte-badat-nominirani-za-stipendianti-na-fondatsiya-atanas-burov.html", "text": "За поредна година студенти от Стопанска академия „Димитър А. Ценов” ще бъдат сред номинираните за стипендианти на фондация „Атанас Буров”. По традиция, Фондацията провежда ежегодно конкурс за стипендианти, в който право на участие имат студенти в редовна форма на обучение по икономически специалности във висши училища в България, завършили са най-малко ІІІ курс и са с успех от цялото следване не по-малко от „Много добър” 4.50. Конкурсът се провежда в градовете Свищов, Варна и София, и преминава през различни етапи. За академичната 2019-2020 г. стипендията е в размер на 300 лева месечно и се получава през деветте учебни месеца.Това съобщиха от  Академията . \r\nКонкурсът в Свищовската академия, в който участваха 8 студенти от различни специалности, проведоха Владимир Ташков – изпълнителен директор на Фондацията и Росица Колева – експерт. Гостите подчертаха, че вече повече от 20 години сред избраните за стипендианти на Фондацията ежегодно има по 3 – 5 студенти от Стопанската академия. По думите на изпълнителния директор, резултатите, които свищовските студенти показват, винаги са на много високо ниво. Владимир Ташков благодари на академичното ръководство за организацията и предоставените условия за провеждане на конкурса.  \r\nУчастващите в конкурса студенти решаваха писмения тест, включващ 30 въпроса от затворен тип, свързани със счетоводство, финанси, банково дело, външна търговия и други икономически области. Високото ниво на тяхната подготовка показа и факта, че след получените резултати от теста, четирима бяха поканени на събеседване с представителите на Фондацията и ще бъдат предложени за стипендианти пред Управителния съвет. \r\nРезултатите от конкурса ще бъдат обявени след заседание на УС през м. декември и имената на одобрените кандидати ще бъдат публикувани на сайта на Фондацията. По думите на Владимир Ташков, сумите за първите три месеца от настоящата учебна 2019-2020 г. традиционно ще бъдат изплатени още преди коледните празници.", "date": "2019.11.20", "title": "Студенти от Стопанска академия „Д. А. Ценов” ще бъдат номинирани за стипендианти на фондация „Атанас Буров”"}
{"url": "http://www.focus-news.net/news/2019/11/20/2721502/vremenno-otstraneni-sa-direktorite-na-umbalsm-n-i-pirogovuniversitetska-bolnitsa-lozenets-i-sbal-po-detski-bolesti-prof-d-r-ivan-mitev-ead.html", "text": "Временно отстранени са директорите на УМБАЛСМ „Н. И. Пирогов”,Университетска болница „Лозенец“ и СБАЛ по детски болести „проф. д-р Иван Митев“ ЕАД. Това съобщиха за Агенция \"Фокус\" от Министерство на здравеопазването. Причина за временното отстраняване на директорите на трите болници е трагичната смърт на 3-годишно дете. \r\nБояна МАРКОВА", "date": "2019.11.20", "title": "Временно отстранени са директорите на УМБАЛСМ „Н. И. Пирогов”,Университетска болница „Лозенец“ и СБАЛ по детски болести „проф. д-р Иван Митев“ ЕАД"}
{"url": "http://www.focus-news.net/news/2019/11/20/2721507/italianski-grazhdanin-e-predaden-na-sad-za-narushena-zapoved-za-zashtita-ot-domashno-nasilie.html", "text": "Италиански гражданин е предаден на съд за нарушена заповед за защита от домашно насилие. Това съобщиха от пресцентъра на  Апелативна прокуратура . Районна прокуратура – Лом е внесла за разглеждане в съда обвинителен акт срещу Д.М. за извършено от него престъпление по чл. 296, ал. 1, вр. чл. 26, ал. 1 от НК.  \r\nОбвиняемият М. е италиански гражданин и живее в гр. Лом. От 2004 г. живеел на семейни начала с Д.Х., с която има тринадесетгодишна дъщеря.  \r\nНа 22.10.2019 г. на обвиняемия М. била връчена лично заповед за защита от домашно насилие, с която той се задължавал да се въздържа от прояви на домашно насилие по отношение на Д.Х. Било му забранено да приближава жилището й, местоработата й и местата й за социални контакти и отдих на по-малко от 20 метра.  \r\nВъпреки това, на 05.11.2019 г., докато жената била на работа в магазин, Д.М. два пъти влизал в търговския обект, както и стоял пред него. Х. му казала „да я остави на мира“, но при тези нейни думи той я нападнал, дърпал я за косата, ръцете и се опитал да я бутне. Свидетели на случващото се подали сигнал до РУ гр. Лом. Пристигналите на място полицаи задържали М. за срок до 24 часа.  \r\nСедмица по-късно, на 10.11.2019 г., отново бил получен сигнал за нарушена заповед за защита от домашно насилие. Този път обвиняемият посетил жилището на пострадалата жена на ул. „Славянска“ в града.  \r\nСрещу Д.М. е било образувано наказателно производство и същият е бил привлечен в качеството на обвиняем за извършено престъпление – неизпълнение на заповед за защита от домашно насилие.  \r\nПредстои съдът да насрочи разпоредително заседание по делото.", "date": "2019.11.20", "title": "Италиански гражданин е предаден на съд за нарушена заповед за защита от домашно насилие"}
{"url": "http://www.focus-news.net/news/2019/11/20/2721503/the-times-of-israel-prezidentat-na-izrael-riuven-rivlin-pregovarya-s-partiyni-lideri-shansovete-za-formirane-na-pravitelstvo-izchezvat.html", "text": "Президентът на Израел Риувен Ривлин проведе срещи с членове на различни политически партии малко преди изтичането на срока, даден на ръководителя на „Синьо и бяло“ Бени Ганц да формира правителство, което най-вероятно няма да се случи, пише вестник  The Times of Israel . \r\nСлед като разговаря с премиера на Израел Бенямин Нетаняху и лидера на социалдемократите от „Мерец“ Ницан Хоровиц по-рано, Ривлин се срещна и с депутата на „Синьо и бяло“ Моше Ялон, както и представители на много от по-малките партии в страната, включително с ръководителите на арабската „Съвместна листа“ Айман Уде и Ахмад Тиби. \r\nРазговорите едва ли ще доведат до коалиционно споразумение в последната минута преди времето на Ганц да изтече и вероятно са били насочени към последния шанс за формиране на правителство. За да се случи това, 61 от 120-те депутати в парламента трябва да подкрепят който и да е депутат в Кнесета за премиер. Ако това не се случи, в Израел ще се проведат трети поредни избори в рамките на година. \r\nВ драматично обявление, след разпадането на коалиционните преговори, ръководителят на партия „Наш дом Израел“ Авигдор Либерман заяви, че няма да подкрепи нито опозиционния лидер Бени Ганц, нито премиера Бенямин Нетаняху за формирането на ново правителство.  \r\n„Няма шанс. Ние няма да се присъединим нито към дясно, нито към ляво, нито към правителство в малцинство. Каквото и правителство да е това, то няма да оцелее и няма да може да функционира и да направи това, което е необходимо за страната“, каза Либерман в свое изявление пред парламента.  \r\nНентаняху и Ганц си размениха взаимни обвинения в свои собствени изявления по-рано, след края на срещата в кабинета на министър-председателя в Ерусалим, в която надеждите за широко единно правителство бяха попарени.  \r\nЯлон заяви след срещата си с Ривлин, че „единственото“ правителство, приемливо за неговата партия е било единна коалиция с управляващите „Ликуд“, оглавена от „Синьо и бяло“.  \r\n„Това, което интересува Нетаняху е неговото собствено бягство от пейката на (съдебната) защита“, заяви Ялон, като имаше предвид корупционните дела, които вероятно ще започнат срещу премиера в близките дни. \r\n„Синьо и бяло“ беше формирано за да върне Израел обратно по пътя му и не да подава ръка на човек, който доведе страната до лидерска криза. Благодарих на президента за неговите опити да постигне единство в Израел“, каза още депутатът. \r\nАйман Уде заяви след срещата, че той и Тиби са наблегнали на това, че „всички опции, които се застъпват за мир и равенство“ се обсъждат, но ако се стигне до трети избори, тяхната партия е готова за това.  \r\n„Не искаме още избори, но ако ни въвлекат в тях, ние ще продължим да набираме сили и ще направим всичко необходимо, за да предотвратим формирането на ново правителство, начело с Нетаняху“, каза той. \r\nРивлин освен това разговаря с външния министър от партия „Ликуд“ Израел Кац, което не беше част от президентския график. Срещата се проведе при затворени врати и Ривлин отказа да коментира дали е била свързана с коалиционните преговори.  \r\n \r\n  Теодор Пенев", "date": "2019.11.20", "title": "The Times of Israel: Президентът на Израел Риувен Ривлин преговаря с партийни лидери, шансовете за формиране на правителство изчезват"}
{"url": "http://www.focus-news.net/news/2019/11/20/2721508/pokachva-se-sedmichnata-zabolyaemost-ot-ostri-respiratorni-zabolyavaniya-v-oblast-kyustendil.html", "text": "Покачва се седмичната заболяемост от остри респираторни заболявания в област Кюстендил. Това съобщиха за  Радио „Фокус” – Кюстендил  от Регионална здравна инспекция – Кюстендил. За последната седмица са отчетени стойности от  44,27 на десет хиляди души, спрямо 36,89 през предходната седмица. 38 са регистрираните заразни заболявания през изминалите седем дни. Най – много са ентероколитите – 22. Девет са случаите на варицела. Установени са четири случая на Хепатит А, както и два случая на туберкулоза. В регионалната здравна инспекция е постъпила информация за един случай на салмонелоза. \r\nВенцеслав ИЛЧЕВ", "date": "2019.11.20", "title": "Покачва се седмичната заболяемост от остри респираторни заболявания в област Кюстендил"}
{"url": "http://www.focus-news.net/news/2019/11/20/2721504/krasimir-manolov-starshi-trenyor-na-ofk-levski-karlovo-agresiyata-e-bich-za-futbola.html", "text": "„Агресията е бич за футбола! Това мое твърдение беше доказано в края на мача от 16-ия кръг в Югоизточна Трета лига на 17 ноември, когато Общински футболен клуб „Левски“ Карлово посрещна на свой терен ФК „Розова долина“ Казанлък.Това съобщиха от пресцентъра на  Община Карлово .Отборът им е стойностен, мачът беше много интересен за гледане. Главният съдия не ощети по никакъв начин гостите. Далеч съм от мисълта да бъда адвокат на съдиите, но отново ще кажа: агресията, особено на младите футболисти на резервните скамейки, е укорима и недопустима!“ Това каза на пресконференция старши треньорът на ОФК „Левски“ Карлово – Красимир Манолов и зададе риторичния въпрос: Какво би станало, ако във всеки мач се реагира на всяко съдийско решение? Манолов припомни, че през настоящия сезон от изиграни 16 срещи, в полза на карловския тим няма свирена дузпа и отсъден нередовен гол, а 16-те съдийски бригади са били абсолютно различни. \r\n„Загубихме точки на собствен терен от „Гигант“, „Карнобат“, „Черноморец“ и „Родопа“, но в нито един от тези мачове не сме реагирали на съдийските решения. В последния двубой - с „Розова долина“, имахме претенции за дузпа, но отново не реагирахме! Опитите на някои клубове и обвиненията на хора, които нямат легитимност и стаж във футбола, да ни обвиняват и да се представят като единствено работещи чисто, са плод на огромното им желание за медийни изяви. Предоставям всичките наши 9 видеозаписа от домакинските ни мачове. Призовавам колегите от „Розова долина“ също да покажат публично своите записи и тогава всички да видят кой играе по-чисто. От последния запис може да се види също така, че феновете на ОФК „Левски“ не са участвали в посегателството над страничния съдия. Съвсем не казвам, че ние сме безупречни като отбор – имаме си нашите проблеми и недостатъци. Ние винаги приемаме както резултатите от двубоя, така и съдийските решения – особено като гостуващ отбор! Призовавам отново всички, работещи във футбола, да обърнат внимание на възпитанието и агресията на своите играчи.“, допълни Красимир Манолов. Той припомни, че през последните няколко години в Карлово не е допуснат нито един инцидент по време на футболна среща, който да е станал с участието на местната публика. В заключение Красимир Манолов съобщи, че именно поради разочарованието си от агресията на стадионите през последните две години, от 1 декември 2019 г. той няма да бъде старши треньор на ОФК „Левски“ Карлово. Манолов обаче ще продължи да бъде част от екипа, който ще изпълнява дългосрочната програма за развитие на футбола в Града на Левски.", "date": "2019.11.20", "title": "Красимир Манолов, старши треньор на ОФК „Левски“ Карлово: Агресията е бич за футбола"}
{"url": "http://www.focus-news.net/news/2019/11/20/2721506/podsadim-za-agresivno-povedenie-spryamo-lekar-v-zdravna-sluzhba-v-s-lehchevo-se-e-priznal-za-vinoven.html", "text": "Подсъдим за агресивно поведение спрямо лекар в Здравна служба в с. Лехчево се е признал за виновен. Това съобщиха от пресцентъра на  Апелативна прокуратура . \r\nСъдът е одобрил споразумение, сключено между Районна прокуратура – Монтана и защитата на подсъдимия Л.А., обвинен за престъпление по чл. 325, ал.1 от НК.  \r\nТой се е признал за виновен за това, че около 13 ч. на 05.02.2019 г., извършил непристойни действия, грубо нарушаващи обществения ред и изразяващи се в явно неуважение към обществото в Здравната служба в с. Лехчево, област Монтана. Във видимо нетрезво състояние мъжът нахълтал в лекарския кабинет с искане да бъде прегледан поради здравословен проблем със сърцето. След това започнал да се държи агресивно спрямо лекарката, като викал и посягал към нея с ръце, избутал и повредил слушалка от апарат за измерване на кръвно налягане.  \r\nС определение на съда на подсъдимият А. е наложено наказание „пробация“ за срок от две години и обществено порицание за извършеното от него престъпно деяние.", "date": "2019.11.20", "title": "Подсъдим за агресивно поведение спрямо лекар в Здравна служба в с. Лехчево се е признал за виновен"}
{"url": "http://www.focus-news.net/news/2019/11/20/2721509/vazstanoveno-e-dvizhenieto-pri-km-144-na-am-trakiya-v-posoka-burgas.html", "text": "Възстановено е движението при км 144 на АМ „Тракия“ в посока Бургас, това съобщиха от пресцентъра на Агенция \"Пътна инфраструктура\".", "date": "2019.11.20", "title": "Възстановено е движението при км 144 на АМ „Тракия“ в посока Бургас"}
{"url": "http://www.focus-news.net/news/2019/11/20/2721510/patnite-nastilki-v-oblast-kyustendil-sa-mokri-i-hlazgavi-vali-slab-dazhd.html", "text": "Пътните настилки в област Кюстендил са мокри и хлъзгави, вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\nВенцеслав ИЛЧЕВ", "date": "2019.11.20", "title": "Пътните настилки в област Кюстендил са мокри и хлъзгави, вали слаб дъжд"}
{"url": "http://www.focus-news.net/news/2019/11/20/2721514/", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са мокри. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.11.20", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/11/20/2721512/nalozheno-nakazanie-na-podsadim-za-kupuvane-na-glasove-po-vreme-na-izbori-v-s-barziya.html", "text": "Единадесет месеца „лишаване от свобода“ с тригодишен изпитателен срок е наказанието, наложено на В.Б., обвинен за извършено от него престъпление по чл. 167, ал. 2 от Наказателния кодекс. Това съобщиха от  пресцентъра на Апелативна прокуратура . \r\nПодсъдимият се е признал за виновен и е сключил споразумение с Районна прокуратура – Берковица, което съдът е одобрил.  \r\nНа 24.10.2019 г., на ул. „Христо Ботев“ в с. Бързия, община Берковица, Б. дал на две лица имотна облага – парична сума в размер на по 30 лева. С действията си той целял да ги склони да упражнят избирателното си право в полза на определен кандидат за общински съветник по време на предстоящи на 27.10.2019 г. местни избори.  \r\nОпределението на съда има последиците на влязла в сила присъда.", "date": "2019.11.20", "title": "Наложено наказание на подсъдим за „купуване на гласове“ по време на избори в с. Бързия"}
{"url": "http://www.focus-news.net/news/2019/11/20/2721511/kmetat-na-obshtina-sandanski-atanas-stoyanov-e-na-proverka-v-selo-novo-delchevo-po-povod-informatsiya-za-prelyal-yazovir.html", "text": "Кметът на Община Сандански Атанас Стоянов е на проверка в село Ново Делчево по повод информация за прелял язовир. За  Радио „Фокус“ - Пирин  той заяви, че преди минути е пристигнал в населеното място, поради което към момента не може да даде повече информация какво точно се случва.  \r\nПо непотвърдена информация е прелял лешнишкият язовир, като е залял ниви и дворове на къщи.  \r\n \r\n Очаквайте подробности! \r\nЛивия НИНОВА", "date": "2019.11.20", "title": "Кметът на Община Сандански Атанас Стоянов е на проверка в село Ново Делчево по повод информация за прелял язовир"}
{"url": "http://www.focus-news.net/news/2019/11/20/2721517/babh-vze-izvanredno-300-probi-ot-gotovi-za-konsumatsiya-hrani-za-nalichie-na-listeriya.html", "text": "Българската агенция по безопасност на храните (БАБХ) взе извънредно 300 проби от готови за консумация храни за наличие на листерия моноцитогенес. Пробите са взети от три групи продукти, в които е най-вероятно развитието на бактерията: месни сурово-сушени продукти - 143 проби, сирена с кратък период на зреене - 78 проби и пушени, веяни и мариновани рибни продукти 79 - проби. Продуктите са с произход България, Европейски съюз и трети страни. Това съобщиха от  БАБХ . \r\n \r\nУстановени са две несъответствия, за които са предприети всички необходими действия за изтегляне от пазара на засегнатите храни и за предотвратяване на нови случаи на замърсяване. В единия случай бактерията е открита в пушена скумрия на шайби, произведена в България, а във втория в домашен свински суджук, също българско производство.  \r\n \r\nИзвънредните проверки са проведени по инициатива на БАБХ във връзка с установени случаи на листерия в храни в кратък период от време.  \r\n \r\nАгенцията провежда регулярен мониторинг на храните, пуснати на пазара, с цел проверка на ефективността на прилаганите от производителите и търговците мерки за осигуряване спазването на микробиологичните критерии. В случай на констатирани несъответствия незабавно се предприемат всички законови мерки за гарантиране на максимална защитата на здравето на потребителите.", "date": "2019.11.20", "title": "БАБХ взе извънредно 300 проби от готови за консумация храни за наличие на листерия"}
{"url": "http://www.focus-news.net/news/2019/11/20/2721519/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Условията за пътуване са добри, няма затворени пътни участъци, движението се осъществява безпроблемно по основните направления в областната пътна мрежа. Натоварен е трафикът по входно-изходните пътни артерии на град Бургас. Струпване на автомобили се наблюдава по бул.\"Тодо Александров\" в посока ж.к. \"Меден рудник\", както и по пътната отсечка кв. \"Банево\" - Бургас. В централната градска част движението е натоварено по някои участъци от улиците \"Цар Симеон\", \"Булаир\", \"Гладстон\" и \"Иван Вазов\". Интензивно е движението и в района на жп гарата, около Новата поща, както и в района на кръстовището между булевардите \"Сан Стефано\" и \"Демокрация\".  \r\nМария ПОПЧЕВА", "date": "2019.11.20", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/11/20/2721516/pregled-na-mezhdunarodnite-novini-do-1800-chasa-agentsiya-fokus.html", "text": "Председателят на партията „Наш дом – Израел“ Авигдор Либерман отказа да подкрепи Бенямин Нетаняху („Ликуд“) или Бени Ганц („Синьо и Бяло“) за премиерския пост в Израел, предава  AFP . \r\nНационалистът, чиято партия разполага с достатъчно места, за да постави на власт или дясното крило на Нетаняху, или центристката коалиция на Ганц, заяви, че нито един от двамата не е направил достатъчно, за да го убеди да подкрепи съставянето на правителството преди изтичането на крайния срок в полунощ. Така страната се приближава към нови, трети по ред за годината парламентарни избори. \r\n*** \r\n \r\n  Държавният глава на Сърбия Александър Вучич поиска от военното разузнаване да разследва евентуална афера за шпионаж, предава македонската електронна медия  A1 On . \r\nПремиерът на западната ни съседка Ана Бърнабич поясни, че става въпрос за скандал, при който руски шпиони са вербували сръбски агенти. „Разговарях с президента Александър Вучич. Той разпореди на военното разузнаване да разследва случая. Не разполагаме с всички данни. Ако всичко се окаже вярно, тогава това ще бъде сериозен проблем за нас“, призна Бърнабич пред местни медии.  \r\nТя добави, че Вучич е свикал среща в качеството на главнокомандващ на сръбските въоръжени сили, за да ги информира за резултатите от разследването. \r\nПо-рано белградските медии съобщиха, че руският дипломат и офицер от военното разузнаване Георги Клебан е заснет във видео, на което се вижда как дава пари на високопоставен сръбски служител. \r\nКлипът е публикуван в YouTube на 17 ноември, автентичността му е потвърдена от изданието Blic и от разследващ журналист, пояснява медията. \r\n*** \r\n \r\n  Президентът на Израел Риувен Ривлин проведе срещи с членове на различни политически партии малко преди изтичането на срока, даден на ръководителя на „Синьо и бяло“ Бени Ганц да формира правителство, което най-вероятно няма да се случи, пише вестник  The Times of Israel . \r\nСлед като разговаря с премиера на Израел Бенямин Нетаняху и лидера на социалдемократите от „Мерец“ Ницан Хоровиц по-рано, Ривлин се срещна и с депутата на „Синьо и бяло“ Моше Ялон, както и представители на много от по-малките партии в страната, включително с ръководителите на арабската „Съвместна листа“ Айман Уде и Ахмад Тиби. \r\nРазговорите едва ли ще доведат до коалиционно споразумение в последната минута преди времето на Ганц да изтече и вероятно са били насочени към последния шанс за формиране на правителство. За да се случи това, 61 от 120-те депутати в парламента трябва да подкрепят който и да е депутат в Кнесета за премиер. Ако това не се случи, в Израел ще се проведат трети поредни избори в рамките на година. \r\nВ драматично обявление, след разпадането на коалиционните преговори, ръководителят на партия „Наш дом Израел“ Авигдор Либерман заяви, че няма да подкрепи нито опозиционния лидер Бени Ганц, нито премиера Бенямин Нетаняху за формирането на ново правителство.  \r\n„Няма шанс. Ние няма да се присъединим нито към дясно, нито към ляво, нито към правителство в малцинство. Каквото и правителство да е това, то няма да оцелее и няма да може да функционира и да направи това, което е необходимо за страната“, каза Либерман в свое изявление пред парламента.  \r\nНентаняху и Ганц си размениха взаимни обвинения в свои собствени изявления по-рано, след края на срещата в кабинета на министър-председателя в Ерусалим, в която надеждите за широко единно правителство бяха попарени.  \r\nЯлон заяви след срещата си с Ривлин, че „единственото“ правителство, приемливо за неговата партия е било единна коалиция с управляващите „Ликуд“, оглавена от „Синьо и бяло“.  \r\n„Това, което интересува Нетаняху е неговото собствено бягство от пейката на (съдебната) защита“, заяви Ялон, като имаше предвид корупционните дела, които вероятно ще започнат срещу премиера в близките дни. \r\n„Синьо и бяло“ беше формирано за да върне Израел обратно по пътя му и не да подава ръка на човек, който доведе страната до лидерска криза. Благодарих на президента за неговите опити да постигне единство в Израел“, каза още депутатът. \r\nАйман Уде заяви след срещата, че той и Тиби са наблегнали на това, че „всички опции, които се застъпват за мир и равенство“ се обсъждат, но ако се стигне до трети избори, тяхната партия е готова за това.  \r\n„Не искаме още избори, но ако ни въвлекат в тях, ние ще продължим да набираме сили и ще направим всичко необходимо, за да предотвратим формирането на ново правителство, начело с Нетаняху“, каза той. \r\nРивлин освен това разговаря с външния министър от партия „Ликуд“ Израел Кац, което не беше част от президентския график. Срещата се проведе при затворени врати и Ривлин отказа да коментира дали е била свързана с коалиционните преговори.  \r\n*** \r\n \r\n  Премиерът на Румъния и ръководител на „Националната либерална партия“ (НЛП) Людовик Орбан ще присъства в Загреб за конгреса на Европейската народна партия (ЕНП), като по време на посещението си в хърватската столица ще се срещне с правителствени ръководители и европейски представители, предава букурещката медия  Agerpres . \r\nСпоред официалния график, публикуван от правителството в Букурещ, Орбан ще се срещне в първия ден на събитието, което ще се проведе от 20 до 21 ноември, с избраната за председател на Европейската комисия Урсула фон дер Лейен. Освен това той ще разговаря и с нейния заместник-председател Джурки Катайнен, както и с председателя на Европейския съвет Доналд Туск и канцлера на Германия Ангела Меркел.  \r\nОсвен това Орбан има насрочени разговори и с премиера на Ирландия Лео Варадкар и с министър-председателя на Гърция Кириакос Мицотакис.  \r\nВъв втория ден на събитието Орбан ще разговаря с други представители на европейските партии, между които председателя на ЕНП Жозеф Дол. Той ще се срещне и с бившия канцлер на Австрия Себастиан Курц и с премиера на Хърватия Андрей Пленкович.  \r\nПо време на конгреса на ЕНП ще бъде избран нов лидер на най-голямата пан-европейска политическа формация.  \r\n*** \r\n \r\n  Гръцкият премиер Кириакос Мицотакис е в хърватската столица Загреб, където ще се проведе конгресът на Европейската народна партия (ЕНП), пише електронното издание на атинския вестник  Kathimerini . \r\nКонгресът на ЕНП събра повече от 80 партии и партньори от региона за двудневното събитие, включително председателите на Европейската комисия и Европейския съвет Доналд Туск и Урсула фон дер Лейен и по време на заседанието ще избере новото си ръководство. Освен това ще бъдат обсъдени последните развития в Западните Балкани, промените в климата и начините за довеждане на повече млади хора в политиката.  \r\nМицотакис ще се срещне с главния преговарящ за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц.  \r\nВъв втория ден от срещата гръцкият премиер ще проведе разговори и със своя хърватски колега Андрей Пленкович и ще присъства на панела за промените в климата.  \r\nВ същия ден Мицотакис ще изнесе и реч. \r\n*** \r\n \r\n  Москва и Вашингтон имат много общи интереси и Кремъл е готов за сътрудничество, заяви президентът на Руската федерация Владимир Путин, пише вестник  “Российская газета“ . \r\nТой каза това на форума за инвестиции на банка ВТБ Капитал „Русия зове!“. \r\n„Имаме много общи интереси със САЩ, това е страхотна държава, винаги сме се отнасяли и ще се отнасяме към нея с уважаваме. Два пъти бяхме съюзници в световните войни. Имаме положителна обща история “, заяви Владимир Путин. \r\nРазбира се, искаме да си сътрудничим в технологичната сфера и в икономиката като цяло“, увери държавният глава.  \r\n„При американския президент Барак Обама търговията падна до 20 милиарда долара, а за две години във властта Доналд Тръмп се повиши до 25 милиарда долара“, добави той. \r\nПутин добави, че според него Москва и Вашингтон  имат общи интереси в икономиката, в енергийния сектор и по отношение на осигуряването на международна сигурност. Той добави, че Русия и САЩ са най-големите ядрени сили, а между тях съществува добро взаимодействие в борбата срещу тероризма.  \r\n„Най-малкото в Сирия има сътрудничество в борбата с организираната престъпност“, каза още той. \r\nПрезидентът нарече излизането на Вашингтон от Парижкото споразумение за климата грешка, понеже според него държавите могат просто да коригират своите задължения. И е необходимо да се включи настоящата администрация на САЩ в решаването на тези въпроси и това също е поле за съвместни действия, убеден е Путин. \r\n\"Тръмп каза, че няма да унищожава екологията в света - трябва да намерим балансирано решение\", заяви държавният глава. \r\nПутин добави, че смята, че Русия и САЩ имат много платформи за съвместна работа, а Москва е готова за това, колкото са готови американските й партньори. Освен това според него е добре, че вече не обвиняват Русия, че се намесва в изборите в САЩ.  \r\n\"Но факторът на вътрешнополитическата борба все още влияе негативно на руско-американските отношения\", заключи президентът. \r\n*** \r\n \r\n  Ръководителят на Либералдемократическата партия на Великобритания Джо Суинсън беше разкритикувана заради опита си да изглежда „твърда“, след като заяви, че би използвала ядрени оръжия при нужда, в случай, че спечели идните избори и стане министър-председател, пише лондонският вестник  The Independent . \r\nТя беше попитана дали „някога би била готова да използва ядрено оръжие“, на което отговори просто и ясно с „Да“. \r\nОрганизацията „Кампания за ядрено разоръжаване“ веднага атакува „позорният отговор“ на Суинсън, като я обвини, че „дори не се е поколебала“ пред възможността да е отговорна за убийството на „милиони хора“. \r\n„Имаме нужда от нещо по-добро“, коментира организацията. \r\nРъководителят на Шотландската народна партия (ШНП) Никола Стърджън също коментира отговора на Суинсън. \r\n„Отвратително е да чуем задаването и отговора на този въпрос все едно е някакъв тест за мъжество без никакъв контекст“, каза тя. \r\n„Използването на ядрено оръжие означава убиването на милиони хора. Тези последици трябва да бъдат изяснени“, добави още Стърджън.  \r\nНо говорител на либералдемократите защити отговора на ръководителя на партията. \r\n„Ние подкрепяме съвместното разоръжаване, но ако имаш ядрено (оръжие) като възпиращо средство и заявиш, че няма да го използваш, то спира да бъде възпиращо средство“, казаха от партията. \r\nПротиворечивото изказване на Суинсън идва малко след като и лейбъристите изглежда изпитаха трудности да решат своето становище по отношение на ядрените подводници на Великобритания. Лейбъристите смятат, че страната трябва да ги задържи, но по-рано ръководителят Джереми Корбин каза, че няма намерение да ги използва.  \r\nЕмили Торнбъри, член на лейбъристите и външен министър в сянка заяви, че нейната партия ще „работи колективно“ по въпроса как Лондон да отговори на ядрена заплаха, ако влезе във властта и такава изникне.  \r\nОчаква се скоро да бъде публикувана и предизборната програма на либералдемократите, в която се очаква да е включена точка, подкрепяща задържането на част от ядрения арсенал на страната. Все пак партията вероятно ще се застъпи за международни преговори за общо разоръжаване.  \r\nЕксперти по отбраната предложиха броя на ядрените подводници \"Трайдънт\" да бъде намален в британския флот. Въпреки това становището по въпроса на либералдемократите е неясно от години насам.  \r\nОт своя страна Корбин също отказва да отхвърли идеята за запазването на подводниците в преговорите за коалиция с ШНП.  \r\nТой заяви, че като премиер ще иска да възроди преговорите за ядрено неразпространение с другите държави, с ядрения арсенал на Великобритания налице. \r\nПопитан дали би бил съгласен да бъде намален броя на ядрените подводници на Великобритания, ако ШНП настояват за това за да подкрепят негово правителство след изборите, Корбин заяви, че партията на Стърджън всъщност ще се съгласи да ги запази. \r\n„Мисля, че ШНП всъщност ще се съгласят с мен и действително в миналото те са го правили, приоритетът е да дадем реализъм на ядреното споразумение за неразпространение“, заяви той. \r\nТорнбъри от своя страна, попитана дали Корбин би могъл да използва ядрени оръжия, ако стане премиер и това е необходимо, коментира, че партията ще работи колективно при вземането на подобно решение. \r\n„Подозирам, че начина по който Джереми (Корбин) взема решения е, че той взема съвети и всички ще работим колективно“, каза тя.", "date": "2019.11.20", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/11/20/2721520/predsedatelyat-na-komisiyata-po-zdraveopazvaneto-d-r-daniela-daritkova-se-sreshtna-s-predsedatelya-na-komisiyata-po-zdraveopazvane-na-germanskiya-bundestag-ervin-ryudel.html", "text": "Председателят на Комисията по здравеопазването д-р Даниела Дариткова се срещна с председателя на Комисията по здравеопазване на Германския Бундестаг Ервин Рюдел и ръководена от него парламентарна делегация. Това съобщиха от пресцентъра на  Народното събрание .  \r\nДвамата обмениха информация за системите на здравеопазването в България и Германия и обсъдиха основните предизвикателства в тази сфера.  \r\nПредседателят на Комисията по здравеопазването запозна германските гости с начина на функциониране на здравноосигурителната система в България. Тя отбеляза, че основен приоритет на законодателната дейност в момента е приемането на бюджетните закони.   \r\nД-р Даниела Дариткова подчерта пред своите колеги, че амбицията е да се развива профилактиката и промоцията на здравето. Тя представи и проекта за реализиране на социално-здравни грижи.    \r\nПредседателят на Комисията по здравеопазване на Германския Бундестаг Ервин Рюдел предложи да се задълбочи сътрудничеството по отношение на законодателни инициативи в областта на здравеопазването. След проведените срещи в София германските гости споделиха мнението, че подготовката на специалисти в България е на много добро ниво и съвместни инициативи в тази сфера, особено насочени към млади хора за обмен на знания, ще бъдат много полезни. Общо бе мнението, че проблемът с кадрите е сериозен и в двете страни.  \r\nКато приоритет бе посочена превенцията на болестите. Ервин Рюдел отбеляза, че в Германия се работи за приемането на закон, който да я регламентира и модернизира. Целта по думите му е да бъдат използвани и модерни средства като различни мобилни приложения, които могат да промотират здравословния начин на живот.  \r\nПредседателят на Комисията по здравеопазването запозна гостите с конкретни проекти в здравеопазването, които се реализират с европейски средства.", "date": "2019.11.20", "title": "Председателят на Комисията по здравеопазването д-р Даниела Дариткова се срещна с председателя на Комисията по здравеопазване на Германския Бундестаг Ервин Рюдел"}
{"url": "http://www.focus-news.net/news/2019/11/20/2721521/vremenno-se-ogranichava-dvizhenieto-po-pat-i-1-sofiya-vladaya-v-rayona-na-spirka-cherniya-kos-poradi.html", "text": "Временно се ограничава движението по път I-1 София - Владая в района на спирка \"Черния кос\" поради ПТП. Това съобщиха от пресцентъра на  АПИ . \r\nШофьорите изчакват на място.", "date": "2019.11.20", "title": "Временно се ограничава движението по път I-1 София - Владая в района на спирка \"Черния кос\" поради"}
{"url": "http://www.focus-news.net/news/2019/11/20/2721515/atanas-stoyanov-kmet-na-obshtina-sandanski-4-kashti-sa-postradali-ot-navodnenieto-v-selo-novo-delchevo-predizvikano-ot-prolivnite-dazhdove-i-nepochisten-kanal.html", "text": "Наводнението в село Ново Делчево е предизвикано от проливните дъждове и от непочистен канал, който минава през населеното място.  Това каза за  Радио „Фокус“ - Пирин  Атанас Стоянов, кмет на Община Сандански. По думите му на място има екип на Регионална дирекция „Пожарна безопасност и защита на населението“ – Благоевград,  който да отводни засегнатите територии. „Пострадали са 4 къщи, на които са наводнени мазета и гаражи. На място сме с „Пожарна безопасност и защита на населението“, за да отводним мазетата. С бързи стъпки ще направим всичко възможно този канал, който, вероятно от десетилетия не е чистен, да бъде почистен максимално бързо, за да може да поеме и по-сериозни дъждове“, каза още Стоянов.  \r\n \r\nТой добави, че още през утрешния ден ще бъде създадена специална комисия, която да изготви план-сметка. „В Ново Делчево е също директорът на „Напоителни системи“ Благой Дончев. Наводнението не е предизвикано от спукани стени на язовир или някакви водоеми, а е от проливния дъжд“, подчерта кметът на Община Сандански. Атанас Стоянов бе категоричен, че освен пострадалите 4 къщи, няма опасност за други постройки, защото с багер е била отпушена най-тясната част на канала и водата се излива в близката река до село Ново Делчево. Кметът уточни, че към настоящия момент ситуацията е овладяна.  \r\nЛивия НИНОВА", "date": "2019.11.20", "title": "Атанас Стоянов, кмет на Община Сандански: 4 къщи са пострадали от наводнението в село Ново Делчево, предизвикано от проливните дъждове и непочистен канал"}
{"url": "http://www.focus-news.net/news/2019/11/20/2721518/kommersanta-putin-ne-e-uveren-v-sposobnostta-na-zelenski-da-promeni-situatsiyata-v-donbas.html", "text": "Президентът на Украйна Владимир Зеленски искрено иска да подобри ситуацията в Донбас, но не е сигурно дали ще успее да го направи, заяви руският държавен глава Владимир Путин, пише московското издание  ”Коммерсантъ . \r\nСпоред него, въпреки изтеглянето на силите на враждуващите страни от региона, възможните грешни стъпки от страна на Киев биха могли да доведат до нов застой в мирните преговори. \r\n„Никога не съм го виждал (Зеленски), не го познавам, разговаряме по телефона. Струва ми се като добър човек“, заяви Путин.  \r\n„Според мен той наистина иска да промени ситуацията към по-добро, включително и в Донбас“. \r\n„Не знам доколко той е в състояние да направи това“, каза Путин по време инвестиционният форум „Русия зове!“. \r\nПрезидентът смята, че въпреки искреното желание на украинския президент да разреши конфликта в югоизточната част на страната, грешните стъпки могат да върнат конфликта до предишното му положение. \r\n„Виждаме, че там (в Украйна) постоянно се повдигат въпроси, които гледна точка на регулирането на (конфликта) в Донбас ние считаме за неприемливи и контрапродуктивни“, коментира Путин, като имаше предвид дискусиите за преразглеждане на Минските споразумения.  \r\nПутин припомни, че предишният закон за статута на Донбас е съгласуван със самопровъзгласилите се Донецка и Луганска народни републики. \r\n\"Никакви други закони, които не са одобрени от ДНР и ЛНР няма да работят, те само ще доведат ситуацията до задънена улица\", добави той. \r\nРуският президент отбеляза също, че въпреки изтеглянето на войските от Петровское и Золотое, „както военните съобщават, обстрелите от украинска страна продължават“. В същото време Путин изрази надежда украинските войски да не се върнат в така наречените сиви зони в Донбас. \r\n„И все пак се надявам, че няма да има връщане към тези „сиви зони“, защото вече чухме от някои политически фигури, че украинската национална гвардия и полицията трябва да бъдат въведени в тези зони, откъдето войските си тръгват“, - каза той. \r\nСпоред руския президент връщането в региона на украинската национална гвардия, формирана до голяма степен от националистическите сили в страната, само ще влоши ситуацията. \r\n\"Ако се върнат, нищо добро няма да се случи, защото ще има огледален отговор от милицията на ДНР и ЛНР\", каза той. \r\nСлед оттеглянето на войските в Петровское и Золотое в Украйна, което беше предпоставка за провеждането на срещата от „Нормандския формат“, Кремъл потвърди, че тя ще бъде проведена на 9 декември в Париж. На срещата на върха Владимир Путин и Владимир Зеленски ще се срещнат за първи път. \r\n \r\n  Теодор Пенев", "date": "2019.11.20", "title": "„Коммерсантъ“: Путин не е уверен в способността на Зеленски да промени ситуацията в Донбас"}
{"url": "http://www.focus-news.net/news/2019/11/20/2721541/zapochna-xix-iya-mezhdunaroden-festival-na-planinarskoto-i-ekstremno-kino-v-bansko.html", "text": "В читалище „Никола Вапцаров” беше даден старт на  XIX-ия Международен фестивал на планинарското и екстремно кино. Това съобщиха от пресцентъра на  Община Банско . \r\nВ приветствието си при откриването, кметът на Община Банско Иван Кадев пожела успех на организаторите на Банско Филм Фест, които са селектирали впечатляващи заглавия. „Вярвам, че ще продължите да работите за утвърждаването му като най-мащабния филмов фестивал за екстремни спортове, планини и приключения не само в България, но и в Европа, а защо не и с по-сериозни заявки” , каза кметът. \r\nТази година Банско Филм Фест ще продължи до 24 ноември. В програмата на фестивала са включени 100 филма от 35 държави.  В съпътстващата програма има изложби, демонстрации и специални акценти. \r\n  \r\nДен преди официалното откриване започна специалната програма за деца – БанскоФилмФест KIDS. \r\nСъбитието ще срещне публиката с най-добрите и актуални приключенци и ектремни личности в света и събира световния елит на outdoor активностите. Програмата на фестивала включва 15 мотивационни презентации и работилни от чуждестранни и български гости;   \r\n \r\nПрезидент на Международното Жури е екстремната режисьорка, алпинистка и пътешественичка Елиза Кубарска от Полша.", "date": "2019.11.20", "title": "Започна  XIX-ия Международен фестивал на планинарското и екстремно кино в Банско"}
{"url": "http://www.focus-news.net/news/2019/11/20/2721540/rumen-ovcharov-bsp-opozitsiyata-na-korneliya-ninova-se-izcherpa.html", "text": "\"Опозицията на Корнелия Нинова се изчерпа и за съжаление стигна до нивото, в което единствените им аргументи са \"дайте да я махаме, защото не ме подкрепя за евродепутат или защото не съм депутат\" и така нататък. Когато стигнаха на това ниво, тези хора вече трябваше да са разбрали, че са загубили битката и в Националния съвет, и в партията\". Това каза Румен Овчаров, член на НС на БСП, пред БТВ, съобщиха от пресцентъра на  БСП . Овчаров коментира, че докато опозицията е водила принципните спорове, част от които той е подкрепял, е имало смисъл от цялото това говорене. \"Опозиция в БСП винаги е имало и това е хубаво, но тази опозиция, с претенциите, които има- да променя отново устава, прави едно и също с очакванията да стане нещо различно. Няма да се случи и те трябва да измислят нещо сериозно, ако искат да бъдат сериозна опозиция\", категоричен бе Овчаров  \r\n \r\n\"На изминалите избори ГЕРБ си изиграха играта. Те се страхуваха от тези избори и взеха всички мерки, за да не се провалят\", каза още Румен Овчаров. Той добави, че управляващите са започнали с лишаването на опозицията от субсидия. \"Този акт удари директно БСП, защото с 1 лев субсидия партия като БСП не може да направи избори в цялата страна. Това обаче не засегна ГЕРБ и ДПС\", уточни социалистът. Той обясни, че на тези избори е имало и пълна мобилизация на  корпоративния вот, който е решил изборите в София, както и на купения, който  е обърнал резултата в Красна поляна и Искър.\" На тези избори левите \"чогуни\" се оказаха много по-гъвкави от десните чогуни, защото ако десните баха подкрепили БСП толкова- колкото ние подкрепихме техните кандидати, ГЕРБ щеше почти да изчезне от картата на София\", заяви Овчаров. Той бе категоричен, че Мая Манолова е щяла да  спечели изборите в София, ако тези фактори са липсвали. \"Другият фактор, който Мая Манолова не оцени достатъчно е рязкото разграничаване от избирателите на БСП и дори листата ни загуби от това\", каза още Румен Овчаров.", "date": "2019.11.20", "title": "Румен Овчаров, БСП: Опозицията на Корнелия Нинова се изчерпа"}
{"url": "http://www.focus-news.net/news/2019/11/20/2721523/sport-deshon-uebstar-na-patya-na-tervel-pulev-v-plovdiv.html", "text": "Стана известен съперникът на Тервел Пулев за битката в Пловдив. Това е американецът Дешон Уебстър, а мачът е на 14 декември в зала “Колодрума”. Победителят ще вземе интерконтинеталната титла в полутежка категория. \r\nУебстър е на 28 години родом от Канзас Сити и за първи път ще се боксира извън родината си. Той има 16 мача в професионалната си кариера, като е спечелил 12, загубил е два и има две ремита. Пораженията му са от непобедените до момента Стивън Нелсън и Али Ахмедов. \r\nТервел Пулев има 12 победи с нокаут и 2 със съдийско решение като професионален боксьор. \r\nПодробности около цялата галавечер в Пловдив се очакват до края на седмицата.", "date": "2019.11.20", "title": "Спорт: Дешон Уебстър на пътя на Тервел Пулев в Пловдив"}
{"url": "http://www.focus-news.net/news/2019/11/20/2721544/malko-nad-700-lv-sabra-blagotvoritelen-spektakal-za-tarnovskata-neonatologiya.html", "text": "703 лв. събра благотворителния спектакъл „Патиланци“, който представиха в старата столица в Деня на недоносените деца. Средствата ще бъдат дарени на Отделението по неонатология при МОБАЛ „Д-р Стефан Черкезов“, предаде репортер на  Радио „Фокус“ – Велико Търново .  \r\nБолничната структура събира пари за нов видеоларингоскоп, като до момента са осигурени около 4 200 лева. Апаратът е необходим за по-лесното и безболезнено интубиране на новородените деца и точното неинвазивно приложение на сърфактант. \r\nБлаготворителното събитие събра в салона на МДТ „Константин Кисимов“ стотици деца и техните родители. В залата дойдоха и много от вече порасналите пациенти на Неонатологията на Великотърновската болница. Всеки, който иска да подкрепи каузата, може да намери повече информация в социалните мрежи – на страницата на болницата. \r\n   \r\nВсяка година по света над 15 милиона бебета се раждат преждевременно, като у нас всяка година проплакват над 6 000 такива деца. Това означава, че недоносените бебета представляват най-голямата група пациенти сред подрастващите. Това е една от причините 17 ноември да бъде избран за Световен ден на недоносените деца. \r\n \r\nТой е посветен и на техните родители, които преминават през този нелек период на шок и тревога от неизвестното, както и на лекарите – акушер гинеколози, неонталози и специалисти по здравни грижи, които неотлъчно и всеотдайно се грижат за малките пациенти – най-големите герои.  \r\nРъководството на областната болница и екипът на Отделението по неонатология благодарят от сърце на МДТ „Константин Кисимов“ за подкрепата в каузата, както и на всички хора с добри сърца, които също се включиха в инициативата. \r\nРени АТАНАСОВА", "date": "2019.11.20", "title": "Малко над 700 лв. събра благотворителен спектакъл за търновската неонатология"}
{"url": "http://www.focus-news.net/news/2019/11/20/2721542/mkd-makedoniya-harvatskiyat-premier-nareche-novite-pravila-koito-makron-predlaga-za-razshirenieto-na-es-nepotrebni.html", "text": "На конгреса на Европейската народна партия (ЕНП) в Загреб, хърватският премиер Андрей Пленкович заяви пред репортери, че вярва, че целта на френската инициатива за разширението на Европейския съюз е да подобри функционирането на Общността, но добави, че предложението на Макрон не може да спре приемането на нови членове, предава македонското електронно издание  “МКД“ . \r\n„Разширяването има ясно правно основание, член 49 от Договора за ЕС, който гласи, че всяка европейска държава, ако бъде поиска, може да стане членка. Няма я тази политика,няма го заключението, че може да бъде отнето правото, което европейските държави имат съгласно Договора за ЕС“, каза Пленкович. \r\nСпоред него, използваната за Черна гора и Сърбия преговорна рамка вече позволява спиране на всяка глава и връщане на временно затворени глави, което е част от концепцията за обратимост на процеса по приемането на нови членове, предложена от френския президент Еманюел Макрон. \r\n„Съществуващата рамка има редица механизми за контрол, с много прецизни филтри, които контролират дори най-малката стъпка във всяка глава или по някой политически въпрос\", добави той, като отбеляза, че \"трябва да се направи ясно разграничение между започването на преговорите и процесът на договаряне, който следва\". \r\nПленкович, който е и лидер на управляващата Хърватска демократическа партия (ХДП), заяви, че решението на ЕС да не започва преговори с Македония и Албания е грешка и че \"това е позицията както на правителството, така и на ХДС“, но също така и на пет или шест държавни ръководители и правителства и на „цялата ЕНП\", която е най-голямата парламентарна група в Европейския парламент. \r\nТой нарече „странно“, че либералните и социалдемократически европейски правителства блокираха началото на преговорите за присъединяване на две ръководени от леви партии държави, докато целият ЕНП подкрепи членството на Македония и Албания в ЕС. \r\n \r\n  Теодор Пенев", "date": "2019.11.20", "title": "„МКД“ (Македония): Хърватският премиер нарече новите правила, които Макрон предлага за разширението на ЕС непотребни"}
{"url": "http://www.focus-news.net/news/2019/11/20/2721524/okrazhniyat-sad-v-dobrich-gleda-delo-za-ukrivane-i-neplashtane-na-danatsi-v-osobeno-golemi-razmeri.html", "text": "В Окръжния съд в Добрич започна дело срещу подсъдим за данъчно престъпление, съобщиха от пресцентъра на  съда . Мъжът е обвинен за това, че в качеството си на представляващ фирма, със седалище и адрес на управление в Добрич, е избегнал установяването и плащането на данъчни задължения по ЗДДС в особено големи размери - 32 552.57 лева. Прокуратурата твърди, че подсъдимият е потвърдил неистина в справки декларации по ЗДДС, използвал документи с невярно съдържание при водене на счетоводството и при представяне на информация пред органа по приходите ТД на НАП- Варна, офис - Добрич и приспадал неследващ се данъчен кредит. Според обвинението деянието било извършено в периода от 1 юни 2015 г. до 30 септември 2016 г., при условията на продължавано престъпление. В първото разпоредително заседание по делото като граждански ищец, представляващ Държавата, е конституиран министърът на финансите, чрез негов процесуален представител. Съдът е допуснал за съвместно разглеждане в наказателния процес предявения граждански иск срещу подсъдимия за сумата от 32 552.57 лева, заедно със законната лихва за забава, считано от датата на деянието до окончателното изплащане на сумата. Подсъдимият и неговият защитник поискаха процесът да премине по реда на съкратеното съдебно следствие – с признаване на всички факти и обстоятелства, описани в обвинителния акт. Заявено беше още, че мъжът желае да възстанови вредите, причинени от деянието му, но се нуждае от време за това. Предвид изложеното, съдът прима, че трябва да отложи делото за максимално допустимия от закона срок и да даде възможност на подсъдимия да изплати дължимата сума, което защитава неговите права и е в интерес на държавата и обществото. Следващото съдебно заседание е насрочено за 20 февруари 2020 г., от 9,30 часа.", "date": "2019.11.20", "title": "Окръжният съд в Добрич гледа дело за укриване и неплащане на данъци в особено големи размери"}
{"url": "http://www.focus-news.net/news/2019/11/20/2721543/premierat-boyko-borisov-kam-ester-de-lange-blagodarya-ti-che-se-uveri-na-myasto-kolko-dobre-pazim-granitsata-na-es.html", "text": "Контрабандата в България е под 3,4%. Нелегални мигранти в страната ни няма. Само вчера на границата заловихме 80 кг. кокаин. Освен това България е водещ партньор на Съединените щати в борбата с групировките, източващи пари от кредитни карти и банкомати. С тези думи българският премиер и председател на ГЕРБ Бойко Борисов се обърна към заместник-председателя на Групата на ЕНП в ЕП и кандидат за зам.-председател на ЕНП от Холандия Естер де Ланге. Двамата разговаряха в Загреб в рамките на Конгреса на ЕНП. Това съобщиха от пресцентъра на  ГЕРБ . \r\n \r\n„Наистина имах възможността да посетя границата ви и видяното ми дава достатъчно аргументи, които да представя пред моите колеги в Холандия“, подчерта де Ланге. Тя благодари на Бойко Борисов и българското европредседателство, че са поставили акцент върху европейското бъдеще на Западните Балкани. \r\n \r\n„Докато други наши приятели само четат опорните си точки и говорят за България, ти дойде сама да се увериш колко добре пазим границата на ЕС“, коментира Бойко Борисов.", "date": "2019.11.20", "title": "Премиерът Бойко Борисов към Естер де Ланге: Благодаря ти, че се увери на място колко добре пазим границата на ЕС"}
{"url": "http://www.focus-news.net/news/2019/11/20/2721545/predstoyashti-sabitiya-v-stranata-za-21-noemvri-agentsiya-fokus.html", "text": "*** \r\n \r\nОт 09.00 часа държавният глава Румен Радев ще приеме на „Дондуков“ 2 генералния директор на Европейската организация за ядрени изследвания /ЦЕРН/ проф. Фабиола Джианоти. \r\n \r\n \r\n*** \r\n \r\nОт 13.00 часа в Гербовата зала на „Дондуков“ 2 президентът Румен Радев ще награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. \r\n \r\n \r\n*** \r\n \r\nОт 16.00 часа на „Дондуков“ 2 държавният глава ще бъде домакин на церемонията по връчването на четиринадесетите годишни награди „Най-голям корпоративен дарител”. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.30 часа в зала 3 на НДК ще се открие първата интердисциплинарна международна среща дискусия „RELOGIA Триалози 2019 – Наука-Изкуство-Технологии“ с участието на министъра на образованието Красимир Вълчев, вицепремиера Томислав Дончев, заместник-министъра на културата Амелия Гешева и генералния директор на ЦЕРН д-р Фабиола Джаноти. \r\nОт 11.30 часа в София Тех Парк министър Вълчев и д-р Джаноти ще открият изложба, посветена на 20 г. от приемането на Република България за пълноправен член на ЦЕРН. \r\n \r\n*** \r\n \r\nОт 15.00 часа в зала 6 на НДК министър Десислава Танева ще връчи приза Агробизнесмен на България за 2019 г. \r\n \r\n*** \r\n \r\nОт 09:00 часа в зала „Киото“ на хотел „Маринела“, ще се проведе Национална конференция с международно участие на тема: „Предприемачеството – двигател на социално-икономическото развитие“. \r\n \r\n*** \r\n \r\nОт 09:00 часа във Френския институт ще се състои форум, ще представи добри европейски практики за децентрализирано производство на електроенергия от възобновяеми енергийни източници. В дискусията ще се включат доц. д-р Атанас Георгиев – декан на Стопанския факултет на СУ „Св. Климент Охридски“, Калоян Стайков от Институт за пазарна икономика, Игнасио Наваро - енергиен експерт в „Грийнпийс” – Гърция и др. \r\n \r\n \r\n*** \r\n \r\nОт 09:30 часа в Аулата на СУ ще се проведе Международна конференция на тема: „Япония и Европейския Югоизток – над сто години политически, икономически, културни и академични взаимоотношения“. \r\n \r\n \r\n*** \r\n \r\nОт 09.30 часа в зала „Проф. Марин Дринов“ на Българската академия на науките, ще се проведе международната конференция „Маршрути на книжовно общуване на източните и южните славяни през ХI-XX век“ ще въведе в научно обращение нова интерпретация на темата за взаимодействието в книжовното наследство на източните и южните славяни. \r\n \r\n \r\n*** \r\n \r\nОт 10.00 часа в зала „Мусала 1“ хотел „Хилтън“, ще бъде представен анализ на предизвикателствата пред интегрирането на маргинализираните етнокултурни общности в българското общество чрез спорта с фокус върху ромите и мигрантите, както и разработения механизъм за ефективно приобщаване на тези общности чрез спортни инициативи. \r\n \r\n*** \r\n \r\nОт 10.00 часа в Административен съд – София на ул. „Вашингтон“ № 17 ще се гледа делото на Мая Манолова за касиране на изборите за кмет на столицата. \r\n \r\n*** \r\n \r\nОт 10:30 часа в хотел InterContinental (Бална зала), организацията на евреите в България „Шалом“, Американският еврейски комитет и Световният еврейски конгрес организират уъркшоп на тема: „Няма място за реч на омраза“. \r\n \r\n \r\n*** \r\n \r\nОт 11:00 часа в зала 6, етаж 5, в сградата на Министерството на транспорта, информационните технологии и съобщенията, ИА „Автомобилна администрация“ ще представи проект за надграждане на електронни регистри и системата за контрол. \r\n \r\n*** \r\n \r\nОт 11.00 часа в Първа зала на Столична община на ул. „Московска“ № 33 заместник-кметът Йоана Христова ще представи проекта на план-сметка за дейностите по сметоизвозването. \r\n \r\n*** \r\n \r\nОт 11:00 часа на закрито футболно игрище ДИТ ще се проведе футболен мач, който е част от информационна кампания „Заедно срещу рака на простатата“. \r\n \r\n \r\n*** \r\n \r\nОт 11:00 часа в хотел „Анел“ (бул. „Тодор Александров“ № 14) ще се проведе пресконференция по повод официалното представяне на резултатите от задълбочен анализ за негативните последствия от деинституционализацията на деца в България. \r\n \r\n \r\n*** \r\n \r\nОт 11:30 часа в галерия „Сан Стефано“ ще бъде връчена Националната литературна награда за поезия „Владимир Башев“. Наградата се връчва от Националния литературен музей и Национален дарителски фонд „13 века България“. Тържествената церемония ще бъде открита със слово  на директора на НДФ „13 века България“ – Слава Иванова и на Атанас Капралов – директор на Националния литературен музей. \r\n \r\n \r\n*** \r\n \r\nОт 12:00 часа в пространството до НДК Фондация \"ДОСТОЙНИ БЪЛГАРИ\" открива паметник на бележития българин Симеон Радев. \r\n \r\n \r\n*** \r\n \r\nОт 16:00 часа в сградата на Администрацията на Президента на Република България за 14-а поредна година Български дарителски форум (БДФ) ще награди най-големите корпоративни дарители и най-успешните партньорства между компании и неправителствени организации в нашата страна. \r\n \r\n \r\n*** \r\n \r\nОт 17.00 часа в зала 1 на НДК вицепрезидентът Илияна Йотова ще присъства на концерт-спектакъла „Празника на доброто“. \r\n \r\n \r\n*** \r\n \r\nОт 18:00 часа в зала „Вяра“ на Столична библиотека ще се състои премиерата на новата книга на Мариана Праматарова „Сакрално: чудесата близо до нас“. \r\n \r\n \r\n*** \r\n \r\nОт 19.00 часа в зала „Рейнбоу Плаза“ ще се проведе Националният финал Мис България 2019. \r\n \r\n \r\n*** \r\n \r\nОт 21.00 часа в Клуб Tell me на ул. „Иван Вазов“-12 ще се състои премиерата на проекта Rodion GA - \"Бащата на електронната музика зад Желязната завеса\". \r\n \r\n \r\n*** \r\n \r\nВ 11.00 часа в Градската библиотека „Паисий Хилендарски“ ще се проведе библиотечен  урок  с  ученици от ОУ „Ангел Кънчев”. Проявата е по случай 21 ноември – Ден на християнското семейство.  \r\n \r\n \r\n*** \r\n \r\nВ 16.30 часа в Градската библиотека „Паисий Хилендарски“ ще се проведе открит урок пред децата от ДГ „Зорница” и техните родители на тема „Четенето започва от семейството“. Проявата е по случай 21 ноември – Ден на християнското семейство. \r\n \r\n \r\n*** \r\n   \r\nОт 17.30 часа в зала \"Георги Баев\" на КЦ \"Морско казино\" ще се проведе информационна среща по проекта за подмяна на „дървените печки“ с екологично отопление. \r\n \r\n \r\n*** \r\n \r\nОт 10:30 часа в офиса си на пл. „Бдинци“-2 екипът на Областен информационен център-Видин ще проведе информационна среща по процедури „Споделена визия за екологичната мрежа Натура 2000 в България“ и „Изготвяне/актуализиране на планове за действие за видове“, финансирани от Оперативна програма „Околна среда“ 2014-2020 г. \r\n \r\n \r\n*** \r\n \r\nОт 09.30 часа сутринта в зала \"Младост\" на Двореца на културата и спорта, ще се проведе третото издание на Туризъм експо „Дестинация Варна\". \r\n \r\n \r\n*** \r\n \r\nОт 10.30 часа в ДГ № 23 „Иглика“ ще бъде отпразнувана новата сграда на заведението. Празникът е организиран навръх Деня на християнското семейство. \r\n \r\n \r\n*** \r\n \r\nОт 19.00 ч. в Галерия Contemporary Space предстои да бъде открита Изложбата Черни картини от радостни събития (Black Paintings of Cheerful Events). \r\n \r\n \r\n*** \r\n \r\nОт 9.30 часа в голяма зала на Община Велико Търново продължава Трета национална среща на експертите по социални дейности и здравеопазване от общините – дискусионен форум през целия ден.  \r\n \r\n*** \r\n \r\nОт 11.00 часа в читалище „Надежда 1869“  ще бъде отбелязан Деня на Християнското семейство – концерт.  \r\n \r\n*** \r\n \r\nОт 12.00 часа пред сградата на Общината ще се проведе кампания „Аз не пуша“ по повод Международния ден без тютюнопушене. \r\n \r\n*** \r\n \r\nОт 16.00 часа в Ритуална зала на Общината ще бъде отбелязан Деня на Християнското семейство.  \r\n \r\n*** \r\n \r\nОт 17.00 часа в Изложбени зали „Рафаел Михайлов“ ще се проведе откриване на IV Национално биенале на рисунката – Велико Търново 2019.  \r\n \r\n*** \r\n \r\nОт 19.00 часа в ДКС „Васил Левски“ започва концерт „На 8 рояла“. Диригент: Григор Паликаров.   \r\n \r\n*** \r\n \r\nОт 19.00 часа в Клуб 7 ще се проведе представяне на стихосбирката „Зона на смирението“ . \r\n \r\n \r\n*** \r\n \r\nОт 11.30 часа в храм „Св. Иван Рилски“ в кв. „Калтинец“ ще започне празнична програма, посветена на Деня на християнското семейство, с участието на Женска формация „Калатина“ и ДГ „Елена Грънчарова“ - филиал „Детски свят“.  \r\n \r\n*** \r\n \r\nOт 15.00 часа в Ритуалната зала в Горна Оряховица ще се проведе традиционно честване на \"златни сватби\", което винаги се състои на 21 ноември - Деня на християнското семейство. \r\n \r\n*** \r\n \r\nОт 18.30 часа в НЧ „Напредък-1869“ Драматично-куклен театър „Иван Димов\" гр. Хасково представя постановката на Валентин Танев  „Помощ!!! Не мога да плувам!“ по Нийл Саймън и А. П. Чехов. С участието на Валентин Танев, Мария Сапунджиева,Георги Кадурин и Мариана Миланова. \r\n \r\n*** \r\n \r\nОт 15.00 часа ще се проведе тържествено заседание на Общински съвет - Златоград, посветено на освобождението на Златоград.  \r\n \r\n \r\n*** \r\n \r\nОт 16.00 часа ще бъдат поднесени венци и цветя пред паметниците и паметните плочи в града.  \r\n \r\n \r\n*** \r\n \r\nОт 17.00 часа на централния площад ще има тържествен ритуал и проверка-заря, с участие на 101 Алпийски полк и представителния духов оркестър на Военновъздушните сили град Пловдив.  \r\n \r\n \r\n*** \r\n \r\nОт 19.00 часа ще бъде представен и концерт-спектакълът „Грамофонът” на Виктор Калев.  \r\n  \r\n \r\n*** \r\n \r\nOт 13.00 часа в Административния съд ще се гледа делото срещу решение на ОИК – Бобов дол, с което е определен резултатът от избора на общински съветници. \r\n \r\n \r\n*** \r\n \r\nОт 9.30 часа в зала \"Панорама\", ще се проведе заседание на Общинския съвет. \r\n \r\n*** \r\n \r\nОт  13.00 часа ще даде пресконференция ПП АБВ - националният лидер на партията Румен Петков и областният лидер Цветан Антов. \r\n \r\n*** \r\n \r\nОт 17.30 часа в Арт център Плевен ще бъде представен каталогът с творби на проф. Анри Кулев ,,Ориент SeXpress\". \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Никола Х., обвинен, че при условията на продължавано престъпление за осем данъчни периода е избегнал установяване и плащане на данъчни задължения в особено големи размери – 540 517.99 лв. \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалби на двама мъже, осъдени за лихварство. К. И. и С. И. са  признати от Старозагорския окръжен съд за виновни в това, че без съответно разрешение, са извършвали банкови сделки като са предоставяли кредити на физически лица срещу лихва. \r\n \r\n*** \r\n \r\nВ 10.00 часа в зала 2 на Районния съд ще се проведе заседание по делото срещу Свилен Г., обвинен че при управление на МПС под въздействието на алкохол е нарушил правилата за движение, с което по непредпазливост е причинил на О. М. – турски гражданин, средна телесна повреда. \r\n \r\n*** \r\n \r\nВ 11.10 часа в зала 10 на Районния съд ще се проведе заседание по делото срещу Ангел В., обвинен, че сам и в съучастие с Валери А., чрез обещаване и даване на материална облага – пари и като помагач, умишлено е улеснил Валери А., чрез предоставяне на стълба, сам да осъществи неправомерно присъединяване към електроразпределителна мрежа на „ЕВН България Електроразпределение“ ЕАД, с което е създал условия за непълно отчитане на потребената ел.енергия. \r\n \r\n*** \r\n \r\nВ 11.30 часа пред храм „Свето Преображение Господне” ще бъдат раздадени около 300 порции риба по повод Деня на християнското семейство.  \r\n \r\n*** \r\n \r\nВ 11.30 часа в зала 1 на Апелативния съд ще се проведе заседание по делото, с което подсъдимите, С. М. – служител на Общинска полиция и П. А. – разузнавач от Отдел „Криминална полиция“ на ОД на МВР Пловдив, обжалват пред Апелативен съд присъдите си за грабеж на микробус и цигари. \r\n \r\n*** \r\n \r\nВ 14.00 часа в зала 11 на Районния съд ще се проведе заседание по делото срещу Любомир М., обвинен в причиняването на тежка телесна повреда, изразяваща се в загуба на слезката. \r\n \r\n*** \r\n \r\nВ 15.30 часа в Комплекса за социални услуги за деца и семейства ще се проведе заключително събитие от Информационна кампания по приемна грижа „Приеми ме с обич”. \r\n \r\n*** \r\n \r\nВ 18.00 часа в изложбената зала „2019” Областният координатор на ГЕРБ и кмет на Пловдив в периода 2011 – 2019 г. инж. Иван Тотев ще направи отчет на своята дейност.  \r\n \r\n*** \r\n \r\nВ 18.30 часа в Планетариума на Природонаучния музей ще се състои безплатна лекция на тема „Радиотелескопите – нов поглед към Вселената“  по случай 4-ия рожден ден на Планетариума.   \r\n  \r\n*** \r\n \r\nОт 17.00 часа във фоайе „Изкуствотека“ на Националната библиотека „Иван Вазов“ ще бъде открита изложбата „Минало! Настояще… Бъдеще?“ на фотограф-художника Асен Великов. \r\n \r\n*** \r\n \r\nОт 18.00 часа в зала „Княз Александър I“ на Историческия музей ще бъде представена най-новата книга на Теодора Бакърджиева, посветена на живота на унгареца Георг Силаги (1835 - 1923). \r\n \r\n*** \r\n \r\nОт 12.30 часа в офиса на местния обществен посредник Надежда Чакърова – Николова, омбудсманът Диана Ковачева ще проведе изнесена приемна в града. \r\n \r\n*** \r\n \r\nОт 10.30 часа в хотел „Балкан“, курорт „Чифлика“ заместник-министър Вергиния Кръстева ще открие 5-то издание на ежегодния форум-семинар на производителите на малини и ягодоплодни. \r\n \r\n*** \r\n \r\nОт 12.00 часа в зала 1, ет.1 на съдебната палата, Районен съд-Шумен организира кулинарна изложба и благотворителен базар. \r\n \r\n*** \r\n \r\nОт 17.00 часа в ритуалната зала на кметство Момчиловци ще бъде отбелязан празникът Въведение Богородично, като четири двойки, празнуващи златни сватби, ще подновят обетите си. \r\n \r\n*** \r\n \r\nОт 09.00 часа в село Полковник, Серафимово архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия  по повод  храмовия празник на църквата  „Въведение Богородично“.", "date": "2019.11.20", "title": "Предстоящи събития в страната за 21 ноември (Агенция „Фокус“)"}
{"url": "http://www.focus-news.net/news/2019/11/20/2721513/sergey-lavrov-nyama-alternativa-na-dialoga-mezhdu-kyurdite-i-zakonnata-vlast-v-siriya.html", "text": "Диалогът със сирийското правителство е в интерес на кюрдите и няма алтернатива за него, заяви на пресконференция руският външен министър Сергей Лавров, предава  TACC . \r\n„Вярвам, че е в интерес на кюрдите, в интерес на осигуряването на техните права, да се проведе курс за диалог с легитимните власти на Сирия в рамките на онези подходи, които ще гарантират стабилност и сигурност на страната. Подход, при който всички етнически и религиозни групи ще бъдат надеждно защитени и техните права ще бъдат гарантирани чрез приключване на работата на Конституционния комитет“, каза той. \r\nЛавров посочи също, че някои представители на сирийските кюрди смятат, че САЩ могат да им осигурят автономия в рамките на територията на Сирия. \r\n\"Има информация, че някои представители на „Сирийските демократични сили“ (СДС) разчитат на това САЩ да им осигурят квазидържавна автономия в Сирия\", каза още министърът. \r\nРуският външен министър посочи, че в американското списание The National Interest има информация, че представител на САЩ е разговарял с политическите лидери на СДС и ги е убедил, че техните въоръжени сили трябва да си сътрудничат с антиправителствените групи, включително джихадистите и да противодействат на режима на сирийския президент Башар Асад. \r\n„Не знам какво казват всички кюрди, но някои признаци, че сред тях има и такива, които са готови да се съгласят на подобна идея, разбира се са обезпокоителни“, отбеляза Лавров. \r\n„Защото, ако имат желание да гарантират интересите на САЩ в Сирия под (предлога) на доста нестабилни обещания, които във всеки случай са нелегитимни, тогава това е техен избор, но аз съм убеден, че правата на кюрдите (…), заедно с правата на другите националности и етнографските групи могат да бъдат осигурени изключително чрез честен и открит диалог в рамките на политическия процес с централните сирийски власти\", продължи руският външен министър. \r\nСпоред Лавров СДС първо са подкрепили руско-турския меморандум от 22 октомври, както направи Асад, но след това са се разколебали, когато САЩ са променили позицията си за Сирия. \r\nЛавров освен това обвини САЩ, че са изоставили кюрдите, след като „Ислямска държава“ е била победена, но след това са „си спомнили за петрола“ и са се върнали отново.  \r\n \r\n \r\n \r\n \r\n  Теодор Пенев", "date": "2019.11.20", "title": "Сергей Лавров: Няма алтернатива на диалога между кюрдите и законната власт в Сирия"}
{"url": "http://www.focus-news.net/news/2019/11/20/2721549/sport-dzhokovich-donese-pobeda-na-sarbiya-za-kupa-deyvis.html", "text": "Световният №2 Новак Джокович осигури успеха на Сърбия в двубоя с Япония за Купа „Дейвис“. Джокович победи с 6:1, 6:2 Йошихито Нишиока за малко повече от час игра в Мадрид, като по този начин реши крайния изход на дуела. По-рано през деня сърбите бяха повели в резултата след успех на Филип Краинович с 6:2, 6:4 над Юичи Сугита. \r\nЗагубата за Япония означава, че азиатците са аут от турнира. В четвъртък Сърбия ще играе срещу Франция в директен мач за първата позиция в групата, която осигурява място на четвъртфиналите.", "date": "2019.11.20", "title": "Спорт: Джокович донесе победа на Сърбия за \"Купа Дейвис\""}
{"url": "http://www.focus-news.net/news/2019/11/20/2721546/nikola-stardzhan-nyamame-sporazumenie-s-leybaristite-otnosno-referenduma-za-nezavisimost-na-shotlandiya.html", "text": "Премиерът на Обединеното кралство Борис Джонсън сгреши като заяви, че лейбъристите и Шотландската национална партия (ШНП) са се споразумели за референдум за независимост за британския субект. Това заяви ръководителят на ШНП Никола Стърджън, пише лондонското либерално издание  The Guardian . \r\n„Няма споразумение с Джереми Корбин“, заяви тя, като имаше предвид лидера на опозиционната Лейбъристка партия. Стърджън каза това по време на своята предизборна кампания на събитие в Дънди.  \r\nПо-рано Корбин също отхвърли твърденията на Джонсън, че опозиционните партии са сключили пакт, свързан с провеждането на втори референдум за независимост на Шотландия. Стърджън описа телевизионния дебат между Джонсън и Корбин като „дебат, в който за ШНП и за Шотландия се говореше много, но не бяха допуснати до него“. \r\n„Вярвам, че ако парламентарното (мнозинство) подкрепи това, Джереми Корбин няма да обърне гръб на възможността за лейбъристко правителство, просто защото е устремен към блокирането на правото на шотландския народ да реши собственото си бъдеще“, каза Стърджън.  \r\nПо време на кампанията си в Шотландия по-рано, Корбин призова ШНП и нейния ръководител да подкрепят правителство на лейбъристите в малцинство, след като отхвърли нейните призиви за прогресивен алианс, който да попречи на Консервативната партия да формира кабинет след изборите. \r\nСтърджън обаче каза пред своите привърженици в Дънди, че ШНП, а не лейбъристите са главните противници на управляващата партия на Джонсън в Шотландия.  \r\n„Във всички 13 места, които Консервативната партия държи тук, ШНП са тези, които им опонират. Ако народа на Шотландия иска да се подсигури, че Борис Джонсън няма да получи мнозинство, ако те искат да видят прогресивен алианс, формиран с нашите интереси на ум и да не допуснат торите до правителството, само глас за ШНП може да доведе до това“, каза още тя по време на кампанията си.  \r\nПо време на визитата си в Шотландия, Корбин беше помолен да изясни своето становище във връзка с провеждането на втори вот за независимост на Шотландия, като колегите на лидера обясниха, че позицията на партията може да се промени, ако ШНП спечели мнозинство в местния парламент на изборите през 2021 г. \r\nСтърджън се пошегува, че „червената линия“ на опозиционния лидер във връзка с референдума й изглежда „доста розова“.  \r\n„Ако можете да разберете какво изобщо казва, той е приел донякъде принципа Шотландия да реши собственото си бъдеще, сега само се пазари за графика“, каза Стърджън.  \r\nТя добави, че правителството ще бъде „обгърнато от хаоса на Брекзит за години, като щетите за Шотландия са гарантирани“ и че „няма нищо неизбежно относно бъркотията, в която процеса по Брекзит се е превърнал“.  \r\n„Като пътувам през страната аз виждам истински ентусиазъм и оптимизъм за посланието на ШНП в тези избори. Хората в тези избори, без значение от техните виждания за независимостта, имат шанс да изяснят, че бъдещето на нашата страна трябва да се реши тук, а не от Борис Джонсън“, добави тя.  \r\n \r\n  Теодор Пенев", "date": "2019.11.20", "title": "Никола Стърджън: Нямаме споразумение с лейбъристите относно референдума за независимост на Шотландия"}
{"url": "http://www.focus-news.net/news/2019/11/20/2721548/premierat-boyko-borisov-s-gratskiya-premier-sme-edinodushni-che-nashiyat-prioritet-e-protsesat-po-razshiryavaneto-na-es-da-prodalzhi.html", "text": "С гръцкия премиер сме единодушни, че нашият приоритет е процесът по разширяването на ЕС да продължи. Това написа в профила си във  \"Фейсбук\"  премиерът Бойко Борисов. \"По време на конгреса на ЕНП разговарях с гръцкия премиер Кирякос Мицотакис. Седмица след срещата ни в Солун, отново сме единодушни, че приоритет за нашите две държави, е процесът по разширяването на ЕС да продължи и той да не бъде блокиран. Ще настояваме пред нашите колеги, че тази тема трябва да остане сред водещите за ЕНП\", пише още Борисов.", "date": "2019.11.20", "title": "Премиерът Бойко Борисов: С гръцкия премиер сме единодушни, че нашият приоритет е процесът по разширяването на ЕС да продължи"}
{"url": "http://www.focus-news.net/news/2019/11/20/2721522/ministar-kiril-ananiev-poluchi-predvaritelniya-doklad-ot-proverkata-v-detskata-bolnitsa-prof-d-r-ivan-mitev-lozenets-i-n-i-pirogov.html", "text": "Министър Кирил Ананиев получи предварителен доклад от извършваната проверка на дейността на трите лечебни заведения - Специализираната детска болница „Проф. д-р Иван Митев“, УБ „Лозенец“ и УМБАЛСМ „Н. И. Пирогов“, имащи отношение към случая с починалото в края на миналата седмица 3-годишно дете. Това съобщиха от пресцентъра на  Министерство на здравеопазването . \r\nВ хода на проверката е изискана и обработена цялата налична медицинска документация както от болниците, така и от личния лекар на детето, взети са предвид и становищата на лекарите, участвали в диагностично-лечебния процес.  \r\nНа база на извършената аутопсия причината за смъртта е изяснена – тежка двустранна хеморагична пневмония (двустранни масивни кръвоизливи в белите дробове). Пневмонията е причинена от вирусна инфекция, заради която са възникнали и допълнителни усложнения - тежки двустранни кръвоизливи в надбъбречните жлези. Към момента не са готови всички резултати от хистологичните изследвания, които се очакват до седмица.  \r\nС цел пълно проучване на случая е възложено провеждането на три независими експертизи – от специалист по инфекциозни заболявания, детски пулмолог и вирусолог. На база резултатите от проверката, заключенията на експертите и аутопсията, ще бъдат изготвени 4 констативни протокола и окончателен доклад. Докладът ще бъде изпратен на министъра на здравеопазването до края на следващата седмица.  \r\nПо-рано днес министърът на здравеопазването Кирил Ананиев проведе среща с директорите на трите лечебни заведения – СБАЛДБ „Проф. д-р Иван Митев“, УБ „Лозенец“ и УМБАЛСМ „Н. И. Пирогов“. Към момента и тримата директори са временно отстранени от длъжност до приключване на процесуално-следствените действия по случая. По разпореждане на министър Ананиев временно отстранена е и приелата детето в Педиатрията д-р Елена Георгиева.  \r\nСезирана е и Комисията по професионална етика към съответната Районна колегия, която следи за спазване на професионалните медицински и морално-етични въпроси, свързани с упражняването на професията.", "date": "2019.11.20", "title": "Министър Кирил Ананиев получи предварителния доклад от проверката в детската болница „Проф. д-р Иван Митев“, „Лозенец“ и „Н. И. Пирогов“"}
{"url": "http://www.focus-news.net/news/2019/11/20/2721554/blizo-200-hilyadi-leva-poluchi-obshtina-svishtov-kato-obezshtetenie-za-porazheniyata-ot-letnite-prolivni-dazhdove-i-gradushki.html", "text": "Близо 200 хиляди лева получи Община Свищов като обезщетение за пораженията от летните проливни дъждове и градушки. Това съобщават за  Радио „Фокус“ – Велико Търново  от пресцентъра на местната администрация. От там припомнят, че с Министерско постановление държавата отпусна на четири общини от област Велико Търново средства в размер на 1 811 677 лева - за преодоляване на последствията от природни бедствия. \r\nТочната сума за крайдунавската администрация е 199 588 лева. Те ще бъдат вложени в инфраструктурни и други обекти в населените места, които претърпяха сериозни поражения от летните проливни дъждове и градушки. В резултат на навременната реакция на кметовете на пострадалите общини, които подадоха заявления пред Междуведомствената комисия за бедствия и аварии, и благодарение на адекватната намеса на правителството, парите за ремонт вече са осигурени.  \r\nОбщият размер на средствата за цялата страна са 24 039 032 лева.  \r\nЛуиза ТРАНЧЕВА", "date": "2019.11.20", "title": "Близо 200 хиляди лева получи Община Свищов като обезщетение за пораженията от летните проливни дъждове и градушки"}
{"url": "http://www.focus-news.net/news/2019/11/20/2721551/studenti-se-zapoznaha-s-istoriyata-na-pravorazdavaneto-v-administrativniya-sad-vav-varna.html", "text": "Студенти второкурсници от специалност „Съдебна администрация“ в Икономическия университет във Варна посетиха Административния съд в града и се запознаха с историята на правораздаването. Това съобщават от пресслужбата на  съда . Водени от своя преподавател доц. д-р Андрияна Андреева, студентите имаха среща с председателя на Административен съд – Варна – съдия Елена Янакиева. Магистратът запозна студентите с историята на административното правораздаване, с работата на административния съдия и характера на делата, които се водят в административните съдилища; с видовете дела, които разглеждат като въззивна и касационна инстанция. Председателят постави акцент върху екипността в съдебните състави и важността на работата на деловодителите и съдебните секретари. „Деловодителят и секретарят работят със съдията до крайния съдебен акт“ – подчерта съдия Янакиева.  В своята среща със студентите съдия Янакиева ги запозна по-подробно с това – що е изборно дело, с промените в Изборния кодекс през последните 5 години, с постановени решения на Конституционния съд, свързани с изборните дела. Спря се на това, как подлежи на проверка изборният резултат при гласуването с преференции и кога се назначава математическа експертиза за проверка на резултатите. „Съдът не е обвързан с експертизата. Съдът преценява в съвкупност с всички останали доказателства. Разглежда в едно целия доказателствен материал по делото“, отбеляза председателят в контекста на мисълта си, че съдът е арбитър и не бива да очакваме, че неговите решения винаги ще отговарят на общественото мнение, защото съдът прилага Закона и е обвързан с Конституцията на страната ни. За откритост в общуването, по-добра информираност и повече знания за работата на съда апелира съдия Янакиева, като изрази готовност за провеждането и в бъдеще на съвместни инициативи за практическо обучение и непосредствено запознаване с работата на съда.", "date": "2019.11.20", "title": "Студенти се запознаха с историята на правораздаването в Административния съд във Варна"}
{"url": "http://www.focus-news.net/news/2019/11/20/2721556/afp-izraelskiyat-opozitsionen-lider-beni-gants-obyavi-che-ne-mozhe-da-formira-pravitelstvo.html", "text": "Главният политически противник на премиера на Израел Бенямин Нетаняху и ръководител на партия „Синьо и бяло“ Бени Ганц е информирал президента на страната Риувен Ривлин, че не може да формира коалиционно правителство, предава  AFP . \r\nТова се казва в изявление, публикувано от неговата партия.  \r\n„Бени Ганц разговаря с президента Риувен Ривлин и го информира, че не може да формира правителство“, се казва в изявлението. \r\nОпозиционният лидер имаше време до 20 ноември, за да се договори с партиите в израелския парламент и да формира кабинет, след като Бенямин Нетаняху, който и спечели изборите не успя да стори това по-рано.  \r\n \r\n  Теодор Пенев", "date": "2019.11.20", "title": "АFP: Израелският опозиционен лидер Бени Ганц обяви, че не може да формира правителство"}
{"url": "http://www.focus-news.net/news/2019/11/20/2721558/otlozhiha-zakona-za-maslodaynata-roza-obzor.html", "text": "Водещата по законопроекта комисия по земеделие отложи второто четене на Закона за маслодайната роза. Това бе единствена точка в дневния ред на комисията. На заседанието присъстваха и представители на бранша. Предложението за отлагане на разглеждането направи в рамките на заседанието председателят на Комисията и депутат от ГЕРБ Мария Белова. Предложението й бе прието единодушно от комисията. То възникна след спорове по текстове на законопроекта. С това решение депутатите прекратиха гласуването на този законопроект и се обединиха около идеята да се свика работна група, на която да присъстват народни представители от всяка парламентарна група, да се изчистят спорните въпроси и отново да се разгледа Законът за маслодайната роза. От своя страна  председателят на Комисията и депутат от ГЕРБ Мария Белова  се извини на  представителите на бранша за отлагането на Закона за маслодайната роза. По думите й това е в техен интерес. Тя посочи, че именно представителите на бранша са тези, които ще работят с изцяло новия закон. \"Ще помоля и колегите от МЗХГ да имате отношение по всяка една предложена редакция, да присъстват компетентни ваши експерти в тази работна група, наистина да изчистим спорните въпроси, така че да се чувстваме удовлетворени. Достатъчно много се отлагаше този законопроект\", каза Белова. По думите й така или иначе вече предходният сезон е изтърван. \"По-добре да не бързаме да го приемаме, но да приемем работещи текстове“, каза още Белова.  \r\n “Фокус“  припомня:  \r\nИзцяло новият закон бе приет на първо четене на 25 април 2019 г. Проектът урежда обществените отношения, свързани с регистрацията на розопроизводителите, розопреработвателите и обектите за производство на продукти от цвят на маслодайна роза. Също така проектът урежда обществените отношения и със създаването, отглеждането и идентификацията на насажденията от маслодайна роза, изкупуването и преработката на цвят от маслодайна роза, както и прозводството и етикетирането и контролът върху дейността на розопроизводителите. Съгласно текстовете МЗХГ ще трябва да създаде и поддържа електронен регистър на розопроизводителите, розопреработвателите и собствениците и ползвателите на обекти за производство на продукти от маслодайна роза.  \r\nДеница КИТАНОВА", "date": "2019.11.20", "title": "Отложиха Закона за маслодайната роза (ОБЗОР)"}
{"url": "http://www.focus-news.net/news/2019/11/20/2721553/n1-sarbiya-razuznavatelnite-sluzhbi-na-belgrad-potvardiha-che-na-videokadrite-ot-shpionskiya-skandal-se-vizhda-ruski-agent.html", "text": "Сръбските разузнавателни служби потвърдиха автентичността на видеото, което показва руския офицер от „Главното разузнавателно управление“ (ГРУ) на Москва Георги Викторович Клебан да подава пари на предполагаем агент на Белград. Това предава сръбският телевизионен канал  N1 . \r\nСлужителят на „Агенцията по безопасност и информация“ Релия Жиелски заяви пред държавната телевизия на Белград, че е „несъмнено ясно, че руски разузнавателен агент се вижда на видеокадрите“.  \r\nПопитан дали другият човек в тях е агент на сръбските тайни служби или офицер на друга разузнавателна агенция или пък държавен служител, той избегна да отговори директно и само отбеляза, че „не би искал да разраства“ случая.  \r\n„Нашите агенции, цивилни и военни, работят по всички обстоятелства по случая и президентът на Сърбия (Александър Вучич) ще ни даде допълнително детайли за въпроса по време на сесията на Съвета за национална сигурност, който ще се проведе (на 21 ноември)“, каза още той.  \r\nСпоред него е „от основно значение“, че подривните разузнавателни операции в Сърбия, „не трябва да се свързват изключително с Руската федерация“. \r\n„Напротив, други големи сили, като САЩ, Великобритания и Франция, но също и регионалните страни, да споменем например Хърватия и Албания, са много активни в постигането на интересите си. Това винаги се очаква от международните отношения и политиката“, добави още Жиелски.  \r\nТой добави, че службите работят по случая и ще изпълнят задачите си професионално, отговорно и навреме.  \r\nПо-рано Радио „Свободна Европа“ предаде, че в YouTube е публикувано видео, в което се виждат двама мъже на паркинг. Единият от тях е описан като „руски агент“. В кадрите се вижда как той дава найлонова торба на „сръбския агент“, както и плик с пари.  \r\nСпоред информацията, Клебан е бил асистент на военния аташе в руското посолство в Белград до юни 2019 г.  \r\n \r\n  Теодор Пенев", "date": "2019.11.20", "title": "N1 (Сърбия): Разузнавателните служби на Белград потвърдиха, че на видеокадрите от шпионския скандал се вижда руски агент"}
{"url": "http://www.focus-news.net/news/2019/11/20/2721557/novi-rabotni-mesta-v-zaetost-finansirani-sas-sredstva-po-proekt-na-op-razvitie-na-choveshkite-resursi-byaha-razkriti-v-simitli.html", "text": "Нови работни места в заетост, финансирани със средства по проект на ОП „Развитие на човешките ресурси“ бяха разкрити в Симитли. Това съобщиха за  Радио „Фокус“ – Пирин  от Общината. Във връзка с изпълнението на проект „Прилагане на социално – икономически и образователни мерки за интеграция на уязвими групи в община Симитли“, договор № BG05M9OP001-2.018-0010, по процедура BG05M9OP001-2.018 „Социално икономическа интеграция на уязвими групи. Интегрирани мерки за подобряване достъпа до образование“ – Компонент 1, по Оперативна програма 1 „Развитие на човешки ресурси“,  и в изпълнение на дейност 1 „Активиране на икономически неактивни лица и включване в заетост“, Общинско предприятие „Вранещица“ ЕООД, град Симитли, проведе плануваното по проекта обучение на 14 икономически неактивни лица от ромската общност, както и лица, населяващи териториите в община Симитли, в това число населени места с ниска гъстота на населението, селски и изолирани райони. Всички взели участие лица успешно приключиха обучението и придобиха свидетелства за професионална квалификация - I СПК по професия – 6220301: „Озеленяване и цветарство“.  \r\n \r\nОт 01 октомври Общинското предприятие „Вранещица“ ЕООД е назначила с предвидени от бюджета на проекта средства за работни заплати и към днешна дата продължават да работят на трудови договори за 12 месеца – 10 лица, съгласно разписаната проектна дейност по Направление „Подобряване достъпа до заетост”. Лицата извършват рутинни за предприятието дейности като: Организиране на дейността по събиране, извозване и обезвреждане в депа и други съоръжения, на битови отпадъци на територията на община Симитли; Почистване и поддържане на улични платна, площади, алеи, паркове и други територии в Общината, предназначени за обществено ползване; Предотвратяване изхвърлянето на отпадъци на неразрешени за това места и/или създаването на незаконни сметища; Почистване и поддържане на дъждоприемните шахти в град Симитли; Озеленяване: поддръжка на паркове и градини и други зелени и цветни площи, поддръжка на дървесната и храстовидната растителност и залесяване в населени места и извън тях.", "date": "2019.11.20", "title": "Нови работни места в заетост, финансирани със средства по проект на ОП „Развитие на човешките ресурси“ бяха разкрити в Симитли"}
{"url": "http://www.focus-news.net/news/2019/11/20/2721547/nimh-utre-shte-e-predimno-oblachno-s-maksimalni-temperaturi-mezhdu-11-i-16-gradusa.html", "text": "Утре ще е предимно облачно с максимални температури между 11 и 16 градуса. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология . \r\nПрез следващото денонощие ще е предимно облачно. Ще има валежи от дъжд, на повече места и по-значителни в Централна и Източна България, докато в западните райони ще има и временни разкъсвания на облачността. С умерен, в източните райони и поречието на Дунав и временно силен източен вятър ще започва да прониква по-студен въздух. Минималните температури ще са между 7° и 12°, максималните – между 11° и 16°. \r\n \r\nНад Черноморието ще е облачно с превалявания от дъжд, на повече места и по значителни в следобедните часове. Ще духа умерен и временно силен източен вятър. Дневните температури малко ще се понижат и максималните ще са между 14° и 17°. Температурата на морската вода е 17°. Вълнението на морето сутрнита ще е 3, през деня ще се усили до 4 бала. \r\n \r\nНад планините ще е облачно с валежи от дъжд, по-значителни в Родопите и Източна Стара планина. Над около 2000 метра дъждът ще преминава в сняг. Ще духа умерен, в планините на изток и временно силен юг-югоизточен вятър. Максимална температура на 1200 метра – около 8°, на 2000 метра – около 2° \r\nАтмосферното налягане е малко по-ниско от средното за месеца и няма да се промени съществено. \r\n \r\nВ петък от изток-североизток, с умерен вятър, ще нахлува сравнително хладен въздух и температурите ще са почти без дневен ход. Ще остане предимно облачно, в много райони ще вали дъжд, над около 1800 м - сняг. По-съществени ще са валежите в Рило-Родопската област. През почивните дни облачността ще се задържи значителна, но валежи ще има на малко места и ще са предимно слаби. Вятърът ще остане с източна компонента, ще е слаб до умерен. Минималните температури ще са малко по-ниски, дневните в неделя слабо ще се повишат.", "date": "2019.11.20", "title": "НИМХ: Утре ще е предимно облачно с максимални температури между 11 и 16 градуса"}
{"url": "http://www.focus-news.net/news/2019/11/20/2721550/grozdan-karadzhov-grazhdanski-savet-edva-40-shte-pokrie-realnata-pokupatelna-sposobnost-na-vnesenite-za-vtora-pensiya-pari.html", "text": "Към днешна дата една част от средствата за втора пенсия са погълнати от инфлацията, едва 40% ще покрие реалната покупателна способност на внесените пари. Това каза за обзора на деня  „Това е България“  на  Радио „Фокус“  Гроздан Караджов, председател на сдружение „Граждански съвет\" и бивш депутат от Реформаторския блок, като уточни, че фондовете са догонили едва 60% от инфлацията. „Заради липса на политическа воля не се направиха необходимите три стъпки – да се запълни дупката в НОИ, ако ще и с еднократно плащане от страна на държавния бюджет, да се коригира размерът на 7 или дори на 8% на вноските, за да може да се акумулират повече средства и да започнат да се наказват по-ефективно и тежко работодателите, които не внасят дори една едномесечна вноска. Ако не се направят тези промени, след още 20 години отново ще се води същият разговор“, обясни той. Гроздан Караджов каза още, че е необходимо да се вдигнат вноските и да се промени закона в полза на фондовете. Според него това може да помогне парите да са сигурни в тях и да дават поне 4%, т.е. двойна доходност, която да покрива стандартната инфлация за последните 30 години. Липсва политическа воля за ефективна пенсионна реформа, добави Караджов.  \r\nЦоня СЪБЧЕВА", "date": "2019.11.20", "title": "Гроздан Караджов, „Граждански съвет\": Едва 40% ще покрие реалната покупателна способност на внесените за втора пенсия пари"}
{"url": "http://www.focus-news.net/news/2019/11/20/2721560/angela-merkel-ne-bi-bilo-dobre-da-nyama-evroperspektiva-za-severna-makedoniya-i-albaniya.html", "text": "Германският канцлер Ангела Меркел заяви по време на конгреса на Европейската народна партия (ЕНП) в Загреб, че Германия е готова да обсъди какво може да бъде променено в методологията на преговорите и процеса на разширяване на Европейския съюз, предава скопската медия  “Макфакс“ . \r\nНа въпрос какво ще се случи с процеса на присъединяване на Северна Македония и Албания към ЕС, както и кога Хърватия може да влезе в Шенген, Меркел отговори, че не може да няма европейска перспектива за всички страни. \r\n„Това не би било добро“, подчерта тя. \r\nНа съвместна пресконференция с хърватския министър-председател Андрей Пленкович тя изрази съжаление, че преговорите със Северна Македония и Албания не бяха открити на скорошното заседание на Европейския съвет. \r\n \r\n  Теодор Пенев", "date": "2019.11.20", "title": "Ангела Меркел: Не би било добре да няма европерспектива за Северна Македония и Албания"}
{"url": "http://www.focus-news.net/news/2019/11/20/2721564/abv-stara-zagora-provede-oblastno-sabranie.html", "text": "АБВ - Стара Загора проведе областно събрание. Участие в събитието взе председателят на партията Румен Петков, който поздрави избраните кметове на с. Главан и с. Енина, съотв., Диян Петков и Димитрина Дончева, както и избраните общински съветници на Гълъбово и Раднево. Отличен беше и Иван Михайлов – кандидатурата на АБВ и местните структури на левите формации в региона, който влезе в трудна предизборна битка както и кандидата на партията за кметския пост в Стара Загора Камелия Стаматова. Това съобщиха от пресцентъра на  АБВ . \r\n \r\nУчастниците в събранието отправиха критика по факта, че отминалата местна кампания бе най-бедната от всички в историята на ПП АБВ, но едновременно с това силно съдържателна. Отчетена бе и слабата организация и участие от страна на местните женска и младежка организации на АБВ-Стара Загора в общината, като същевременно беше подчертана активната роля на двете структури в останалите общини, като изключително положителен пример беше даден за Гълъбово и Раднево. \r\n    \r\nРумен Петков отчете и лошия резултат за партията в община Стара Загора, където изрази съмнения в манипулация на местния вот. АБВ-Стара Загора насрочи местна общинска и областна конференции.", "date": "2019.11.20", "title": "АБВ -  Стара Загора проведе  областно събрание"}
{"url": "http://www.focus-news.net/news/2019/11/20/2721559/priklyuchi-sagata-s-gorskite-zamenki-obzor.html", "text": "Приключи сагата с горските заменки, обхващаща извършените заменки в периода 1 януари 2007 до края на януари 2009 г.  Дали това представлява неправомерна държавна помощ тогавашният министър на земеделието информира прокуратурата, а НПО – ЕК за започване на проучване. Новината за края на сагата съобщи    министърът на земеделието, храните и горите Десислава Танева  по време на брифинг. Танева обяви, че МЗХГ стартира процедура за възстановяване на надвзетите суми от бенефециерите, получили държавна помощ за горски заменки. Тя посочи, че обект на оценителска експертиза са били поземлени имоти с обща площ над 110 хил. дка.  Министърът поясни, че от 132 договора, в 103 е установена неправомерно получена държавна помощ от страна на бенефециерите.  „Тези 103 сделки засягат 478 имота на обща площ малко над 22 хил. дка. Получената в повече стойност от бенефециерите в тези 103 договора се равнява малко над 80 млн. лв. Днес МЗХГ изпрати уведомителни писма до тези бенефециери и стартира процедурата за възстановяване на надвзетите суми от бенефециерите. Докрая на деня на страницата на МЗХГ ще бъде качен списъкът на тези 103 бенефециери\", заяви още Танева.  Народният представител от ПГ на ГЕРБ Тома Биков  озаглави периодът на горските заменки като управление на БСП и ДПС. \"Ние ще настояваме държавата да си събере тези вземания от един период, в който беше извършен погром в това отношение. Този период има своето наименование. Неговото наименование е управление на БСП и ДПС. Неслучайно ние не приемаме морални проповеди от тези две политически сили. Ако си спомните и ГЕРБ дойде и спечели изборите 2009 г., а и една от причините, поради които управлява 10 години е този погром, който беше извършен върху българската държава. Днес и европейските институции и МЗХГ са стигнали до този извод, в който българските граждани стигнаха още 2009 г., че извършва далавера и че това, което се прави е в разрез с всякаква законност, етика и морал. За съжаление тези две партии продължават да менторстват на морални теми и да се правят, че все едно са се родили вчера\", допълни още Биков.  \r\nДеница КИТАНОВА", "date": "2019.11.20", "title": "Приключи сагата с горските заменки (ОБЗОР)"}
{"url": "http://www.focus-news.net/news/2019/11/20/2721566/london-evening-standard-nyama-promyana-v-razlikata-mezhdu-podkrepata-za-dzhonsan-ili-leybaristite-sled-televizionniya-debat-vav-velikobritaniya.html", "text": "Консервативната партия на Великобритания продължава да води с 13% опозицията в лицето на лейбъристите на Джереми Корбин след телевизионния дебат, част от предизборната кампания преди вота на 12 декември, според последните статистически проучвания, пише вестник  London Evening Standard . \r\nСтатистиката, изготвена от  „PA Media”  в рамките на последните седем дни сочи, че торите и лейбъристите получават по един процент повече подкрепа в сравнение с предишен период, но разликата между тях остава 13%. Консервативната партия разполага с 43% от подкрепата на хората на този етап, докато лейбъристите биха получили 30% от вота, ако изборите бяха днес.  \r\nЛибералдемократическата партия остава трета с 14%. Доверието в „Партия Брекзит“ на Найджъл Фараж продължава да пада – 5% от анкетираните са отговорили, че биха гласували за тях и засега те водят с два процента над „Зелената Партия“, която има 3%.  \r\nПремиерът Борис Джонсън и лидерът на лейбъристите Джереми Корбин се изправиха в телевизионен дебат по-рано, малко преди изборите на 12 декември.  \r\nВъпреки това явно в него не е имало победител, тъй като и преди него разликата в подкрепата за тях беше 13%.  \r\nОбщо 6,7 млн. хора са наблюдавали дебата по телевизията, в който двамата политически лидери спориха за Брекзит, здравеопазването на Великобритания, публичното доверие в политиката, шотландската независимост и връзките на Принц Андрю с Джефри Епщайн.  \r\nКорбин описа обещанието на Джонсън да „осъществи Брекзит“ до януари 2020 г. като „безсмислица“, докато премиерът от своя страна каза, че Корбин „не е в състояние да води“ страната.  \r\nТорите бяха изправени пред критики, след като малко след края на дебата техният акаунт в социалната мрежа „Туитър“ беше представен като „независим фактчекър“ – страница за проверяване на факти.  \r\nТова предизвика бурни реакции в интернет пространството и беше обявено за тирания, като дори Централната избирателна комисия коментира случая, като напомни на партиите, че техните гласоподаватели имат право на „прозрачност и интегритет“ в предизборните кампании.  \r\nЛибералдемократите и Шотландската национална партия не бяха част от дебатите, макар да се опитаха да стигнат до тях чрез съда, неуспешно.   \r\n \r\n  Теодор Пенев", "date": "2019.11.20", "title": "London Evening Standard: Няма промяна в разликата между подкрепата за Джонсън или лейбъристите след телевизионния дебат във Великобритания"}
{"url": "http://www.focus-news.net/news/2019/11/20/2721565/vitsepremierat-ekaterina-zaharieva-pred-kolegite-si-v-nato-balgariya-tazi-godina-nadhvarli-3-ot-bvp-v-razhodite-si-za-otbrana.html", "text": "Външните министри на НАТО обсъдиха в Брюксел подготовката на предстоящата среща на лидерите на организацията в Лондон през декември, с която ще отбележат 70 години от основаването на Алианса. На срещата днес в Брюксел България бе представена от вицепремиера и министър на външните работи Екатерина Захариева. Това съобщиха от  МВнР . \r\n \r\n„В годината, в която отбелязваме 15 г. от приемането на България в НАТО и 30 г. от падането на Берлинската стена, може да кажем, че Алиансът е най-успешният политически и отбранителен съюз, а България е отговорен член, който стриктно изпълнява своите ангажименти. Днес е важно да покажем, че въпреки различията, които се появяват понякога, Съюзът остава единен - каза Екатерина Захариева. - Не си представям отбраната на България без НАТО, която гарантира сигурността на близо един милиард души.“  \r\n \r\nМинистрите обсъдиха справедливото споделяне на тежестите и отговорностите. Съюзниците отбелязват сериозен напредък в съответствие с поетите ангажименти от Срещата на върха в Уелс през 2014 г. „България тази година надхвърли 3 % от БВП в разходите си за отбрана, като заедно с останалите съюзници отчитаме над 100 милиарда долара повече инвестиции в отбраната до края на 2020 г. Страната ни влага ресурс не само в покупката на нови бойни самолети F-16, а и в засилване на способностите на сухопътните и военноморските ни сили“ – отбеляза още министър Захариева.  \r\n \r\nВ контекста на по-нататъшното укрепване на възпиращия и отбранителен потенциал на НАТО министрите обсъдиха засилването на съюзните способности в областта на кибер отбраната и противодействието на хибридните заплахи, както и аспекти на регионалната сигурност, включително в Черноморския регион. Съюзниците също така отделиха внимание на въпроси, свързани с противодействието на тероризма. Министрите взеха решение Космосът да бъде обявен като пето оперативно пространство, наред с въздушното, земното, морското и кибер пространството. Това решение има изцяло отбранителен характер и е в съответствие с международното право.  \r\n \r\nПо време на работната вечеря министрите на външните работи обсъдиха стратегически въпроси като предизвикателствата пред сигурността, произтичащи от Русия, бъдещето на контрола на въоръженията, последствията от нарастващата роля на Китай на глобалната сцена, както и въпроси на енергийната сигурност.", "date": "2019.11.20", "title": "Вицепремиерът Екатерина Захариева пред колегите си в НАТО: България тази година надхвърли 3 % от БВП в разходите си за отбрана"}
{"url": "http://www.focus-news.net/news/2019/11/20/2721567/izborat-na-valeri-simeonov-za-zam-predsedatel-na-parlamenta-predizvika-reaktsii-sred-polititsi-i-grazhdani-obzor.html", "text": "Със 118 гласа „за“, 6 „против“ и 6 „въздържали се“ лидерът на НФСБ Валери Симеонов бе избран за зам.-председател на Народното събрание. Мястото остана овакантено, откакто \"Атака“ вече не са част от ПГ на „Обединени патриоти“. Предложението за кандидатура в лицето на Валери Симеонов предизвика различни реакции. В знак на протест ДПС напуснаха пленарна зала. На брифинг  лидерът на ДПС Мустафа Карадайъ  заяви, че с акта на избор на Валери Симеонов за зам.-председател на Народното събрание границата на търпимост е прекрачена. Той посочи, че изборът на нов зам.-председател на парламента е обида към парламенатирзма. Според него  кошмарът на майките на деца с увреждания е възнаграден от ГЕРБ и БСП. „Актът означава - пълно отрицание на демократичните достижения, означава да властва национализмът, омразата, разделението, противопоставянето и агресията. Означава нагла провокация към парламентаризма и евроатлантическите ценности. Означава провокация към цялото общество. За ГЕРБ задържането на власт е над стабилността и сигурността на държавата\", подчерта още Карадайъ. В пленарна зала  Павел Шопов от „Атака“   определи изборът на Симеонов като безчестие. „За разлика от ДПС ние от „Атака“ няма да излезем от залата. Няма да напуснем. Оставаме да кажем това, което имаме. Ние оставаме да кажем, че това напускане е един мним конфликт със Симеонов и НФСБ за неговото легитимиране. Това, което става днес с предложението му за избиране за зам.-председател на НС е логично предложение на всичко онова, което се правеше през последните месеци“, каза още Шопов. Към групата на недоволните се присъединиха и десетки протестиращи пред сградата на Народното събрание. Протестът протече спокойно. В района парламента бе засилено полицейското присъствие, но до затрудняване на движението по бул. „Цар Освободител“ не се стигна.  От своя страна  лидерът на НФСБ Валери Симеонов  посочи, че не е изненадан от реакцията на ДПС и „Атака“.  \"Познавам много добре както Атака, те са предвидими с тяхната реакция, така и ДПС“. На въпрос дали не е разочарован от реакциите на двете формации, Симеонов заяви, че от тях не е очаквал положителна реакция. \"Да не би вие да сте очаквали ДПС да ме подкрепят\", посочи още Симеонов и обясни, че приема по-скоро това като номинация. От ГЕРБ обявиха, че трайна парламентарна практика е, когато парламентарните групи предлагат депутат за зам.-председател на парламента, това предложение да се подкрепя. \"Има вакантно място, което се полага на \"Обединени патриоти\" за заместник-председател на парламента. Ние го подкрепихме, защото такава е практиката в Народното събрание\", посочи  председателят на ПГ на ГЕРБ д-р Даниела Дариткова .  Лидерът на БСП Корнелия Нинова  отговори на нападките на ДПС. Нинова подчерта, че БСП няма да бъде заложник в тристранната коалиция - ГЕРБ, ОП, ДПС. „Едните управляват официално с ГЕРБ, другите го правите задкулисно. Единия ден Борисов подхвърля нещо на едните, на другия - раздава с широки шепи на другите и всички вкупом го крепите (справка - последните избори). Разберете се вътре помежду си и не прехвърляйте семейните си раздори на нас. Не посягайте на авторитета на БСП. Мина времето, когато можехте да го правите с мълчаливото съгласие на ръководството й“, пише още в публикацията. Тя посочи, че щом от ДПС твърдят, че границата на търпението е прекрачена, то тогава трябва да го покажат като оттеглят подкрепата си към правителството на Борисов. „Покажете го. Оттеглете подкрепата си за Борисов и правителството пада. Твърдите, че за ГЕРБ задържането на власт е над стабилността и сигурността на държавата. Задържането на ГЕРБ се дължи на вас. Ако стабилността и сигурността на България са ви по- важни го покажете с действия, не с голи думи“. \r\nДеница КИТАНОВА", "date": "2019.11.20", "title": "Изборът на Валери Симеонов за зам.-председател на парламента предизвика реакции сред политици и граждани (ОБЗОР)"}
{"url": "http://www.focus-news.net/news/2019/11/20/2721555/chez-sponsorira-s-13-mln-lv-proekt-za-energiyna-efektivnost-sled-rekonstrukturirane-na-umbalsm-ni-pirogov-obzor.html", "text": "ЧЕЗ България Инвестмънт ще осигури над 6 млн. евро на УМБАЛСМ \"Н.И. Пирогов\" за реконструкция и модернизация на сградния фонд на болницата с цел подобряване на енергийната ефективност на отделенията. Това стана ясно по време на подписване на договорите по проекта. На събитието присъстваха директорът на УМБАЛСМ \"Н.И. Пирогов\" проф. Асен Балтов, зам.-министърът на икономиката Лъчезар Борисов, управителят на ЧЕЗ България Инвестмънт Мартин Бартунек, регионалният мениджър на ЧЕЗ България Инвестмънт Карл Крал.  \r\nПо думите на директора на „Пирогов“ проф. Асен Балтов ремонтната работа на 5-те сгради от болницата ще се извърши в рамките на следващата година. Той заяви, че целият този проект им дава увереност, че се очаква нов облик на болницата. Проф. Балтов благодари на ЧЕЗ България Инвестмънт за съдействието, благодарение на което този проект ще се осъществи.  \r\nЗам.-министърът на икономиката Лъчезар Борисов приветства проф. Балтов и колегите си от ЧЕЗ за това, че се е постигнала една „икономическа синергия между две значими институции в България - от една страна болница \"Пирогов\", като един от основните стълбове на здравната инфраструктура, от друга страна ЧЕЗ, като притежател и управляващ енергийната структура в Западна България“. Борисов обясни, че проектът се осъществява по меморандум, който е подписан преди време с Министерството на икономиката и голяма част от ангажимента за този инвестиционен меморандум вече се изпълняват. Той благодари на двете страни и заяви, че е уверен, че колегите му от ЧЕЗ, независимо от приключването на този меморандум, ще продължат с подобни инициатива занапред. \"Ще се радвам да има и други такива успешни проекти в сферата на здравеопазването. Желая успех на всички. Ние се радваме, че по линия на икономически мерки и изпълнение на този меморандум, ще имаме една реновирана болница\", допълни той. \r\nУправителят на ЧЕЗ България Инвестмънт Мартин Бартунек посочи, че дружеството ще осигури финансиране в размер на над 6 млн. евро. По думите му те усвояват това финансиране на една от „може би най-важните болници в София и в България - \"Пирогов\". Бартунек допълни, че финансирането ще се осигури за реконструкция и реновиране, което ще доведе до енергийна ефективност и ще подобри условията, както за пациентите, така и за медицинския екип на болницата. Той пожела успех на всички, които участват в проекта и навременно завършване. \r\nРегионалният мениджър на ЧЕЗ България Инвестмънт Карл Крал поясни, че финансирането на повече от 13 млн. лв от страна на ЧЕЗ е за финансиране на 100% от разходите по проекта. По думите му това е един от най-важните проекти от меморандума, който е сключен между ЧЕЗ и Министерството на икономиката преди време. Той допълни, че благодарение на меморандума, ЧЕЗ е направила проекти в областта на възобновяемите източници, но най-вече те са за енергийна ефективност. Крал подчерта, че проектът е идеална симбиоза между енергийна ефективност и полза за гражданите на София и цяла България. По думите му каузата е свързана с корпоративна социална отговорност и подобряване на средата за гражданите на София. \r\nЗорница КОСТАДИНОВА", "date": "2019.11.20", "title": "ЧЕЗ спонсорира с 13 млн. лв. проект за енергийна ефективност след реконструктуриране на УМБАЛСМ „Н.И. Пирогов“ (ОБЗОР)"}
{"url": "http://www.focus-news.net/news/2019/11/20/2721561/aleksandar-damovski-mkd-30-ot-makedontsite-shte-glasuvat-na-prezidentskite-izbori-v-stranata-prez-april-po-predvaritelni-anketi.html", "text": "30% от македонците ще гласуват на президентските избори в страната през април по предварителни анкети. Това каза за обзора на деня  „Това е България“  на  Радио „Фокус“  Александър Дамовски, главен редактор на електронното издание МКД. Според него гражданите са разочаровани от корупцията, скандалите с висшите политически представители и криминалността. Това е знак накъде политическите партии да насочат своята кампания, добави Дамовски. \"Всички проучвания на общественото мнение показват все още малка преднина на опозицията – на ВМРО-ДПМНЕ. Между другото също така показват и преднина на опозицията на партиите в албанския политически блок. Засега СДСМ и ДСИ – все още действащата управленската коалиция са на второ място. Така в резултат на ново политическо прегрупиране може да се получи, че ВМРО-ДПМНЕ с БЕСА и Алиансът на албанците на Зиадин Селла ще съставят бъдещата управленска коалиция\", обясни той. Александър Дамовски каза още, че неуспехът на преговорите за присъединяване на Северна Македония към ЕС също ще окаже влияние върху решението на гражданите по време на изборите в страната. По думите му не се увеличава национализмът и радикализмът в Северна Македония в навечерието на парламентарните избори, които ще се проведат на 12 април.  \r\nЦоня СЪБЧЕВА", "date": "2019.11.20", "title": "Александър Дамовски, МКД: 30% от македонците ще гласуват на президентските избори в страната през април по предварителни анкети"}
{"url": "http://www.focus-news.net/news/2019/11/20/2721569/nad-100-uchenika-poseshtavat-desette-klasa-na-shkolata-po-izkustva-pri-pbnch-elenka-i-kiril-d-avramovi-v-svishtov.html", "text": "Над 100 ученика посещават десетте класа на школата по изкуства при Първо българско народно читалище „Еленка и Кирил Д. Аврамови“ в Свищов. Това обобщи за  Радио „Фокус“ – Велико Търново  Геновева Танчовска, секретар на културната институция. Тя уточни, че преподавателите, които работят с децата и младежите, са общо шестима. Част от тях също са възпитаници на школата. „Имаме класове по пияно, акордеон, електронни инструменти – класическа и електрическа китари, имаме две възрастови групи по класически балет, както и две  за хип хоп. Най-новата ни форма от миналата година е кей поп групата. Имаме и клас по керамика и приложно изкуство“, допълни Танчовска.  \r\nСледващото мащабно събитие, което възпитаниците и преподавателите подготвят е Коледен концерт, който ще се проведе в навечерието на предстоящите празници – 17 декември. През 202-та те ще отбележат подобаващо и 150-годишнината на Драматичен театър – Свищов.  \r\nЛуиза ТРАНЧЕВА", "date": "2019.11.20", "title": "Над 100 ученика посещават десетте класа на школата по изкуства при ПБНЧ „Еленка и Кирил Д. Аврамови“ в Свищов"}
{"url": "http://www.focus-news.net/news/2019/11/20/2721571/premierat-boyko-borisov-blagodarih-na-manfred-veber-za-priziva-mu-monitoringoviyat-mehanizam-varhu-balgariya-da-otpadne.html", "text": "Благодарих на големия приятел на България Манфред Вебер за днешния му призив към ЕК от името на Групата на ЕНП в ЕП за това мониторинговият механизъм върху България да отпадне.Това написа във  \"Фейсбук\"  профила си премиерът Бойко Борисов. \"Двамата разговаряхме по време на Конгреса на ЕНП в Загреб и се обединихме около мнението, че Доналд Туск е най-подходящият кандидат за следващ президент на ЕНП\", пише още министър-председателят.", "date": "2019.11.20", "title": "Премиерът Бойко Борисов: Благодарих на Манфред Вебер за призива му мониторинговият механизъм върху България да отпадне"}
{"url": "http://www.focus-news.net/news/2019/11/20/2721574/zelen-petak-za-sabirane-na-shishentsa-ot-parfyumi-za-retsiklirane-organizira-varnensko-sdruzhenie.html", "text": "„Зелен петък“ за събиране на шишенца от парфюми за рециклиране организира варненско сдружение през тази седмица, предаде репортер на  Радио „Фокус“ – Варна . На 22-ри ноември, представители на организацията ОЦОСУР ще очакват жители и гости на града в клуба на ул. „Сава Радулов“ №14 във Варна между 11 и 17 часа. Там желаещите да се включат ви инициативата могат да предадат непотребни малки стъклени шишенца от козметика и медикаменти, които досега са завършвали житейския си път в казана за смет. Непотребните опаковки ще бъдат преработени безвъзмездно от завода за стъкло в Белослав до малки еднотипни шишенца. В тях ще се съхраняват домашно приготвена паста за зъби и козметика, които ще бъдат показани в някои от бъдещите „зелени“ петъци. Всеки донесъл шише за рециклиране ще получи вестник \"Лист\" и ще има възможност да си избере книга или списание срещу символичната цена от 1 лев. Книгите са втора употреба и са дарявани от участниците в кампанията за разделно събиране на хартия \"Лист по лист\". Събраните средства от продажбата на книги се акумулират във фонд \"Лист\" и се изразходват за образователни екологични дейности за подрастващите. „За разлика от големите стъклени бутилки за безалкохолни и алкохолни напитки, никой не изкупува за рециклиране малките шишета от парфюми и медикаменти. Това от една страна е заради специфичните им особености - те са леки, а не рядко по тях има метални или пластмасови части, които допълнително трябва да се отстраняват. Това прави преработката им икономически нерентабилна и те завършват живота си на бунището. А там стъклото е вечно. То не се разлага в природата. Единствено може да промени физическите си свойства под влияние на ултравиолетовите лъчи или радиацията. В същото време стъклото е много лесен материал за рециклиране. Отпадъчното стъкло се загрява до превръщането му в течна форма и моделирането му в нов продукт. За повторното му топене се изразходва 40% по-малко енергия, отколкото за производството на ново стъкло. Спестената електроенергия от рециклирането на една стъклена бутилка е достатъчна за 25 минути работа на един компютър“, обясняват от организацията.  \r\nДиана СТОЕВА", "date": "2019.11.20", "title": "„Зелен петък“ за събиране на шишенца от парфюми за рециклиране организира варненско сдружение"}
{"url": "http://www.focus-news.net/news/2019/11/20/2721572/ria-novosti-rusiya-i-turtsiya-patrulirat-v-siriyskata-provintsiya-al-hasaka.html", "text": "Русия и Турция проведоха съвместни патрули в сирийската провинция Ал-Хасака, каза на брифинг ръководителят на руския център за помирение на враждуващите страни в Сирия генерал-майор Юрий Боренков, предава  РИА Новости . \r\n“Съвместен руско-турски патрул се проведе по маршрута Арад-Кабир и Кара-Мания в провинция Ал-Хасака. Въздушното покритие за конвоя беше осигурено от руски вертолети\", каза Боренков. \r\nТой добави, че военната полиция продължава да патрулира маршрутите в провинциите Алепо и Ракка. \r\n \r\n \r\n \r\n \r\n  Теодор Пенев", "date": "2019.11.20", "title": "РИА Новости: Русия и Турция патрулират в сирийската провинция Ал-Хасака"}
{"url": "http://www.focus-news.net/news/2019/11/20/2721552/razvitieto-na-chernomorskiya-region-e-klyuchova-tsel-svarzana-s-osnovniya-strategicheski-interes-na-chlenkite-na-chis-i-na-es-obzor.html", "text": "Развитието на Черноморския регион в стабилна, демократична и просперираща зона, е ключова цел, пряко свързана с основния стратегически интерес. Това каза  председателят на Народното събрание и председател на Парламентарната асамблея на Черноморското икономическо сътрудничество (ПАЧИС) Цвета Караянчева , по време на откриването на 54-ата Генерална асамблея на ПАЧИС, чиито домакин е Народното събрание. Основната тема на форума е „Европейските измерения на Черноморското икономическо сътрудничество – актуално състояние и перспективи на сътрудничеството ЕС – ЧИС“. Според Караянчева развитието на Черноморския регион е свързан с интереса, както на страните-членки на Организацията за Черноморско икономическо сътрудничество (ЧИС), така и на Европейския съюз, чиято външна морска граница е Черно море. Председателят на парламента отбеляза, че от учредяването си преди  четвърт век до днес Организацията за Черноморско икономическо сътрудничество и нейната Парламентарна асамблея дават своя изключителен принос за постигането на тази ключова цел. По думите ѝ са налице обещаващи резултати в конкретни области на сътрудничество. Караянчева добави, че през изминалите години Европейският съюз също е направил значими усилия в Черноморския регион за стимулиране на демократичните и икономически реформи, за проектиране на стабилност и за подкрепа на развитието му чрез широкообхватни програми за сътрудничество. Тя припомни, че разработената от Съюза през 2007 г., Инициатива „Черноморска синергия“ е основният принос на организацията към регионалното сътрудничество в Черноморския басейн и остава основна рамка за неговата ангажираност в региона. И допълни, че през 2017 г. тази ангажираност е разширена с развитието на Общ морски дневен ред, който постави началото на „Механизма за син растеж в Черно море“.  Караянчева посочи, че тази прогресивна тенденция е запазена и доразвита в рамките на Българското председателство в Съвета на ЕС през 2018 г., по време на което е приета Бургаската декларация „Към Общ морски дневен ред в Черно море“ и стратегията „Инициатива за син растеж за изследвания и иновации в Черно море“ в рамките на Европейския морски ден. Председателят на Парламентарната асамблея на Черноморското икономическо сътрудничество отбеляза, че усилията са продължени по време на Българското председателство на ЧИС (януари – юни 2019 г.), което издигна на ново равнище и сътрудничеството между ЧИС и ЕС в рамките на Интегрираната морска политика и проекта на Европейската комисия „Механизъм за син растеж“. Председателят на парламента посочи, че набелязаният Общ морски дневен ред ще служи като референтна рамка за хармонизиране на политиките в областта на морското дело и на финансовите инструменти, включващи национално, европейско и международно финансиране. Според оценката на Европейската комисия приетите Декларация и Стратегия са етапи, които проправят пътя за по-структурирано и прагматично сътрудничество, основано на взаимни приоритети, подчерта Цвета Караянчева. Тя допълни, че заложените договорености от срещата в Бургас са били надградени през настоящата година.  \r\n Генералния секретар на ПАЧИС Асаф Хаджиев  заяви по време на форума, че председателството на България е било много успешно благодарение на парламента. По думите му това, което българското председателство направи е причината делегацията да присъства на това заседание, а това говори за влиянието, което черноморският регион придобива в политиката. Хаджиев отбеляза, че регионът се сблъска с важния проблем с бежанците, който нанася вреда на икономиката. Той уточни, че тази вреда възлиза на стотици милиарди. \r\n Председателят на Комисията по външна политика на Народното събрание Джема Грозданова  каза, че организацията предоставя подходяща платформа за успешно реализиране на общи инициативи и проекти областта на търговско-икономическите и социалните политики, които обединяват държавите е регионът. Тя отбеляза, че работата на ПАЧИС е от значение за подпомагане на националните парламенти във връзка с приемане на законодателството. Грозданова допълни, че асамблеята играе не само важна роля за укрепване на връзките а други международни форуми, кеото е важно за нас. Джема Грозданова уточни, че се очаква в рамките на 41-та среща на съвета на министрите на външните работи, която предстои да се състои в Атина, да бъде приета като пълноправен член Северна Македония. И допълни, че България подкрепя кандидатурата на Северна Македония.  \r\nВиолета СИМЕОНОВА", "date": "2019.11.20", "title": "Развитието на Черноморския регион е ключова цел, свързана с основния стратегически интерес на членките на ЧИС и на ЕС (ОБЗОР)"}
{"url": "http://www.focus-news.net/news/2019/11/20/2721573/tazi-godina-natsionalen-forum-s-ochi-za-vsichki-e-posveten-na-30-ta-godishnina-ot-priemaneto-na-konventsiyata-na-oon-za-pravata-na-deteto-obzor.html", "text": "На тазгодишния форум официални гости бяха Деяна Костадинова, посланик на Република България към службата на ООН, Диана Ковачева, омбудсман на Република България, Бисер Петков, министър на труда и социалната политика и д-р Джейн Муита, представител на УНИЦЕФ в България. В първата част от събитието министър на труда и социалната политика Бисер Петков коментира, че тази знакова политика е подход за успех и продължаване на непрестанните усилия за децата и техните права. Той допълни, че гарантирането на правата на децата е не само отговорност на родителите, но и на цялото общество. „Закрилата на детето, правото му свободно да изразява своето мнение, да расте здраво и щастливо е много важно, поздравявам“, поясни още Петков. Той коментира още, че децата не са само нашето бъдеще, но и нашето настояще.  Като част от откриването, д-р Джейн Муита, представител на УНИЦЕФ в България, изрази своята позиция по случай тазгодишния национален форум. Тя заяви, че е време светът да обърне внимание на децата. Муита добави, че в много страни по света не се обръща внимание на децата с увреждане. В тази кампания искаме да обърнем внимание на тях. „За това тази кампания се казва: „С очи за всички“. Опитваме се да предприемем действия. Нека всички да допринесем за бъдещето на хората с увреждания. Има много нещата, които трябва да се предприемат. За това оставам възможността на всички вас да отворите очите си за всички“, добави още Муита. С думите: „Преди 30 години се постави общото бъдеще на децата и тази конвенция за защита на правата на детето“ започна своето изявление Диана Ковачева, омбудсман на Република България. Тя коментира, че именно тази 30-годишнина ни напомня, че правата не са даденост. Ковачева допълни, че правата на детето зависят от държавата, от родителите.  В своето пояснение омбудсмана заяви, че децата днес участват в обществените промени и е важно те да растат в сигурна среда. „Има една група деца в уязвимо положение, което е не чуто, затова трябва да осигурим тяхната сигурна среда и да гледаме на човека като талант“, допълни още тя. Във втората част на тазгодишния форум „С очи за всички“ Деяна Костадинова, посланик на Република България към службата на ООН заяви, че приобщаващото образование е ключов елемент за хората с увреждания. Тя допълни. че този форум е изключително важен както и тази година, защото за първи път в своята история в Женева е приета референция, свързана с децата с увреждания, с цел приобщаване към образованието. Костадинова коментира, че не по-малко важно е подкрепата на бизнеса. В края на събитието д-р Джейн Муита, представител на УНИЦЕФ в България закри тазгодишния форум с думите: „Всеки един от нас можем да допринесе за промяната“ . Тя заяви, че трябва да може да се допитваме до хора, които са в нужда. „Младите хора, вие ни научихте на много неща, вие можете да промените всичко“, коментира още Муита. Тя допълни, че всяко дете има право на глас. \r\n                            Бояна МАРКОВА", "date": "2019.11.20", "title": "Тази година Национален форум „С очи за всички“ е посветен на 30-та годишнина от приемането на Конвенцията на ООН за правата на детето (ОБЗОР)"}
{"url": "http://www.focus-news.net/news/2019/11/20/2721563/kathimerini-predsedatelyat-na-evropeyskiya-parlament-david-sasoli-osadi-deystviyata-na-turtsiya-v-iztochnoto-sredizemnomorie.html", "text": "Председателят на Европейския парламент Давид Сасоли осъди действията на Турция в Източното Средиземноморие, както и за операцията на Анкара в Сирия, пише електронното издание на гръцкия вестник  Kathimerini . \r\nСасоли освен това обвини Турция, че използва миграционната криза за да „пресира Европейския съюз“. \r\nВ свое изявление след това, което той нарече „честна размяна“ на мнения с турския външен министър Мевлют Чавушоглу, Сасоли изрази „пълната солидарност“ на Брюксел с Кипър и заяви, че ЕС уважава суверенитета и правата на острова „в съответствие с международното право“. \r\nВъв връзка с миграционната вълна, той подчерта, че е „изцяло неприемливо“ Турция да „използва хората, които бягат от война и преследване за политически цели и за да налага напрежение над ЕС“.  \r\nСасоли още повтори, че ЕС осъжда операцията на Анкара в Северна Сирия, като я нарече „грубо нарушение на международното право, което подкопава стабилността и безопаността на региона“.  \r\n \r\n  Теодор Пенев", "date": "2019.11.20", "title": "Kathimerini: Председателят на Европейския парламент Давид Сасоли осъди действията на Турция в Източното Средиземноморие"}
{"url": "http://www.focus-news.net/news/2019/11/20/2721575/premierat-boyko-borisov-s-lyudovik-orban-obsadihme-vazmozhnostta-da-provedem-nova-chetiristranna-sreshta-na-visoko-ravnishte-sas-sarbiya-i-gartsiya.html", "text": "С премиера на Румъния и председател на \"Националната либерална партия\" Людовик Орбан обсъдихме възможността да проведем нова четиристранна среща на високо равнище със Сърбия и Гърция. Това написа премиерът Бойко Борисов във  \"Фейсбук\"  профила си от Загреб. България и Румъния са ключови партньори, работим активно за задълбочаването на сътрудничеството и на двете сестрински партии ГЕРБ и НЛП.", "date": "2019.11.20", "title": "Премиерът Бойко Борисов: С Людовик Орбан обсъдихме възможността да проведем нова четиристранна среща на високо равнище със Сърбия и Гърция"}
{"url": "http://www.focus-news.net/news/2019/11/20/2721577/politico-izbraha-donald-tusk-za-rakovoditel-na-evropeyskata-narodna-partiya.html", "text": "Европейската народна партия (ЕНП) избра бившия председател на Европейския съвет Доналд Туск за свой ръководител, като той ще замени напускащия французин Жозеф Дол. Това пише европейската редакция на списание  Politico . \r\nТуск беше избран с 491 гласа „за“ и 37 „против“ като председател на ЕНП по време на конгреса на партията в Загреб. Това означава, че той ще бъде първият източноевропеец, който ще оглави най-голямата политическа сила в Европейския парламент.  \r\n„С Туск, отваряме нова глава от историята на ЕНП“, заяви евродепутатът Давид Макалистер пред списанието. \r\n„Туск е доказвал, че е строител на мостове между изтока и запада и като бивш премиер (на Полша) и президент на (Европейския) Съвет, той има огромен опит и аз очаквам с нетърпение да видя как той ще оформи бъдещето на най-голямото европейско политическо семейство“, добави депутатът.  \r\nБивш член на полското движение „Солидарност“, Туск се превърна в най-дълго управлявалият премиер на Полша и освен това изкара и два мандата като ръководител на Европейския съвет. \r\n„Някой, който е бил полски министър (-председател) за седем години, който водеше Европейския съвет с ясни и много твърди думи, когато желаеше, смятам че той ще бъде (…) пощаден от брокерския стил, който председателя на Европейския съвет трябва да има“, заяви Андрей Пленкович, премиер на Хърватия по време на пресконференция.  \r\nМалко преди вота, Туск изнесе пламенна реч, която беше насочена срещу „автократите“, популистите и без да го посочва директно, премиерът на Унгария Виктор Орбан, както и всички други, които „издигат стени и билбордове с антимиграционна пропаганда“.  \r\n„След пет години, на мен ми писна да бъдат европейския главен бюрократ“, каза Туск.  \r\n„Готов съм да се боря и се надявам, че и вие сте“, добави той.  \r\nТуск беше единственият кандидат за поста председател на ЕНП.  \r\n \r\n  Теодор Пенев", "date": "2019.11.20", "title": "Politico: Избраха Доналд Туск за ръководител на Европейската народна партия"}
{"url": "http://www.focus-news.net/news/2019/11/20/2721562/premierat-boyko-borisov-pokanih-sebastian-kurts-da-doyde-v-balgariya-i-da-se-uveri-lichno-kak-ohranyavame-vanshnata-granitsa-na-es.html", "text": "Поканих Себастиан Курц да дойде в България и да се увери лично как охраняваме външната граница на ЕС. Това написа премиерът Бойко Борисов във  \"Фейсбук\"  профила си. \"В рамките на Конгреса на ЕНП в Загреб двамата се поздравихме за последните изборни победи в двете страни. Подчертах, че Австрия е важна европейска страна и съм уверен, че Себастиан ще успее скоро да формира стабилно правителство\", пише още Борисов.", "date": "2019.11.20", "title": "Премиерът Бойко Борисов: Поканих Себастиан Курц да дойде в България и да се увери лично как охраняваме външната граница на ЕС"}
{"url": "http://www.focus-news.net/news/2019/11/20/2721578/kathimerini-mitsotakis-zayavi-che-gartsiya-e-dostignala-limita-si-po-otnoshenie-na-migrantite.html", "text": "Първият приоритет на новата Европейска Комисия трябва да бъде въпроса с миграцията, понеже Гърция вече е „достигнала лимита си“ по отношение на бежанците, заяви Кириакос Мицотакис, пише електронното издание на атинския вестник  Kathimerini . \r\nТой каза това по време на свое изявление на събитие, свързано с участието на младите хора в европейската политика. То беше част от конференцията на Европейската народна партия (ЕНП) в Загреб. \r\n„Гърция достигна лимита си. Имаме нужда от обща система за убежища, която да замени дъблинската“, каза той, като добави, че споделянето на тежестта за бежанците не трябва да е просто празна фраза, която не се прилага. \r\nМицотакис каза, че Гърция приема средно по 500 мигранти на ден. Според него ситуацията в лагерите на гръцките острови вече е „неописуема“ и преместването на бежанците във вътрешните територии в страната води до реакции от страна на местните жители.  \r\n„Не виждаме как това ще спре в близкото бъдеще“, обясни той, като подчерта, че миграционният въпрос е нещо, което засяга целия Европейски съюз. \r\nТой беше специален гост на събитието, част от конференцията на ЕНП, на която също така Доналд Туск беше избран за нов ръководител на партията.  \r\nВъв връзка с участието на младежите в европейските политики, той каза, че те трябва да се справят с проблемите по опазването на природата и икономическото неравенство.  \r\nТой освен това говори и за гръцкия „устрем да се превърне в страна-пионер за справянето с промените в климата“, като добави, че младите хора също така се занимават и с проблема с неравенството, който е предизвикан от глобализацията.  \r\nДвудневната конференция започна на 20 ноември и графика й включва изявления на гръцкия премиер, германския канцлер Ангела Меркел, напускащия ръководител на Европейската Комисия Жан Клод Юнкер, както и на неговия наследник Урсула фон дер Лейен. На конференцията ще говори и президентът на Република Кипър Никос Анастасиадис.  \r\nПреди речта си Мицотакис участва и във вота, с който за председател на ЕНП беше избран Доналд Туск, който беше и единственият кандидат. Той ще замени французина Жозеф Дол.  \r\nГрафика на самия Мицотакис включва срещи с главния преговарящ за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц. \r\nВъв втория ден от срещата гръцкият премиер ще проведе разговори и със своя хърватски колега Андрей Пленкович и ще присъства на панела за промените в климата. \r\nВ същия ден той ще произнесе и реч пред конгреса на ЕНП.  \r\n \r\n  Теодор Пенев", "date": "2019.11.20", "title": "Kathimerini: Мицотакис заяви, че „Гърция е достигнала лимита си“ по отношение на мигрантите"}
{"url": "http://www.focus-news.net/news/2019/11/20/2721570/okrazhniyat-sad-vav-varna-ne-uvazhi-iskaneto-za-uslovno-predsrochno-osvobozhdavane-na-mazh-s-20-godishna-prisada-za-dvoyno-ubiystvo.html", "text": "Състав на Варненския окръжен съд не уважи искането за условно предсрочно освобождаване на Антонин Влаев, които изтърпява присъда от 20г. затвор убийство на брат си и съпругата му през 2005г. Това съобщават от пресцентъра на  ВОС . От там припомнят хронологията на престъплението.  \r\n \r\nНа 14-ти март 2005 година между Антонин Влаев и брат му избухва скандал заради неуредени имуществени спорове, а отношението към съпругата на брат му също било негативно.  51-годишният Виолин и 24-годишната Драгомира били разстреляни в мазето на фамилната къща на ул.”Съборни” във Варна с единични изстрели в главите. Антонин инсценирал убийството на брат си от съпругата му и по-късно сам съобщил за смъртта им в полицията. На 30.05.07г. Варненският окръжен съд признава Влаев за виновен и му налага наказание „доживотен затвор без право на замяна“, която е потвърдена от Апелативен съд – Варна. На 2.12.2008г.  \r\n \r\nВърховният касационен съд отменя наложеното наказание и го заменя с „лишаване от свобода“ в размер на 20 години. Към момента 61-годишният Антонин Влаев е излежал в затвора 15г. и 4 месеца. Според становището на Затвора-Варна, той не е дал доказателства за своето поправяне. От прокуратурата посочиха, че е изпълнена само една от необходимите предпоставка за условно предсрочно освобождаване - осъденият да е изтърпял половината от наложеното наказание. Пред съда съпругата на Антонин Влаев, която беше конституирана като негов защитник посочи, че той е в тежко здравословно състояние и има нужда от специализирана медицинска помощ.  \r\n \r\nВарненският окръжен съд допусна искането за разглеждане, но след като се запозна с представените доказателства и комплексни оценки от Затвора- Варна го остави без уважение. Съдът прецени, че не са налице категорични доказателства за втората изискуема предпоставка за условното предсрочно освобождаване – положителна промяна в осъдения по време на изтърпяване на наказанието. Представената медицинска документация ще бъде препратена към Варненска окръжна прокуратура и ръководството на Затвора – Варна, тъй като в тяхната компетенция е да преценят, дали е необходимо да бъде прекъснато изпълнението на наказанието. Определението може да бъде обжалвано пред Апелативен съд – Варна.", "date": "2019.11.20", "title": "Окръжният съд във Варна не уважи искането за условно предсрочно освобождаване на мъж с 20-годишна присъда за двойно убийство"}
{"url": "http://www.focus-news.net/news/2019/11/20/2721568/premierat-boyko-borisov-enp-tryabva-da-zapazi-liderskite-si-pozitsii-v-es.html", "text": "ЕНП трябва да запази лидерските си позиции в ЕС. Това написа министър-председателят Бойко Борисов във  \"Фейсбук\"  профила си от Загреб. \"Европа трябва да остане силна и обединена и да не се подава на популизма, за да има стабилност и икономически растеж. Около това се обединихме с канцлера на Германия Ангела Меркел. На Конгреса на ЕНП в Загреб двамата обсъдихме и добрата среда за инвестиции в България\", написа още Бойко Борисов.", "date": "2019.11.20", "title": "Премиерът Бойко Борисов: ЕНП трябва да запази лидерските си позиции в ЕС"}
{"url": "http://www.focus-news.net/news/2019/11/20/2721579/ria-novosti-chavushoglu-obvini-predsedatelya-na-evropeyskiya-parlament-v-litsemerie.html", "text": "Турският външен министър Мевлют Чавушоглу осъди изявленията на председателя на Европейския парламент  Давид Сасоли след срещата им в Брюксел, като ги нарече проявление на лицемерие и неискреност, предава  РИА Новости . \r\nПо-рано турският президент Тайип Ердоган многократно е заявявал, че страната му ще отвори границите към Европа за сирийските бежанци, ако не получи достатъчно подкрепа от Европейския съюз. Сасоли каза, че по време на разговора си с Чавушоглу е осъдил турската военна операция в Сирия и заяви, че Анкара не трябва да използва проблема с бежанците, за да упражнява натиск върху ЕС. \r\n„Фактът, че ръководителят на Европейския парламент изразява забележките, които той не смееше да ми направи лично, и се опитва да ги представи като истина, е още един пример за лицемерието и неискреността на ЕС“, написа Чавушоглу в социалната мрежа „Туитър“. \r\nСпоред него \"е жалко, че човек, представляващ европейските народи, изкривява съдържанието на разговора\". \r\n \r\n  Теодор Пенев", "date": "2019.11.20", "title": "РИА Новости: Чавушоглу обвини председателя на Европейския парламент в лицемерие"}
{"url": "http://www.focus-news.net/news/2019/11/20/2721576/v-simitli-shte-se-provede-roditelska-sreshta-v-ramkite-na-proekt-za-prilagane-na-sotsialno-ikonomicheski-i-obrazovatelni-merki-za-integratsiya-na-uyazvimi-grupi.html", "text": "В Симитли ще се проведе родителска среща в рамките на проект за прилагане на социално-икономически и образователни мерки за интеграция на уязвими групи. Това съобщиха за  Радио „Фокус“ – Пирин  от Общината. Във връзка с реализиране на Дейност 4: „Работа с родители без разлика от етническия им произход за разясняване ползите от образователната интеграция и приемането на различието“ в изпълнение на проект „Прилагане на социално-икономически и образователни мерки за интеграция на уязвими групи в община Симитли“ , Договор № BG05M9OP001-2.018-0010-2014BG05M2OP001-C01,  който Община Симитли в партньорство със  Сдружение „Коматиница“ – град Симитли изпълнява  - ще бъде проведена родителска среща на 22 ноември (петък), от 17:00 часа в залата на Народно читалище „Св. Климент Охридски“ в град Симитли. На срещата ще бъде обсъдена темата за семейството и развитието на детето. Участници в срещата ще бъдат родители с различен етнически произход с цел взаимно опознаване. Предвиждат се да бъдат проведени по желание и индивидуални консултации с някои от родителите след приключване на груповата част от срещата.Тази родителска среща ще бъде част от поредица родителски срещи от общо осем на брой такива за периода на изпълнение на проекта, на които срещи ще бъдат обхванат въпроси, свързани с поведенческата култура на децата и начините за превенция на асоциалното поведение.", "date": "2019.11.20", "title": "В Симитли ще се проведе родителска среща в рамките на проект за прилагане на социално-икономически и образователни мерки за интеграция на уязвими групи"}
