{"url": "http://www.focus-news.net/news/2019/04/10/2645132/blagtoevgrad-prodalzhava-profilaktika-na-rezervoarite-na-vodosnabditelnata-mrezha-v-obshtina-simitli.html", "text": "Продължава профилактика на резервоарите на водоснабдителната мрежа в Община Симитли. Това съобщиха за  Радио „Фокус“ – Пирин  от общината. Плановите почиствания и дезинфекция са по график до 16 април по населени места. Водоподаването ще бъде прекъсвано, като водата няма да бъде годна за питейно-битови нужди. До този момент профилактика вече беше извършена в град Симитли и село Градево. От днес тя започна в Брежани и Полето като ще продължи до 17.00 часа на 11 април, за Крупник и Полена профилактиката ще се извършва от 08.00 часа на 15 април до 17.00 часа на 16 април. От „ВиК“ ЕООД – Благоевград благодарят предварително за оказаното съдействие и разбиране.", "date": "2019.04.10", "title": "Благоевград: Продължава профилактика на резервоарите на водоснабдителната мрежа в Община Симитли"}
{"url": "http://www.focus-news.net/news/2019/04/10/2645128/pavlin-mihov-obshtina-burgas-okolo-250-targovski-obekta-sa-vklyucheni-v-sistemata-za-sabirane-na-opolzotvorimi-otpadatsi-ot-vrata-na-vrata.html", "text": "Към настоящия момент около 250 търговски обекта са включени в системата за събиране на оползотворими отпадъци „От врата на врата“ в Бургас. Това каза за  Радио „Фокус“ – Бургас  Павлин Михов, директор на Дирекция „Околна среда” към Община Бургас. По думите му обектите са разположени основно по улиците „Александровска“ и „Богориди“. „Това лято, заедно с партньорите ни, сме договорили разрастване на тази система с още около 150 обекта, в които приоритетно ще бъдат включени ресторантни, кафенета и заведения за обществено хранене, включително на територията на Приморски парк и на крайбрежната алея“, каза още Михов. Според него това е услуга, която ще намали значително разпиляването на сметта около съдовете за битови отпадъци. „От тази година, както е известно, приключи нова поръчка за избор на изпълнител на дейностите по поддържане чистотата на територията на Община Бургас. В рамките на тази поръчка предстои цялостно обновяване на вида и броя съдове на територията на Общината. Новите съдове ще бъдат по-различни, по-функционални и по-естетични. Надявам се всичко това да създаде доста по-добър и приветлив вид на града ни“, каза още Михов. \r\nТой съобщи също, че около 780 кубични метра отпадъци са събрани към момента по време на пролетното почистване в Бургас, като към момента е извършено основно почистване в районите на жилищните комплекси „Изгрев“, „Славейков“, „Зорница“, „Лазур“ и „Братя Миладинови“. „Към настоящия момент можем да кажем, че пролетното почистване, което започнахме към средата на месец март, върви по график и до момента няма никакво закъснение по почистване на набелязаните места. Вероятно неблагоприятните метеорологични условия през тази седмица ще ни забавят малко, но всичко, което сме предвидили в програмата, ще бъде свършено, дори и с малко закъснение“, отбеляза Михов. Той добави, че в момента екипите работят на територията на ж.к. „Меден Рудник“ и прилежащите му зони, като там се извършва почистване и на местности, които са в покрайнините на комплекса – „Бялата пръст“, „Боровата горичка“ и други. „Междувременно върви и почистване на замърсени терени в землищата на съставни селища и квартали. До момента сме приключили дейностите в кварталите Крайморие, Сарафово, Черно море, Ветрен, Банево и Минерални бани, както и в селата Твърърдица, Димчево и Маринка“, каза още Михов. Той добави, че тази седмица екипите ще започнат дейности по почистване на районите в кв. Лозово, село Братово и село Равнец. „Почистени са и местностите „Черниците“, „XI-та шахта, вилна зона „Росенец“, пътните отсечки Бургас- кв. „Горно Езерово“, Бургас – м.с. „Черно море“,Бургас – кв. „Ветрен“ и други“, каза още Михов. По думите му по време на това пролетно почистване са били събрани около 8 тона излезли от употреба гуми, които са били изхвърлени в езерото „Вая“. \r\nМария ПОПЧЕВА", "date": "2019.04.10", "title": "Павлин Михов, Община Бургас: Около 250 търговски обекта са включени в системата за събиране на оползотворими отпадъци „От врата на врата“"}
{"url": "http://www.focus-news.net/news/2019/04/10/2645156/sky-news-es-shte-poiska-ot-velikobritaniya-da-ne-podkopava-protsesa-na-vzemane-na-resheniya-v-obshtnostta.html", "text": "Европейският съюз ще поиска от Обединеното кралство да се въздържа от подкопаване на Общността - „по-специално, когато участва в процесите на вземане на решения\" за възможното удължаване на срока на процедурите по член 50 на Лисабонския договор. Това ще бъде заложено в заключителната декларация на извънредната среща на върха на ЕС в Брюксел, предава телевизионният канал  Sky News , като се позовава на медийни доклади.  \r\nВ проектодокумента ще се подчертава, че „27-те държави-членки и (Европейската) комисия ... ще продължат да се срещат поотделно на всички нива, за да обсъждат въпроси, свързани със ситуацията след оттеглянето на Обединеното кралство\". \r\nТелевизията съобщава, че по план срещата в Брюксел трябва да продължи около три часа след предвидена пауза за вечеря. След това лидерите на ЕС-27 ще трябва да проведат дискусия за възможното удължаване на срока на Брекзит. Едва тогава британският премиер Тереза Мей ще бъде поканена да се присъедини обратно към срещата.  Тереза Герова", "date": "2019.04.10", "title": "Sky News: ЕС ще поиска от Великобритания да не подкопава процеса на вземане на решения в Общността"}
{"url": "http://www.focus-news.net/news/2019/04/10/2645129/rtk-kosovo-germaniya-i-frantsiya-svikvat-liderite-na-zapadnite-balkani-za-nasarchavane-na-satrudnichestvo-po-tehniya-model.html", "text": "Германия и Франция организират среща на лидерите на страните от Западните Балкани, за да насърчат сътрудничеството, основано на техния модел за двустранни отношения, предава  RTK . \r\nСрещата, която ще се състои на 29 април в Берлин, ще има неформален характер и ще се съсредоточи върху обмена на идеи, както и върху диалога между Косово и Сърбия. Очаква се на нея да присъстват държавните глави и премиерите на Сърбия, Косово и Албания. Тереза Герова", "date": "2019.04.10", "title": "RTK (Косово): Германия и Франция свикват лидерите на Западните Балкани за насърчаване на сътрудничество по техния модел"}
{"url": "http://www.focus-news.net/news/2019/04/10/2645130/tsvetan-tsvetanov-v-silistra-evrodeputatite-na-gerb-dokazaha-che-mogat-da-zashtityat-natsionalniya-interes-na-balgariya.html", "text": "ГЕРБ е единствената партия, която спазва поетите ангажименти и успява да помага на общините, за да се решат проблеми им. Едва ли някога досега е имало такъв добър синхрон между местната и държавна власт, както при управлението на ГЕРБ. Това заяви зам.-председателят на ГЕРБ Цветан Цветанов пред близо 700 членове и симпатизанти на партията в Силистра, които препълниха залата на местния театър, съобщиха от пресцентъра на  партията . Заедно с Цветанов беше и народният представител Алтимир Адамов и областният координатор на партията Тодоров Тодоров. „Стабилното държавно управление и европейската солидарност са начинът да подобряваме доходите и инфраструктурата. Както знаете – поели сме ангажимент учителските възнаграждения да нараснат двойно до 2021 г. Инвестициите в образованието са инвестиции в бъдещето“, заяви Цветанов. „Евродепутатите на ГЕРБ показаха, че могат да защитават  националния интерес на България“, каза Цветанов и даде пример с Емил Радев, който е един от най-активните депутати в Европейския парламент. „Докато решават за кого да гласуват на 26 май българските граждани трябва да имат предвид факта, че благодарение на ГЕРБ досега не са губени средства по оперативни програми, а европейският бюджет на България ще достигне рекордните 18 млрд. лв. При БСП е обратното – при тяхното правителство спряха еврофондовете“, напомни зам.-председателят на ГЕРБ. Цветан Цветанов бе категоричен, че в политиката ако тръгнеш с агресия и противопоставяне – няма да постигнеш нищо, защото хората искат да им се решават проблемите, а това минава през стабилна местна власт и спокойна среда за работа. Той бе категоричен, че всички членове и симпатизанти на ГЕРБ трябва да дадат всичко от себе си, за да се постигне убедителна победа на евроизборите, защото те са генералната репетиция за местните избори. Зам.-председателят на ГЕРБ обсъди с актива на ГЕРБ в Силистра и хода на гражданските диалози „Европа в нашия дом“ на теми образование и регионално развитие. „В рамките на последните две години 700 млн. лв. са инвестирани в образователна инфраструктура. В последните 30 години това е най-голямата инвестиция, правена някога в тази сфера“, обясни Цветанов. „Изключително съм впечатлен от тази пълна зала, искам да ви пожелая успех и да помоля в периода на кампанията да бъдете максимално активни, защото страната има нужда развитието й да продължи – а това може да го постигне само правителството на премиера Борисов“, завърши зам.-председателят на ГЕРБ.", "date": "2019.04.10", "title": "Цветан Цветанов в Силистра: Евродепутатите на ГЕРБ доказаха, че могат да защитят националния интерес на България"}
{"url": "http://www.focus-news.net/news/2019/04/10/2645136/sliven-uchenitsi-ot-petite-klasove-na-nyakolko-uchilishta-shte-vzemat-uchastie-v-initsiativata-lesovad-za-edin-den.html", "text": "Ученици от петите класове на няколко училища ще вземат участие в инициативата “ Лесовъд за един ден“, която ще се проведе на полянката на „Моллова гора“ в петък. Това съобщиха организаторите от  ДПП „Сините камъни“  съвместно с колегите от ЮИДП – Сливен, РДГ – Сливен и ТП на ДГС – Сливен. Учениците ще бъдат извозени с два автобуса. Единият автобус тръгва в 10.00 часа от трета поликлиника, а другия в 10.00 часа от спирката до „Сити“ център.", "date": "2019.04.10", "title": "Сливен: Ученици от петите класове на няколко училища ще вземат участие в инициативата “Лесовъд за един ден“"}
{"url": "http://www.focus-news.net/news/2019/04/10/2645133/nova-makedoniya-makedoniya-shpionska-afera-pomrachi-otnosheniyata-mezhdu-zagreb-i-lyublyana.html", "text": "Шпионска афера помрачи отношенията между Загреб и Любляна, коментират в редакцията на електронното издание на скопския вестник  „Нова Македония“ . \r\nМинистър-председателят на Словения Мариан Шарец насрочи извънредно заседание на Съвета за национална сигурност на страната поради „непозволени действия“ на хърватската агенция за разузнаване СОА. Поради това посланикът на Хърватия в Любляна бе поканен на разговор в словенското външно министерство, а посланикът на Словения бе оттеглен за консултации в Любляна, предадоха местни медии.  \r\nПо-рано премиерът Шрец изрази загриженост относно поведението на хърватското разузнаване, като обяви, че бившият словенски арбитър по процедурата за морската граница между двете страни и офицер от армията на страната са били подслушвани с цел дискредитация. Скандалът ескалира след медиен доклад, че посредникът на хърватското правителство Иван Тол се е опитал да предотврати излъчването на репортажа за подслушването.  \r\nТелевизия POP TV съобщи, че хърватското правителство чрез посредници се опитва да повлияе на редакционната им колегия, за да не публикува информация за скандала. Телевизията увери, че разполага с доказателства за това как полицейските служби на Хърватия подслушват и словенски журналисти, които са научили, че се подготвят публикации за шпионския скандал. \r\nОт редакцията поясняват, че по-рано една от управляващите в Любляна партии – тази на социалдемократите, е поиска спешно заседание на Съвета за национална сигурност с мотива, че „хърватската политика с незаконни и неморални действия застрашава взаимното доверие и предава общи европейски и цивилизационни ценности\". Тереза Герова", "date": "2019.04.10", "title": "„Нова Македония“ (Македония): Шпионска афера помрачи отношенията между Загреб и Любляна"}
{"url": "http://www.focus-news.net/news/2019/04/10/2645126/andrey-raychev-sotsiolog-sluchvashtite-se-skandali-i-ostavki-v-pravitelstvoto-sa-izpitanie-za-izbiratelite-na-gerb.html", "text": "Случващите се скандали и оставки в правителството са изпитание за избирателите на ГЕРБ . Това каза за предаването „Това е България“ на  Радио „Фокус“  социологът Андрей Райчев. Според него управляващите полагат големи усилия да прехвърлят и обобщят проблема, казвайки , че „всички са лоши“, но този вид оправдание едва ли ще задоволи хората. Райчев препоръча отговорни проверки на изнесените факти. „Виждаме, че купища наши политици и повече от половината ни сънародници плащат апартаменти по данъчна оценка. Законът трябва да бъде сменен. Държавата трябва да изисква записване на сумата, но да събира данъци само на данъчна оценка. Виждаме и огромно количество хора, които не могат да докажат парите, с които са платили и защо са ги получили. Ако те са били дълго време политици, става ясно, че са крали“, каза той. \r\nАндрей Райчев  каза още, че ако ГЕРБ оцелеят на тази атака, това ще значи много. Факт е , че сагата с апартаментите на управляващите продължава да се разширява, каза още той. Райчев не изключи теорията, че зад Апартамейтгейт стои лидерът на ГЕРБ Бойко Борисов, който да цели да изчисти партията си, но добави, че не е неин привърженик.  \r\nЦоня СЪБЧЕВА", "date": "2019.04.10", "title": "Андрей Райчев, социолог: Случващите се скандали и оставки в правителството са изпитание за избирателите на ГЕРБ"}
{"url": "http://www.focus-news.net/news/2019/04/10/2645137/rtv-21-kosovo-kosovo-e-uchastvalo-v-konferentsiya-po-sigurnostta-v-sedalishteto-na-oon.html", "text": "По данни на телевизионния канал  RTV 21  Косово е участвало като равноправна страна конференция по сигурността, проведена в седалището на ООН в Ню Йорк. Обсъжданите теми на форума са били свързани с контрола върху въоръженията в страните от Западните Балкани. \r\nКонсулът на Косово в Ню Йорк Теута Сахактия е информирала участниците в конференцията за стъпките, които Прищина е предприела в тази насока. \r\nИнформацията предава и друга косовска медия – Kallxo.  \r\nНе се привеждат данни кога се е състоял форумът и кои други държави са участвали в него.  Тереза Герова", "date": "2019.04.10", "title": "RTV 21 (Косово): Косово е участвало в конференция по сигурността в седалището на ООН"}
{"url": "http://www.focus-news.net/news/2019/04/10/2645131/afp-nasrochiha-prezidentski-izbori-v-alzhir-za-4-yuli.html", "text": "Временно изпълняващият длъжността държавен глава на Алжир Абделкадер Бенсалах подписа указ за насрочване на президентските избори в страната за 4 юли, предава  AFP , като се позовава на местни медии.  \r\nАгенцията припомня, че дългогодишният президент на страната Абделазиз Бутефлика подаде оставка под натиска на масовите протести в страната. Тереза Герова", "date": "2019.04.10", "title": "AFP: Насрочиха президентски избори в Алжир за 4 юли"}
{"url": "http://www.focus-news.net/news/2019/04/10/2645134/aleksandar-damovski-mkd-stevo-pendarovski-i-gordana-silyanovska-sa-vodeshti-v-predizbornata-prezidentska-kampaniya-na-severna-makedoniya.html", "text": "Стево Пендаровски и Гордана Силяновска са водещи в предизборната президентска кампания на Северна Македония. Това каза за обзорното предаване „Това е България“ на  Радио „Фокус“  главният редактор на електронното издание МКД Александър Дамовски. На 5 май ще се проведе вторият тур, в който ще стане ясен победителят в очерталия се дуел. Основните послания на кандидатите са свързани с Преспанския договор, европейската интеграция, емиграцията на младите, подобряване на икономиката и инвестициите в страната. Дамовски отрече твърденията, че Блаже Конески, който е част от предизборен клип на кандидата за държавен глава Стево Пендаровски, е антибългарист. „Блаже Конески е основоположник на македонския език. В Северна Македония няма разбиране, че той е антибългарски настроен. Не знам защо в България се гледа по този начин на него. Относно Гоце Делчев тепърва трябва да се говори и да се разрешават тези неща в историята ни. Същото важи и за Даме Груевски, Яне Сандански и др. Нека оставим тези въпроси на Експертната комисия, която вече започна своята работа“, каза той. Алесдандър Дамовски каза още, че албанските партии в  страната засега водят силни кампании освен за своят претендент проф. Блерим Река и за един от главните претенденти на управляващите СДСМ Стево Пендаровски. \r\nЦоня СЪБЧЕВА", "date": "2019.04.10", "title": "Александър Дамовски, МКД: Стево Пендаровски и Гордана Силяновска са водещи в предизборната президентска кампания на Северна Македония"}
{"url": "http://www.focus-news.net/news/2019/04/10/2645139/blagoevgrad-fotoizlozhba-matera-nyuansi-be-predstavena-v-yugozapadniya-universitet-neofit-rilski.html", "text": "Фотоизложба „Матера – нюанси“ бе представена днес в Югозападния университет „Неофит Рилски“. Това съобщиха от пресцентъра на  висшето учебно заведение . В нея са включени 30 фотографии на италианката Дениз Мацарела, представящи тайните и емоциите на емблематичния каменен град Матера, който заедно с Пловдив е европейска столица на културата за 2019 г. \r\nИзложбата бе открита от декана на Факултета по изкуствата проф. Йордан Гошев, който отбеляза, че това е поредната съвместна инициатива между факултета и Италианския културен институт. В приветствието си проф. Гошев подчерта, че сътрудничеството между двете институции има дългогодишна история и изрази надежда, че съвместните инициативи ще продължат и занапред. \r\nСпециален гост на събитието бе директорът на Италианския културен институт г-жа Луиджина Педди. На изложбата присъстваха още заместник-деканите на Факултета по изкуствата проф. Васил Марков и проф. Емил Куков, преподаватели, студенти и граждани. \r\n„Благодаря на университета и на деканското ръководство, че имаме възможността да направим изложбата тук. Това е идеалното място да представим изложбата на една студентка, тъй като тя говори с езика на младежта, а това е място на младежта“, каза г-жа Луиджина Педди. Тя отбеляза, че изложбата не представя само архитектурното богатство, което притежава град Матера, а представя живота на обикновените хора в града и тяхното ежедневие. \r\n„Матера – нюанси“ побира в себе си едно въображаемо и същевременно много истинско пътуване. Акцентът не е поставен върху човека и неговите дела – главни герои са сградите с безкрайните си геометрични форми. Младата авторка е успяла да улови процесите, през които преминава градът от тъмно към светло, от настояще към бъдеще. 22-годишната студентка по фотография и фотожурналистка Дениз Мацарела е избрала да покаже фотографиите си в черно-бяло. Така изложбата е документална и артистична, туристическа и лична. \r\nДо 10 май 2019 г. във фоайето на Учебен корпус № 1 всеки, който желае може  да се наслади на тайните, които крие град Матера, пречупени през душата на младата фотографка.", "date": "2019.04.10", "title": "Благоевград: Фотоизложба „Матера – нюанси“ бе представена в Югозападния университет „Неофит Рилски“"}
{"url": "http://www.focus-news.net/news/2019/04/10/2645135/amerikanskiyat-ministar-na-finansite-stivan-mnuchin-nyama-kraen-srok-za-targovskite-pregovori-mezhdu-sasht-i-kitay.html", "text": "Няма „краен срок\" за приключване на преговорите между САЩ и Китай за сключване на търговско споразумение. Това увери американският министър на финансите Стивън Мнучин, седмица след като президентът Доналд Тръмп заяви, че преговорите трябва да приключат до около месец, предава  AFP . \r\n„Няма да определим произволен краен срок\", заяви Мнучин пред CNBC, добавяйки, че детайлите на механизма за прилагане на споразумението са „до голяма степен съгласувани\". Тереза Герова", "date": "2019.04.10", "title": "Американският министър на финансите Стивън Мнучин: Няма краен срок за търговските преговори между САЩ и Китай"}
{"url": "http://www.focus-news.net/news/2019/04/10/2644775/petar-vitanov-bsp-ostavkata-na-delyan-dobrev-e-otchayan-opit-na-borisov-da-poeme-na-rachno-upravlenie-partiyata-si-predvid-vidimite-protsesi-na-razpad.html", "text": "Оставката на Делян Добрев е последен отчаян опит от страна на Борисов да поеме на ръчно управление своята партия, предвид видимите процеси на разпад. Това заяви народният представител от ПГ на „БСП за България“ Петър Витанов в ефира на БСТВ, съобщиха от пресцентъра на  партията . Според Витанов има опит тези политически оставки да бъдат представени като един морален акт, но това не се възприема от хората. „Още повече заради самите изявления и обяснение на засегнатите лица. Преди седмица Цветанов каза, че няма кой да го накаже и твърди, че не е направил нищо неморално и ще съди всички, които го упрекват. Според мен тези хора са оперирани от морал и се опитват чрез напускането на публичните длъжности, като повечето от тях запазват партийните си постове, да приспят общественото внимание“, допълни той. Витанов е на мнение, че се стигна до оставката на Добрев заради сериозната обществена подкрепа към действията на БСП и по-скоро недоверието, което акумулират управляващите. „Корупцията в ГЕРБ е повсеместна и навсякъде“, каза още той. Народният представител подчерта, че има огромен разлом между формалния и неформалния лидер на ГЕРБ и сега тече процес на разчистване на сметки. По неговите думи Добрев е бил един от най-приближените на Цветанов. „Хората си дават сметка, че проблемът е в ръководното тяло, което дава посока на управлението на страната и няма как да се замаскира с жертването на някой бушон“, коментира депутатът от левицата.   \r\n„Кметът на Созопол се опълчи на ръководството си и политическата си партия, като заяви, че напуска ГЕРБ, но не и кметския пост. Те му взеха оставката без негово знание. Това е характерно за тази политическа партия, която бих нарекъл военизирана структура, но виждаме масово дезертьорство“, каза още Витанов. Той е на мнение, че агонията за ГЕРБ ще е дълга и продължителна, но краят е предизвестен.  \r\nПо повод провелия се КСНС Витанов подчерта, че БСП е единствената политическа партия, която е използвала съвета по неговото истинско предназначение – да предложи конкретни мерки за решаване на проблемите, свързани с корупцията. Той обясни, че има редица европейски доклади за високите нива на корупция в България. „Абсурдно е да смятаме, че може да се създаде антикорупционен орган, чието ръководство да се назначава от парламентарното мнозинство, което след това да бъде разследвано“, допълни той. Народният представител посочи и трите конкретни предложения, направени от Корнелия Нинова по време на КСНС – нов антикорупционен закон, правила за избор на двама европейски прокурори и промяна в правомощията на главния прокурор. „Това са ефективни мерки, които биха могли да подобрят борбата с корупционните практики в страната“, категоричен е Петър Витанов.", "date": "2019.04.10", "title": "Петър Витанов, БСП: Оставката на Делян Добрев е отчаян опит на Борисов да поеме на ръчно управление партията си, предвид видимите процеси на разпад"}
{"url": "http://www.focus-news.net/news/2019/04/10/2645127/faz-tereza-mey-prodalzhava-da-zalaga-na-brekzit-predi-evropeyskite-izbori.html", "text": "Министър-председателят на Обединеното кралство Тереза Мей продължава да е мнение, че страната й може да напусне структурите на Общността преди изборите за Европейския парламент през май, отбелязва германският национален ежедневник  Die Frankfurter Allgemeine Zeitung . \r\n„Важното е, че всяко удължаване ни дава възможност да се оттеглим, след като ратифицираме споразумението\", подчерта Мей при пристигането си на специалната среща на върха на ЕС в Брюксел. Така Обединеното кралство може да напусне Общността на 22 май.  \r\nОт редакцията припомнят, че Великобритания не би трябвало да участва в европейските избори от 23 до 26 май. По-рано в медиите бе разпространена информация, че парламентът в Лондон се подготвя за разписване на европейските избори. Тереза Герова", "date": "2019.04.10", "title": "FAZ: Тереза Мей продължава да залага на Брекзит преди европейските избори"}
{"url": "http://www.focus-news.net/news/2019/04/10/2644718/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Главният прокурор Уилям Бар заяви, че ще може да публикува все още тайния доклад на специалния прокурор Робърт Мюлер  в рамките на една седмица и обеща да бъде прозрачен по отношение на причините за заличаване на части от документа от около 400 страници, пише американският вестник  The Wall Street Journal . \r\n\"Разчитам на собствената си преценка да направя доклада толкова публичен, колкото мога\", каза Бар, добавяйки, че ще обясни редактирането и ще предостави бележки, обясняващи причините за всяка редакция. \r\nПредставителите в Конгреса притиснаха Бар за доклада по време на изслушване, в което неговата позиция за бюджета на Министерството на правосъдието може да бъде засенчена от въпроси относно плановете му да публикува редактирания документ. \r\n\"Не можем да проведем това изслушване, без да споменем слона в стаята,\" каза конгресменът Жозе Серано (демократ от щата Ню Йорк.), като откри изслушването пред Комисията по бюджета във вторник.  „Американският народ е останал с много въпроси без отговор, има сериозна загриженост относно процеса, чрез който сте формулирали вашето писмо  и несигурност относно това, кога можем да очакваме да видим пълния доклад. \" \r\nУилям Бар заяви, че ще публикува документа до средата на април, но демократите наричат това недостатъчно. Те искат да видят пълните заключения на 22-месечното разследване на Робърт Мюлер и заплашиха да изискат доклада в следващите дни, ако исканията им не бъдат изпълнени. \r\nЗагрижеността на демократите се засили след съобщенията от миналата седмица, че някои от следователите от екипа на Мюлер са казали на колегите си през последните дни, че смятат, че докладът е по-критичен към Доналд Тръмп по въпроса дали той е възпрепятствал правосъдието, отколкото е посочил Бар в обобщението. \r\nБар каза във вторник, че е предложил на Мюлер шанс да преразгледа резюмето на заключенията, но той е отказал. \r\n*** Президентът Мун Джей-ин ще отпътува за Вашингтон в сряда, за да се срещне с президента на САЩ Доналд Тръмп, за да търси  начини за сътрудничество по въпросите на Северна Корея, пише корейското англоезично издание  The Korea Herald . \r\n\"Срещата на върха се провежда въз основа на споделеното схващане, че сътрудничеството между двете страни е важно за възраждането на инерцията за диалог след срещата на върха в Ханой\", каза Ким Ун-чон, втори заместник-директор на Службата за национална сигурност. \r\n\"(Срещата на върха) ще бъде възможност да се търсят конкретни мерки за постигане на пълна денуклеаризация и създаване на постоянен мир, като същевременно се запази подходът\" отгоре надолу \"(за преговорите за денуклеаризация).\" \r\nСпоред Ким, Мун ще се срещне с Тръмп, както и с водещите му сътрудници в областта на националната сигурност и външната политика в четвъртък. \r\nЮжнокорейския президент ще започне своето посещение, като се срещне с държавния секретар на САЩ Майкъл Помпео и съветника по националната сигурност Джон Болтън, последван от среща с вицепрезидента Майк Пенс. След това южнокорейският лидер ще проведе среща на четири очи с американския президент, след което ще се включат и делегациите около обяд, каза Ким. Мун ще се върне в Корея късно в петък. \r\nПредстоящата среща, седма между двамата лидери от встъпването му в длъжност през май 2017 г., ще бъде от решаващо значение за визията на Сеул да играе роля на посредник в преговорите между САЩ и Северна Корея. След като втората среща на върха между САЩ и Северна Корея в Ханой приключи през февруари без никакво споразумение и преговорите по денуклеаризация спряха, Пхенян предприе действия, които поставиха под въпрос бъдещето на процеса, коментира изданието. \r\n***  С избирателна активност близо три процента по-ниска от предишните избори, и послания за наближаващ апокалипсис, защото според слуховете левите партии водят на изборите, министър-председателят Бенямин Нетаняху продължи неистовите си усилия да получи допълнителна подкрепа, съобщава в.  The Jerusalem Post . \r\nПри оставащи само два часа за гласуване, Нетаняху използва Facebook и се обади на кметове, като ги насърчи да изпратят избирателите си да гласуват. \r\nПо-рано през деня, предупреждавайки за възхода на левицата, Нетаняху отмени планирано събитие в Ашдод и се върна в Ерусалим, където каза, че ще работи за „спасяване на десницата“ и за гарантиране на дясно правителство след изборите. \r\n„Получих драматична нова ивформация, че има ниска избирателна активност в крепостите на „Ликуд“, но има висока избирателна активност в левите крепости“, заяви Нетаняху. „Трябва да спасим десницата. Има само още няколко часа“. \r\n***  Съмнението относно резултатите от местните избори в Истанбул ще остане, ако висшият избирателен съвет на Турция отхвърли жалбата на Партията на справедливостта и развитието (ПСР) за повтаряне на изборите в града, заяви вчера заместник-председателят на партията, пише турският в.  Yeni Safak . \r\nГоворейки пред репортери в Истанбул, заместник-председателят на ПСР Али Ихсан Явуз заяви, че неговата партия ще поиска повтаряне на кметските избори в Истанбул, след като каза за нередности, които пряко са повлияли на гласуването. \r\n„Ще подадем нашата жалба днес. Ще кажем, че имаше събития, които пряко повлияха на изхода от изборите и, че изискваме повтаряне на изборите в Истанбул“.", "date": "2019.04.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/10/2644719/predstoyashti-sabitiya-v-stranata-za-10-april-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Министерски съвет.  \r\n*** \r\nОт 09.00 часа  в Sofia Event Center, бул. „Черни връх“ 100, зали „Алфа“ и „Панорама“ ще се проведе 21-ви финансов технологичен форум \"Метаморфозите на един сектор - дигиталният свят на финансите\". \r\n*** \r\nОт 09.00 часа в София Тех Парк ще се проведе Форум за млади учени - Science Eyes Open Wide, организиран от Министерството на образованието и науката. \r\n*** \r\nОт 09.30 часа в зала „Иван Е. Гешов“ на Българската академия на науките, ул. „15 ноември” 1 българския космонавт Георги Иванов и гостите космонавти ще дадат пресконференция по повод 40-годишнината от полета на Георги Иванов.  \r\n*** \r\nОт 09.30 часа  5 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група.  \r\n*** \r\nОт 09.30 часа  4 състав на Специализирания наказателен съд ще гледа делото срещу Юлиян Т?, Христо Ст. и др., обвинени в образуване и ръководене на организирана престъпна група. \r\n*** \r\nОт 09.30 часа  10 състав на Специализирания наказателен съд ще гледа делото срещу Георги К., Илко П. и др., обвинени в образуване и ръководене на организирана престъпна група. \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Ст., обвинен в престъпление по чл. 108 НК.  \r\nсреща разговор с д-р Петко Загорчев на тема „Конвенционалната и неконвенционалната медицина”. \r\n*** \r\nОт 10.00 часа петчленен състав на Комисията за защита от дискриминация ще проведе заседание по преписка, образувана по  жалба на двама жалбоподатели от София.  \r\n*** \r\nОт 10.00 часа в залата на 11 етаж в КНСБ президентът на КНСБ Пламен Димитров и омбудсманът Мая Манолова ще се срещнат с ръководството на ЦИК.  \r\n*** \r\nОт 10.30 часа във фоайето на Българската академия на науките, ул. „15 ноември“ № 1, главният изпълнителен директор на „Български пощи” ЕАД Деян Дънешки ще пусне в употреба издание на тема: „40 години от космическия полет на Георги Иванов“. \r\n*** \r\nОт 11.00 часа ще започне празникът на Военна академия „Георги С. Раковски“ по повод 107 години от създаването на институцията с „Ден на отворените врати“. Програмата ще продължи до 16.00 часа.  \r\n*** \r\nОт 11.00 часа в Център за обслужване на клиенти в Мега мол Ръководството на „Софийска вода\" ще проведе брифинг за въвеждане на нови дигитални услуги на ВиК дружеството. \r\n*** \r\nОт 11.00 часа в Борисовата градина ще се проведе събитие, на което Нестле България ще обяви бъдещите си планове.  \r\n*** \r\nОт 11.00 часа 16 състав на Специализирания наказателен съд ще гледа делото срещу Крум К., Мирослав Е. и Свилен Г., обвинени в образуване и ръководене на организирана престъпна група. \r\n*** \r\nОт 11.00 часа петчленен състав на Комисията за защита от дискриминация ще проведе заседание по преписка, образувана по  жалба на жител на София срещу Столична община (СО).  \r\n*** \r\nОт 11.00 часа в Национален пресклуб на БТА проф. д.н. Нина Дюлгерова - преподавател във ВСУ \"Черноризец Храбър\" и ЮЗУ \"Неофит Рилски\", Кольо Парамов - финансов анализатор, Мирослав Попов - юрист, експерт по етнически и конфесионални проблеми „Балканите - банки, корупция, миграция\", ще се проведе пресконференция на тема: „Балканите - банки, корупция, миграция\". \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, образувана по  оплакване на жалбоподателка от Варна срещу директорката на Варненска морска гимназия „Св. Николай Чудотворец“.  \r\n*** \r\nОт 13.00 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.00 часа 2 състав на Специализирания наказателен съд ще гледа делото срещу Огнян М., Георги И. и др., обвинени в образуване и ръководене на организирана престъпна група. \r\n*** \r\nОт 13.30 часа в пресклуба на БТА на бул. „Цариградско шосе“ 49 министър Теменужка Петкова ще участва в дискусия, посветена на кражбите на електроенергия. \r\n*** \r\nОт 14.00 часа в City Mark Art Center на бул. „Янко Сакъзов“ 30 ще се състои церемонията ''Най-добрият град за живеене в България 2018\". – Поканени са министрите Нено Димов, Томислав Дончев, Красимир Вълчев, Николина Ангелкова, Малина Крумова. \r\n*** \r\nОт 14.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група. \r\n*** \r\nОт 14.00 часа 17 състав на Специализирания наказателен съд ще гледа делото срещу Алексей З. за подкуп. \r\n*** \r\nОт 14.00 часа петчленен състав на Комисията за защита от дискриминация ще проведе заседание по преписка, образувана по  оплакване на жалбоподателка от Перник срещу \"Специализирана болница за активно лечение на белодробни болести - Перник\" ЕООД.  \r\n*** \r\nОт 14.30 часа в зала „Изток“ на парламента ще се проведе кръгла маса на тема „Конституцията – източник на правото“ mо повод 140-ата годишнина от приемането на Търновската конституция в Народното събрание. \r\n*** \r\nОт 14.30 часа 7 състав на Специализирания наказателен съд ще гледа делото срещу Панайот Т., Златослав Ц. и Николай В., обвинени в участие в ръководството на престъпна организация или група. \r\n*** \r\nОт 15.00 часа в зала „Стефан Гечев“ на Посолството на Гърция ще се състои кръгла маса \"Киното и екранните изкуства, мостове на приятелството и културата между Гърция и България\". \r\n*** \r\nОт 15.30 часа петчленен състав на Комисията за защита от дискриминация ще проведе заседание по преписка, образувана по оплакване на П.С. от София.  \r\n*** \r\nОт 18.00 часа в партерното фоайе на Столична библиотека ще бъде открита фотографската изложба „Революцията на карамфилите“.  \r\n*** \r\nОт 18.30 часа в Ларгото ще се състои концерт-спектакъл на танцов ансамбъл „Здравец“.  \r\n*** \r\nОт 19.00 часа пред Министерството на правосъдието Сдружение на потърпевшите от Частните Съдебни Изпълнители и съдебната система - Солидарност / Сдружение “Солидарност” организира митинг под надслов: \"НЕпознаването и НЕспазването на ЗАКОНА НЕ Е оправдание\". \r\n*** \r\nОт 19.00 часа в литературен клуб „Перото\" ще бъде представено новото двутомно издание на „Романът на Яворов“ от Михаил Кремен.  \r\n*** \r\nОт 17.30 часа в Градската библиотека ще бъде открита фотоизложбата „Съвременен прочит на Николай Хайтов“ и ще бъде представено новото издание на книгата „Диви разкази“.  \r\n*** \r\nОт 16.30 часа в хотелски комплекс \"Атлантис\" - Бургас безопасното използване на интернет в контекста на риска от попадане в трафик на хора ще бъде основен акцент на тазгодишната Академия за доброволци. \r\n*** \r\nОт 19.00 до 21.00 часа в галерия „Георги Баев“ ще отвари врати ателие за рисуване и вино „Wine Gogh“. \r\n*** \r\nОт 19.00 часа в Културен център „Морско казино“ ще се проведе Българо-френски пролетен концерт с участието на френската Формация „Терпсихора“, Вокална формация „Морски песъчинки“ и хор „Родна песен“ при Община Бургас. \r\n*** \r\nОт 11.00 часа . В Регионален исторически музей – Благоевград ще бъде открита изложбата „Полагане основите на българската държавност след Освобождението 1878 г.“. \r\n*** \r\nОт 10.00 часа в клуба на АБВ във Варна на ул. „Христо Попович“, до Ботевата градинка ще се проведе пресконференция на областната организация на партията.  \r\n*** \r\nОт 12.00 часа с възможност за разглеждане на минен ловец „Цибър” на Военноморските сили на Морска гара ще започне информационната кампания „Бъди войник“ на МО във Варна. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник Людмила Колева ще приема граждани.  \r\n***  \r\nОт 11.30 часа пред „Кроношпан“ Елена Йончева от „БСП за България“ ще се срещне с граждани и активисти от сдружение „За гората – Велико Търново“. Ще бъдат обсъдени темите за въздуха, който търновци дишат и за безразборната сеч на дървета в старата столица.  \r\n***  \r\nОт 12.30 часа в пресклуба на БТА ще се състои пресконференция на народните представители от „БСП за България“ Елена Йончева и Весела Лечева относно среща с граждани, недоволни от чистотата на атмосферния въздух във Велико Търново и опасенията им за безконтролна сеч на дървета.  \r\n***  \r\nОт 13.30 часа в ОУ „Петко Р. Славейков“ ще се проведе представяне на творчеството на Мирела Костадинова – „Червени мишки“.  \r\n***  \r\nОт 14.00 часа в Общински детски комплекс ще се проведе официално откриване на „Месец на кариерното ориентиране“.   \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба живопис и керамика „От цялото сърце“ с автори Оля Рибакова, Татяна Пачгина, Татяна О` Махони и Ирина Пожарицкая.  \r\n***  \r\nОт 18.30 часа в РБ „Петко Р. Славейков“ ще се проведе представяне на стихосбирките на Елица Кръстева „Акапела“, на Петя Цонева – „Дори да няма врата“ и литературния алманах „Романтика“ на изд. „Буквите“. \r\n***  \r\nОт 18.30 часа в Клуб 7 ще започне Вечер на Тетрадката.КОМ – среща с писателката Мирела Костадинова. \r\n***  \r\nОт 19.00 часа на стадион „Ивайло“ ще има безплатна тренировка на открито.  \r\n*** \r\nОт 11.00 часа в Регионалния пресклуб на БТА във Видин ще се проведе пресконференция за  благотворителната инициатива \"Поход срещу диабета по въздух, вода и суша\". \r\n*** \r\nОт 15.00 часа в Детския отдел на РБ „Христо Ботев“ ще се проведе игра „Оплетени приказки“.  \r\n*** \r\nОт 17.00 часа в Малка зала на ХГ „Иван Фунев“ ще бъде открита изложба „Добри практики в образователните програми“.  \r\n*** \r\nОт 17.00 часа в митрополитския храм “Св. Николай Мирликийски” ще започне малко повечерие с канона на св. Андрей Критски. \r\n*** \r\nОт 18.00 часа в Клубна зала на Младежкия дом ще бъде представена дебютната книга с разкази на Гергана Христова „Близо до сърцето“. \r\n*** \r\nОт 19.00 часа в Камерната зала на ДКТ ще се играе постановката „Тартюф“ по Молиер. \r\n*** \r\nОт 11.40 часа в художествената галерия в зала „Златото на Добруджа“ ще се проведе работилница за въображение.  \r\n*** \r\nОт 13.30 часа в Регионална библиотека „Дора Габе“ ще се състои Общинска кампания „Бъди здрав“.  \r\n*** \r\nОт 17.30 часа в дом-паметник „Йордан Йовков“ ще се състои второ издание на тематичните дни „Край границата: дни на румънската литература“. \r\n*** \r\nОт 19.00 часа в Драматичния театър „Йордан Йовков“ ще се състои премиерата на мюзикъла „Casting“.  \r\n*** \r\nОт 9.30 часа състои в НЧ \"Пробуда - 1928\" зам.-председателят на ГЕРБ Цветан Цветанов ще се срещне с членове и симпатизанти на ГЕРБ в Каспичан. От 11.30 часа Цветанов ще разговаря с актива на ГЕРБ в Нови пазар в общинския офис на структурата. \r\n*** \r\nОт 10.00 часа в конферентна зала „Пауталия“, парк хотел „Кюстендил“, Българското училище за политика „Димитър Паница” организира дискусия с участието на  посланика на Европейския стълб на социалните права Илияна Николова и Лидия Чорбанова, съветник на евродепутата Костадинка Кунева. \r\n*** \r\nОт 16.00 часа в залата на парк – хотел „Кюстендил” ще се състои граждански диалог на тема регионално развитие.  \r\n*** \r\nОт 17.00 часа в читалище „Братство” ще бъде открита изложбата „Читалищни будители”.  \r\n*** \r\nОт 16.00 часа в Атриум на Областна администрация ще бъде открита изложба „Святи образи“.  \r\n*** \r\nОт 09.00 часа в хотел „Балкан“ ще бъде открита 8-а международна работна среща „Автоимунитет през 2019: Добрите и лошите новини“. \r\n*** \r\nОт 10.00 часа, 10 зала, Окръжният съд ще гледа делото срещу четирима мъже, с повдигнато обвинение в това, че на 27-и срещу 28-и май 2017 г. в с. Йоаким Груево, област Пловдивска, в съучастие като извършители, подбудители и помагачи са се опитали да отнемат чужди вещи на обща стойност 457 352.00 лева, като са употребили за това сила, грабежът е в особено големи размери и един от извършителите му – Александър Д., е бил въоръжен  \r\n*** \r\nОт 13.30 часа, 2 зала, Окръжният съд ще гледа дело срещу подсъдимия Никола К. е повдигнато обвинение в това, че на 13.12.2003 г. в гр. Пловдив, макар и като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил другиго – Б. М., като убийството е извършено по особено мъчителен начин за убития. \r\n*** \r\nОт 13.30 часа, 1 зала Окръжният съд ще гледа дело срещу Айдън Ю., Юсуф Ю. и Златко Р., с подигнато обвинение държане с цел разпространение на високорискови наркотични вещества – хероин с общо количество 296,52 грама на обща стойност 43 439,10 лева.  \r\n*** \r\nОт 16.00 ч. във фоайе Изкуствотека – втори етаж на НБ „Иван Вазов“ – Пловдив  ще се състои литературно четене на творци от Дружеството на пловдивските писатели. \r\n*** \r\nОт 10.00 часа във „Военен клуб”- Сливен (Сградата на ДНА, бул. „Цар Освободител” №5) ще се състои трудова борса по проект „Национална EURES мрежа”. \r\n*** \r\nОт 17.30 часа в РБ „Захарий Княжески“ ще бъде представена книгата „Злостории“.  \r\n*** \r\nОт 19.00 часа в Оперния театър ще се играе оперетата „Царица Чардаша“.  \r\n*** \r\nОт 17.30 часа в Регионална библиотека „Стилиян Чилингиров” ще се състои среща разговор с д-р Петко Загорчев на тема „Конвенционалната и неконвенционалната медицина”.", "date": "2019.04.10", "title": "Предстоящи събития в страната за 10 април (Агенция „Фокус“)"}
{"url": "http://www.focus-news.net/news/2019/04/10/2644720/ministrite-krasimir-karakachanov-i-mladen-marinov-inspektiraha-gkpp-kulata-obzor.html", "text": "Министър Красимир Каракачанов и министър Младен Маринов инспектираха ГКПП “Кулата”. Те огледаха буферната зона между България и Гърция в участъка между Кулата и Промахон. След огледа министър Каракачанов заяви, че на ГКПП „Кулата” и ГКПП „Илинден” към момента всичко е спокойно. „По българската граница нямаме защитни съоръжения и ограда, но нека не забравяме, че тя е планинска, а все пак и „Беласица” и „Славянка” са високи планини и там могат да минат индивидуално само добре подготвени физически хора. Точно в този район на ГКПП „Кулата” е единственият по-лесен достъп и ако има някъде опит за навлизане, то той ще бъде именно от тук”, уточни той. Министър Каракачанов отбеляза, че затова тук още през 2016 година е изчистена полосата около границата и около реката, за да има видимост и да може да се действа, да се маневрира с автомобили и т.н. Той подчерта, че българското правителство не е приемало и няма да приема политика на някакво разселване на емигранти, било то от Западна Европа или от съседни страни.  \r\nМинистър Младен Маринов посочи, че са вложили сериозни усилия за опазване на гръцката граница, тъй като към момента тук ескалира процеса и няма преградно съоръжение. „С колегите от българската армия и началниците на ГД „Гранична полиция” целта ни е на място да се проиграят действия от Плана за действие при кризи, за да са готови в определена ситуация да реагират незабавно”, каза още той.  \r\nВ посещението на граничния пункт взеха участие и заместник-директорът на ГД „Гранична полиция“ старши комисар Стоян Иванов, главен комисар Ивайло Иванов - главен секретар на МВР, областният управител на Благоевград, Бисер Михайлов, директорът на ОДМВР-Благоевград - ст. комисар Николай Хаджиев, военни и гранични полицаи.   \r\nНатали СТЕФАНОВА", "date": "2019.04.10", "title": "Министрите Красимир Каракачанов и Младен Маринов инспектираха ГКПП “Кулата” (ОБЗОР)"}
{"url": "http://www.focus-news.net/news/2019/04/10/2644722/sport-yuventus-bez-kapitana-v-amsterdam.html", "text": "Капитанът на Ювентус Джорджо Киелини не попадна в групата за мача с Аякс. Защитникът получи контузия в прасеца по време на тренировка и отпадна от сметките на треньора Масимилиано Алегри за утрешния четвъртфинал в Шампионската лига. Полузащитникът Емре Джан също ще пропусне гостуването в Амстердам, но в състава на черно-белите се завръща Кристиано Роналдо, който се очаква да води атаката.", "date": "2019.04.10", "title": "Спорт: Ювентус без капитана в Амстердам"}
{"url": "http://www.focus-news.net/news/2019/04/10/2644723/makfaks-makedoniya-sloveniya-predupredi-harvatiya-da-spre-da-shpionira.html", "text": "Словенският съвет за национална сигурност, който се събра на извънредна сесия заради така наречения „шпионски скандал“, призова Хърватия, обвинявайки я за предполагаем шпионаж, да се въздържа от подобни по-нататъшни постъпки в бъдеще, съобщава македонската информационна агенция „ Макфакс . \r\n„Съветът за национална сигурност се запозна с подслушването в арбитражната процедура и осъди всеки опит да се повлияе на свободата на медиите в Словения“, беше съобщено след тричасовата среща, предадоха словенските медии. \r\nТелевизия POP-TV съобщи, че посредник на хърватското правителство, Иван Тол, се е опитал да попречи на излъчването на телевизионен репортаж на тази телевизия, за подслушването. Превод и редакция : Калоян Пенков", "date": "2019.04.10", "title": "„Макфакс“ (Македония): Словения предупреди Хърватия да спре да шпионира"}
{"url": "http://www.focus-news.net/news/2019/04/10/2644721/afp-organizatsiyata-na-amerikanskite-darzhavi-prie-predstavitelya-guaydo-do-novi-izbori.html", "text": "Организацията на американските държави заяви, че признава пратеника на лидера на опозицията Хуан Гуайдо като делегат на страната в регионалния орган до провеждането на нови избори, съобщава  AFP . \r\nСлед разгорещен дебат постоянният съвет на ОАД взе решението с 18 гласа „за“, девет против и шест въздържали се. Един от делегатите отсъстваше. \r\nНовият делегат е Густаво Таре. Превод и редакция : Калоян Пенков", "date": "2019.04.10", "title": "AFP: Организацията на американските държави прие представителя Гуайдо до нови избори"}
{"url": "http://www.focus-news.net/news/2019/04/10/2644724/republika-makedoniya-mitskoski-da-vazstanovim-makedonizma-v-darzhavata.html", "text": "Председателят на ВМРО-ДПМНЕ Християн Мицкоски се обърна към гражданите в Тетово, съобщава македонското електронно издание „ Република “. \r\nМицкоски от Тетово заяви, че на 21 април ВМРО-ДПМНЕ печели президентските избори и, че това се основава на печелившата енергия, която присъства в градовете и местата, посетени досега. Председателят на ВМРО-ДПМНЕ подчерта, че на 5 май професор Гордана Силяновска Давкова е бъдещият президент на Република Македония. \r\nМицкоски поясни, че Зоран Заев непрекъснато лъже и изкривява фактите и, че гражданите го виждат. Мицкоски подчерта, че достойнството на гражданите не е за продажба и, че няма такава цена, която някой може да плати за него. \r\nТой добави, че не е вярно, че има толкова много хора в Македония, които са разочаровани и масово напускат страната, заради това накъде отива родината. Председателят Мицкоски подчерта, че всички обещания, направени от Заев пред гражданите, изобщо не са изпълнени. \r\nМицкоски заяви, че трябва да се възстанови македонизма в Македония и, че ВМРО-ДПМНЕ се нуждае от победа на президентските избори, което е сигурно, че тогава ще се случат предсрочни парламентарни избори, където ВМРО-ДПМНЕ ще представи своя план за развитие на страната, който ще предложи перфектни решения за всички проблеми, пред които са изправени гражданите. Превод и редакция : Калоян Пенков", "date": "2019.04.10", "title": "„Република“ (Македония): Мицкоски: Да възстановим македонизма в държавата!"}
{"url": "http://www.focus-news.net/news/2019/04/10/2644726/rossiyskaya-gazeta-venetsuela-e-gotova-da-se-ottegli-ot-organizatsiyata-na-amerikanskite-darzhavi.html", "text": "Официален Каракас обяви готовността си да се оттегли от Организацията на американските държави на 27 април 2019 г., съобщава ТАСС. Властите на Боливарската република са убедени, че ОАД действа единствено в интерес на администрацията на САЩ и вреди на интересите на Венецуела, пише в. „ Российская газета “. \r\n„Правителството на Боливарианска Република Венецуела ратифицира решението си да напусне Организацията на американските държави на 27 април 2019 г. в съответствие с жалбата, подадена преди две години и в рамките на съответните процедури, като се има предвид, че Боливарианска Република Венецуела не може да остане в организация, стояща на колене пред имперските и доминиращи интереси на американската администрация“, се казва в изявление на министерството на външните работи на южноамериканската страна. Превод и редакция : Калоян Пенков", "date": "2019.04.10", "title": "Российская газета: Венецуела е готова да се оттегли от Организацията на американските държави"}
{"url": "http://www.focus-news.net/news/2019/04/10/2644717/afp-vissh-palestinski-ofitsialen-predstavitel-zayavi-che-izraeltsite-sa-glasuvali-ne-na-mira.html", "text": "Високопоставен палестински официален представител заяви, че израелците са гласували „не на мира“ след като екзит половете показват, че левите партии са силно победени, предава  AFP . \r\n„Израелците гласуваха за запазване на статуквото. Те казаха „не на мира и да на окупацията“, заяви Саеб Ерекат. \r\nЕкзит половете показват равенство между премиера Бенямин Нетаняху и основният претендент Бени Ганц, като левите партии, които се ангажираха с мирния процес са далеч назад. Превод и редакция : Калоян Пенков", "date": "2019.04.10", "title": "AFP: Висш палестински официален представител заяви, че израелците са гласували „не на мира“"}
{"url": "http://www.focus-news.net/news/2019/04/10/2645138/ana-mpa-ochakva-se-gartsiya-da-podkrepi-gavkavoto-udalzhavane-na-sroka-za-brekzit.html", "text": "Очаква се министър-председателят на Гърция Алексис Ципрас да подкрепи предложението за гъвкаво удължаване на срока за излизане на Великобритания от структурите на Общността – решение, което трябва да бъде взето в рамките на провеждащата се в Брюксел извънредна среща на лидерите на страните-членки на Европейския съюз, предава гръцката държавна информационна агенция  ANA-MPA , като се позовава на източници от правителството в Атина.  \r\nЕвропейският съвет разглежда молбата на премиера на Обединеното кралство Тереза Мей за удължаване на срока за Брекзит до 30 юни с цел разводът между Брюксел и Лондон да бъде уреден със споразумение.  \r\nОфициалната позиция на Гърция е противопоставяне на хаотичен Брекзит и прилагане на предпазни мерки, които ще позволят на ЕС да продължи да функционира гладко, пояснява агенцията.  Тереза Герова", "date": "2019.04.10", "title": "ANA-MPA: Очаква се Гърция да подкрепи „гъвкавото удължаване“ на срока за Брекзит"}
{"url": "http://www.focus-news.net/news/2019/04/10/2644725/kommersant-dve-partii-obyaviha-pobeda-na-izborite-v-izrael.html", "text": "Двата основни конкуренти на парламентарните избори в Израел обявиха победата си веднага след приключването на гласуването и обявяването на екзит половете. Според публикуваните информации, дясната партия „Ликуд“, водена от премиера Бенямин Нетаняху, изостава от основния си съперник, центристкия блок „Синьо и бяло“, воден от бившия шеф на армията Бени Ганц и бившия финансов министър Яир Лапид. Според социологическите проучвания няма да е лесно и двете страни да формират управляваща коалиция, пише руският в. „ Коммерсант “. \r\nВ резултат на три отделни проучвания, проведени от израелските телевизионни канали на изхода от избирателните секции, разликата в мандатите между страните може да бъде от една до четири. Според екзит половете, провеждани от израелски телевизионни канали, „Ликуд“ получава от 33 до 36 места от 120, и „Синьо и бяло“ - 36 или 37 места. \r\nСлед като бяха обявени резултатите от екзит половете, лидерите на двете партии обявиха победата си. „Десният блок, воден от партия „Ликуд“, спечели ясна победа. Благодаря на израелските граждани за доверието им. Тази вечер ще започна да сформирам дясно правителство с нашите естествени партньори“, написа израелският премиер в Twitter. \r\n„Ние спечелихме! Народът на Израел каза думата си! Благодаря на хилядите активисти и над милион избиратели. На тези избори има ясен победител и ясен губещ. Биби (Бенямин Нетаняху) обеща 40 мандата и в крайна сметка загуби много. Президентът вижда картината и трябва да даде правителствения влак в ръцете на победителя. Няма друга опция!“, написа Бени Ганц. \r\nПравото да сформира правителство, израелският президент Реувен Ривлин обеща да даде на лидера на партията, спечелила най-много места. След това обаче кандидатът за министър-председател трябва да сформира парламентарна коалиция, състояща се от най-малко 61 депутати. Но нищо не забранява на президента да поверява формирането на правителство на онези, които голям шанс да съберат около него по-голям брой депутати. Но този път няма да бъде лесно нито за Бенямин Нетаняху, нито за Бени Ганц. Според някои данни на основните екзит полове, всяка партия може да сформира коалиция от 60 депутати, а други преброяват 66 потенциални поддръжници на „Ликуд“ и 54 за „Синьо и бяло“ или 64-56. Но дори и предимството в изчисленията не дава гаранция. \r\nНа изборите за Кнесет участваха 39 партии и избирателни блокове. Според екзит половете само 10 от тях преминават избирателната бариера от 3,25% от гласовете.", "date": "2019.04.10", "title": "„Коммерсант“: Две партии обявиха победа на изборите в Израел"}
{"url": "http://www.focus-news.net/news/2019/04/10/2644751/kanal-5-makedoniya-pendarovski-napredakat-kam-es-otkriva-vazmozhnostite-za-selskoto-stopanstvo.html", "text": "За първи път седим на една маса с ключовите държави, които оформят днешния свят. Сега трябва да вървим напред, към ЕС, да отворим възможностите и да осигурим бъдещето, каза кандидатът за президент, Стево Пендаровски в Неготино, предава  скопският телевизионен Канал 5 “. \r\n„През последните 2 години бяха направени големи стъпки. Сега е моментът да продължим напредъка, да дадем на тези големи стъпки реалистична стойност у дома, в частта на икономиката и по-добрия живот“, добави Пендаровски. \r\nПендаровски призова за масово гласуване на изборите, за да продължи напредъкът. \r\n„Само ако продължим напред, ще гарантираме членството в ЕС. Това ще отвори възможностите за достъп до огромните средства на Съюза за селското стопанство и ще даде шанс за поставянето на нашите продукти на пазара от 500 милиона жители. Затова е важно да продължим напред“, каза Пендаровски. Превод и редакция : Калоян Пенков", "date": "2019.04.10", "title": "„Канал 5“ (Македония): Пендаровски: Напредъкът към ЕС открива възможностите за селското стопанство"}
{"url": "http://www.focus-news.net/news/2019/04/10/2645140/tass-armiyata-na-haftar-svali-samolet-na-vvs-na-mezhdunarodno-priznatoto-pravitelstvo-na-libiya.html", "text": "Либийската национална армия (ЛНА) на маршал Халифа Хафтар е свалила самолет на ВВС на международно признатото правителство на северноафриканската страна. Това обяви говорителят на ЛНА – бригаден генерал Ахмед ал-Мисмари в ефира на телевизионния канал Al Hadath, предава руската информационна агенция  TACC . \r\n„Въоръжените сили свалиха военен самолет, летящ от авиобаза в Мисрата към Триполи“, обяви говорителят на ЛНА. \r\nДруги подробности за инцидента не се привеждат към момента. . Тереза Герова", "date": "2019.04.10", "title": "ТАСС: Армията на Хафтар свали самолет на ВВС на международно признатото правителство на Либия"}
{"url": "http://www.focus-news.net/news/2019/04/10/2644728/the-times-of-israel-828205-byuletini-likud-izliza-malko-napred-s-29.html", "text": "Бяха проброени над 820 000 бюлетини, като „Ликуд“ (29%) води на „Синьо и бяло“ (25%). \r\n„Шас“ си запазва трето място с 6%, следвана от „Израел Бейтену“ и „Обединен юдаизъм на Тората“ с 5%, Израелска трудова партия с 4,5%, „Кулану“ с 3,7%, Съюз на десните партии с 3,5%, а останалите партии остават под прага. \r\nРезултатите се появяват от цялата страна и не трябва да се разглеждат като представителна извадка, докато повечето бюлетини не бъдат изчислени. Превод и редакция : Калоян Пенков", "date": "2019.04.10", "title": "The Times Of Israel: 828,205 бюлетини, „Ликуд“ излиза малко напред с 29%"}
{"url": "http://www.focus-news.net/news/2019/04/10/2644727/times-of-israel-liderat-na-kulanu-zayavi-che-shte-preporacha-netanyahu-za-ministar-predsedatel.html", "text": "Лидерът на „Кулану“ Моше Кахлон заяви, че ще препоръча Нетаняху за министър-председател, съобщава в.  Times Of Israel . \r\nСведенията по-рано предположиха, че Кахлон чака окончателните резултати, преди да вземе решение. Превод и редакция : Калоян Пенков", "date": "2019.04.10", "title": "Times Of Israel: Лидерът на „Кулану“ заяви, че ще препоръча Нетаняху за министър-председател"}
{"url": "http://www.focus-news.net/news/2019/04/10/2644729/the-jerusalem-post-avi-gabay-nadyavam-se-che-gants-shte-smeni-netanyahu.html", "text": "Очаква се трудовата партия да получи шест до осем места в следващия Кнесет, според екзит половете, публикувани във вторник, съобщава в.  The Jerusalem Post . \r\nПроучването на KAN 11 предвиждаше осем места за партията, Канал 13 - 7, Канал 12 - 6 места. \r\n„Не така се надявах да приключи тази вечер“, заяви лидерът на партията Ави Габай пред активисти в централата на партията точно след полунощ. „Екзит половете са огромно разочарование, това е електорален удар“. \r\nГабай заяви, че е говорил по-рано вечерта с лидера на „Синьо и бяло“ Бени Ганц, „и се надявам, че той ще бъде в състояние да изгради коалиция“. Лидерът на партията заяви, че тя се опитва да бъде възможно най-сериозен и представя ясен, идеологически план на избирателите, „но политическата действителност върви в друга посока“. \r\n„Това е най-лошият резултат в историята на Трудовата партия, аз съм в шок“, каза Якимович за Канал 12. „Няма друг начин да го погледнем, този резултат, който е лоша новина за ционистката левица.“ Превод и редакция : Калоян Пенков", "date": "2019.04.10", "title": "The Jerusalem Post: Ави Габай: Надявам се, че Ганц ще смени Нетаняху"}
{"url": "http://www.focus-news.net/news/2019/04/10/2644734/bsp-za-balgariya-podade-dokumenti-za-registratsiya-v-tsik-s-priziv-kam-balgarite-da-glasuvat-obzor.html", "text": "„БСП за България“ подаде документи за регистрация в ЦИК. Пред журналисти при регистрацията  лидерът на БСП Корнелия Ниновa  посочи, че евровотът може да сложи началото на промяната в България. По думите й става въпрос не просто една партия да си тръгне и друга седне във властта и да продължи постарому. Според нея може да започне промяната на модела в последните 30 години. Нинова посочи, че това зависи от активността на хората, защото една партия не може да се справим сама. Нинова изтъкна, че това е задача на цялото българско общество. „Бихме искали да се обърнем към всички българи и тук и в чужбина: гласувайте. Европа не е нещо далечно и незначимо. Много е важно какви хора ще изпратим там. Не просто да получават високи заплати, а да защитават българския интерес. От това зависи дали и Европа ще бъде важна за всеки българин. От това зависи дали ще има инвестиции и работни места за вас. Зависи дали ще има минимална европейска пенсия и минимална европейска заплата, дали ще има младежки план за младежка гаранция за децата, да дишаме чист въздух, да ядем чиста храна без двойни стандарти, чиста вода. Да плащаме по-ниски сметки, ако развием и защитим нашите интереси за ядрена енергетика и газопреносна мрежа. Тези избори са изключително важни, не ги подценявайте“, заяви Нинова.  \r\nДокументите за регистрация на „БСП за България“ бяха придружени от 6000 подписа. Те бяха внесени от Корнелия Нинова, заместник-председателят на ПГ на \"БСП за България\" и председател на Националния предизборен щаб на партията Георги Свиленски, колегите му Христо Проданов и Драгомир Стойнев, депутати и младежи от Младежкото обединение в БСП.  \r\nЛистата на БСП се оглавява от Елена Йончева, а цялата се очаква да бъде наредена на Пленум в неделя. Платформата на БСП за евровота бе приета още на 26 януари от 49-тия конгрес. Тя е озаглавена „Визия за Европа“ и в документа се посочва, че принципите, очертани във „Визия за България“, са ориентир за спечелване на Европейски избори 2019.  \r\nПриемът на документи за регистрация в ЦИК започна на 5 април. Във вторник се регистрираха още ВМРО – БНД и „Презареди България“.  \r\nДеница КИТАНОВА", "date": "2019.04.10", "title": "„БСП за България“ подаде документи за регистрация в ЦИК с призив към българите да гласуват (ОБЗОР)"}
{"url": "http://www.focus-news.net/news/2019/04/10/2644730/times-of-israel-netanyahu-mozhe-da-poiska-ot-kahlon-da-se-slee-s-likud-obrazuvayki-nay-golyamata-partiya.html", "text": "Вестник Israel Hayom съобщава, че премиерът Бенямин Нетаняху може да поиска от лидера на „Кулану“ Моше Кахлон да обедини своята дясноцентристка партия с „Ликуд“, правейки я най-голямата партия. \r\nКахлон е бивш депутат от „Ликуд“. Съобщението идва, докато екзит половете се разделят относно коя партия е най-голямата, с Канал 12 и Kan връчват титлата на „Синьо и бяло“, а Канал 13 дава на „Ликуд“ едно място повече. Официалните резултати се преброяват. Превод и редакция : Калоян Пенков", "date": "2019.04.10", "title": "Times Of Israel: Нетаняху може да поиска от Кахлон да се слее с „Ликуд“, образувайки най-голямата партия"}
{"url": "http://www.focus-news.net/news/2019/04/10/2644735/mosv-predstavi-zakonodatelstvo-davashto-osnova-na-mestnite-obshtnosti-da-se-grizhat-za-okolnata-sreda-i-ikonomicheskoto-si-razvitie-obzor.html", "text": "В Министерство на околната среда и водите бе представен законопроекта за изменение и допълнение на Закона за биологичното разнообразие. Основната цел на законопроекта е да бъде нормативно регламентирано въвеждането на новия подход за управление на мрежата „Натура 2000“ в България. Министър Нено Димов посочи, че има три основни акцента в законопроекта. Той уточни, че със законодателната инициатива се въвеждат задължителни изисквания за разработване на териториални планове за зоната „Натура“. По думите му втората група промени е свързана с децентрализация при взимането на решения за „Натура“. Според него местните общности трябва да имат водещата роля при взимането на решения. „Извън националните органи се създава водеща роля на регионални органи на управление, в които участват местните власти, собствениците на земи в района, регистрираните в района НПО. Разбира се, това ще бъде под ръководството на представителите на държавата в частност на РИОСВ. По този начин в рамката, която ще се задава на национално ниво, ще могат да бъдат взимани най-добрите решения, за да бъде намерен балансът между опазването на околната среда и развитието на региона“, коментира министър Димов. Министърът представи и третия акцент от законопроекта. Той е свързан със задълженията на държавата да проверява за достоверност първичните данни. Нено Димов обясни, че тази промяна се обуславя от факта, че има огромно количество зони по „Натура“, които няма как да са там. Той допълни, че случилото се 2007 г., когато са обявявани зоните \"Натура\", е било по неясен начин. „Държавата не разполага с голяма част от тези данни. Оттук нататък държавата не може да си позволи да взима решения по данни, които не са проверени. Тук новото е, че тези данни трябва да бъдат проверени за достоверността им. Ние сме свидетели на огромно количество зони, които попадат в \"Натура\" и които по никакъв начин не могат да бъдат в \"Натура\", защото данните, по които са направени, са непроверени. Факт е, че тези грешки са правени преди повече от 12 години и е много трудно да бъдат изправени в момента и този закон дава и тази възможности“, каза още министърът. На въпрос колко са местностите, които са в „Натура“, а не трябва да са там, Нено Димов обясни, че 34,8 % от територията на страната е обхваната в тази мрежа. „Колко процента от тези са попаднали по погрешка, не мога да кажа“, уточни Димов. Министърът поясни, че по законопроекта са правени редица срещи с представители на местните общности, НПО, работодателски и синдикални организации и са надделели становищата в подкрепа на предложеното законодателство. Предстои законът да бъде разгледан от Министерски съвет, а след това от Народното събрание.  \r\nДеница КИТАНОВА", "date": "2019.04.10", "title": "МОСВ представи законодателство, даващо основа на местните общности да се грижат за околната среда и икономическото си развитие (ОБЗОР)"}
{"url": "http://www.focus-news.net/news/2019/04/10/2644731/sitel-makedoniya-silyanovska-vsichko-mozhe-da-smenite-no-nikoga-rodinata.html", "text": "„Родината е неразделна част от народите. Често поглеждам към думите на Бърнард Шоу - всичко може да смените, може да смените идеологията, може да смените дрехите си, поведението си, но вашата родина никога“, заяви Силяновска-Давкова, кандидат за президент на ВМРО-ДПМНЕ и коалицията, на митинг в Гостивар. Превод и редакция : Калоян Пенков", "date": "2019.04.10", "title": "„Сител“ (Македония): Силяновска: Всичко може да смените, но никога родината"}
{"url": "http://www.focus-news.net/news/2019/04/10/2644737/mzhg-vinagi-e-imalo-dialog-s-bioproizvoditelite-nyama-osnovanie-za-ostavka-na-ministara-obzor.html", "text": "Диалог с биопроизводителите има и винаги е имало. Случва се често да ми благодарят, но и да се сърдят. Когато има нарушения и те са установени аз не мога да си затворя очите. Това заяви министърът на земеделието, храните и горите Румен Порожанов на извънредна пресконференция заради протест на биопроизводителите пред сградата на МЗХГ.   \r\nСпоред протестиращите с новата наредба за биологичното производство се въвеждат много високи изисквания както към производителите, така и към фирмите, които ги сертифицират. По думите им с промените в наредбата им се налага да правят допълнителни анализи в лабораторията, които оскъпяват производството. Протестиращите настояха за оставката на министър Румен Порожанов. \r\nОт своя страна той обясни, че в случая с „Кю сертификейшън“ има отказ от издаване на ново разрешително на контролираща фирма, която трябва да следи биопроизводителите. „Ние не сме отнемали разрешителните. Те не бяха удължени заради неточности в изискуемата документация“, обясни Порожанов. Според него е малко странно контролираните да защитават контролиращия. Министърът поясни, че контролиращите лица са били 17 на брой, като един от тях се е отказал сам през миналата година. На петима през последните месеци са изтекли годишните разрешителни. Трима от тях са получили удължаване с 6 месеца, а на две от контролиращите лица, сред които е и „Кю сертификейшън”, е постановен отказ.  „Окончателно бяха установени 18 неотстранени несъответствия. Намерили сме основания за да не пресираме производителите и да не прекъсваме биологичния ангажимент, да представят договор до 30 април“, каза още той.  Според министър Порожанов всеки има право да избере с кой да сключи договор, а въпросната фирма има право след шест месеца, ако е изрядна, да получи разрешение за опериране. Той бе категоричен, че контролът, който извършват е, за да се гарантира високо качество при биохраните. \r\nМинистър Порожанов уточни, че към момента България няма спрени средства за биологично производство по Програмата за развитие на селските райони 2014-2020 г. „Още по време на първите приеми по мярката за биологично производство през 2015 г. и 2016 г., която е с бюджет от 300 млн. лева, той е бил надхвърлен с над 50 млн. лева. Имаше искания отново да се отворят допълни приеми. Причината за това е, че броят на биопроизводителите нарасна значително. Към момента общият им брой е около 6500, а тези които заявяват плащания са близо 4000“, каза още министърът на земеделието.", "date": "2019.04.10", "title": "МЗХГ: Винаги е имало диалог с биопроизводителите, няма основание за оставка на министъра (ОБЗОР)"}
{"url": "http://www.focus-news.net/news/2019/04/10/2644733/ria-novosti-protivnik-na-netanyahu-obyavi-sebe-si-za-badeshtiya-premier-na-izrael.html", "text": "Лидерът на опозиционния блок „Синьо и бяло“ Бени Ганц не чакаше резултатите от парламентарните избори в Израел: той направи победоносна реч и се нарече бъдещ министър-председател на страната, предава  РИА Новости . \r\nВ обръщение към щастливи съратници на митинг в Тел Авив, бившият началник на Генералния щаб каза, че партията трябва да получи от президента правото да сформира следващия кабинет. \r\n„На избори има печеливши и губещи. Победителите – това сме ние… Най-голямата партия трябва да сформира коалиция“, заяви Ганц, като обеща, че ще се опита да сформира възможно най-широко правителство. \r\n„Ще бъда министър-председател, ръководител на правителство на целия народ“, добави той. Превод и редакция : Калоян Пенков", "date": "2019.04.10", "title": "РИА Новости: Противник на Нетаняху обяви себе си за бъдещия премиер на Израел"}
{"url": "http://www.focus-news.net/news/2019/04/10/2644742/sport-totnam-pobedi-manchestar-siti.html", "text": "Тотнъм победи Манчестър Сити с 1:0 като домакин в мач от четвъртфиналната фаза на Шампионската лига. В началото на мача футболистите на Пеп Гуардиола можеха да поведат в резултата, но Серхио Агуеро пропусна да реализира от дузпа. Единственият гол в срещата беше отбелязан в 78-та минута от корееца Сон Хюн-мин. Реваншът на „Етихад“ ще се изиграе на 17 април.", "date": "2019.04.10", "title": "Спорт: Тотнъм победи Манчестър Сити"}
{"url": "http://www.focus-news.net/news/2019/04/10/2644732/times-of-israel-netanyahu-e-na-pat-kam-tel-aviv-za-pobedna-rech.html", "text": "Нетаняху е на път към Тел Авив за триумфална реч пред привърженици на „Ликуд“, в която той се очаква отново да обяви победата си и да опомести бъдеща коалиция.", "date": "2019.04.10", "title": "Times Of Israel: Нетаняху е на път към Тел Авив за победна реч"}
{"url": "http://www.focus-news.net/news/2019/04/10/2644743/sport-livarpul-pobedi-porto.html", "text": "Ливърпул победи Порто с 2:0 като домакин в първия четвъртфинал между двата отбора в Шампионска лига. Головете за домакините отбелязаха Наби Кейта в 5-та минута, а в 26-та Роберто Фирмино удвои. През втората част не се стигна до нови попадения и мача завърши с комфортна преднина за Ливърпул. Реваншът в Порто ще се играе на 17 април.", "date": "2019.04.10", "title": "Спорт: Ливърпул победи Порто"}
{"url": "http://www.focus-news.net/news/2019/04/10/2644741/times-of-israel-izbiratelna-aktivnost-e-bila-679-koeto-e-spad-ot-blizo-4-spryamo-2015-g.html", "text": "Около 67,9% от избирателите са упражнили правото си на глас във вторник според окончателния процент, съобщава  Times Of Israel . \r\nТова е с близо 4% по-малко спрямо 2015 г., когато избирателната активност е била 71,8%.", "date": "2019.04.10", "title": "Times Of Israel: Избирателна активност е била 67,9%, което е спад от близо 4% спрямо 2015 г."}
{"url": "http://www.focus-news.net/news/2019/04/10/2644738/the-jerusalem-post-liderite-na-konservativnite-partii-shte-podkrepyat-netanyahu.html", "text": "Лидерите на двете хареди партии „Шас“ и „Обединен юдаизъм на Тората“подчертаха, , че ще бъдат верни на думите си преди изборите и ще препоръчат премиерът Бенямин Нетаняху да формира следващата коалиция, съобщава в.  The Jerusalem Post . \r\nСпоред екзит половете би било почти невъзможно „Синьо и бяло“, оглавявана от Бени Ганц, да формира следващото правителство без подкрепата на поне една от хареди партиите. \r\nПредседателят на „Шас“ Арие Дери заяви, че неговата партия без съмнение ще препоръча сегашния премиер Бенямин Нетаняху да сформира следващото правителство. \r\n„Както обещах, ние ще препоръчаме Нетаняху и ще създадем дясно правителство“, каза Дери. \r\nЛидерът на ОЮТ Моше Гафни заяви, че е говорил и с Нетаняху скоро след излизането на екзит половете и, че е обещал също да препоръча на президента Реувен Ривлин премиерът да формира следващото правителство. Превод и редакция : Калоян Пенков", "date": "2019.04.10", "title": "The Jerusalem Post: Лидерите на консервативните партии ще подкрепят Нетаняху"}
{"url": "http://www.focus-news.net/news/2019/04/10/2644739/times-of-israel-netanyahu-vazhvalyava-svoyata-neveroyatna-pobeda.html", "text": "Нетаняху се обърна към щаба си в Тел Авив, който го аплодира. \r\n„Страхотни сте, благодаря ви“, възкликна Нетаняху сред аплодисментите. \r\n„Спомням си, преди 23 години Сара и аз за пръв път стояхме тук. И се върнахме тук, заради вас и за вас“, казва той. \r\nТой благодари на министрите и членовете на Кнесет. \r\n„Много съм развълнуван тази нощ. Това е нощ на невероятна, невероятна победа“. \r\nТой каза, че това е „фантастично постижение, огромно постижение, което е почти неизмеримо“.  \r\nТой нарича резултатът на „Ликуд“ „почти безпрецедентен“, казвайки: „Кога сме получавали толкова много места? Дори не помня“.  Превод и редакция : Калоян Пенков", "date": "2019.04.10", "title": "Times Of Israel: Нетаняху възхвалява своята „невероятна победа“"}
{"url": "http://www.focus-news.net/news/2019/04/10/2644740/times-of-israel-netanyahu-zayaviche-shte-formira-dyasno-pravitelstvo-no-shte-bade-premier-na-vsichki.html", "text": "Нетаняху заяви, че под негово ръководство Израел е силен, проспериращ и „добро място за живеене“.  \r\nДори, когато обявява победата си, Нетаняху също посъветва за търпение, докато се преброят всички бюлетини. \r\n„Дългата нощ, може би дълъг ден, все още е пред нас и ще чакаме крайните резултати“, каза Нетаняху. \r\nМинистър-председателят добави, че е в контакт с десни партии, „нашите естествени партньори“. \r\n„Почти всички от тях публично заявиха, че ще препоръчат да сформирам следващото правителство“, заяви той. \r\n„Ще бъде дясно правителство. Но възнамерявам да бъда министър-председател на целия Израел, десни и леви, евреи и не-евреи“. Превод и редакция : Калоян Пенков", "date": "2019.04.10", "title": "Times Of Israel: Нетаняху заяви,че ще формира дясно правителство, но ще бъде премиер на всички"}
{"url": "http://www.focus-news.net/news/2019/04/10/2644736/den-na-novi-ostavki-obzor.html", "text": "Три политически фигури от ГЕРБ подадоха оставки във вторник. За втори път своята оставка като народен представител в 44-тото Народно събрание подаде  Делян Добрев.  През октомври 2017г. той обяви, че ще напусне всички заемани от него постове заради т.нар. скандал \"Кумгейт\". Тогава депутатът от БСП Елена Йончева обвини Добрев за роднински назначения в община Хасково, което той определи като \"клевета\". По-късно парламентът не прие оставката на народния представител. Този път като причина за решението си Делян Добрев посочва, че чашата на търпението му е преляла след поредната фалшива новина, според която негови роднини са закупили имоти на ниски цени. Той е взел решението си след разговор с председателя на ГЕРБ и министър-председател на България Бойко Борисов и го е аргументирал като личен акт и като знак на солидарност със своите колеги, които са спазили моралния стандарт на ГЕРБ и са напуснали постовете си само заради съмнения. Заради разразилия се скандал с имотите на властта, станал известен като „Апартаментгейт“, с постовете си вече се разделиха и председателят на ПГ на ГЕРБ Цветан Цветанов, правосъдният министър Цецка Цачева, зам.-министърът на младежта и спорта Ваня Колева и зам.-министърът на енергетиката Красимир Първанов. \r\nМеждувременно от пресцентъра на ПП ГЕРБ разпространиха информация, че кметът на Созопол Панайот Рейзи също е подал оставка. Това свое решение  Панайот Рейзи  е съобщил в присъствието на председателя на ГЕРБ и министър-председател на България Бойко Борисов и на зам.-председателя на ГЕРБ и член на ИК на партията Димитър Николов. Освен от кметския пост, Рейзи е подал оставка и като член на ПП ГЕРБ. Той е аргументирал решението си с желанието си да не остават съмнения, че по някакъв начин може да бъде възпрепятствано разследването срещу него. Панайот Рейзи е посочил, че с този свой личен акт иска отново да покаже високия морален стандарт в ПП ГЕРБ, според който представителите на партията в законодателната, изпълнителната и местната власт напускат своите постове дори само заради съмнения за нарушения на закона. По-късно обаче за БНР той отрече да е подал оставка като кмет на Созопол и обясни, че е напуснал само ГЕРБ. Рейзи е обвинен за длъжностно присвояване в особено големи размери - близо 2 млн. лв. от средствата на Община Созопол. \r\nПо-рано през деня също заради публикация в медиите за имот, построен върху земеделска земя, оставката си пред министър-председателя подаде и зам.-областният управител на София  Томи Николов.  В мотивите си към нея Николов посочва именно медийни публикации и необходимостта от тяхното изясняване. Оставката на зам.-областния управител бе приета от премиера Борисов.", "date": "2019.04.10", "title": "Ден на нови оставки (ОБЗОР)"}
{"url": "http://www.focus-news.net/news/2019/04/10/2644747/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "На срещата на върха в Брюксел днес, министър-председателят очаква да му съобщят, че е необходимо „продължително“ отлагане на датата на отпътуване на страната поради отказа на Парламента да подкрепи предложеното си споразумение за излизане. Тя също така е изправена пред искане за подписване на редица условия, включително изключване на всеки опит за възобновяване на преговорите по споразумението за оттегляне, които многократно са отхвърляни от депутатите. Депутатите Тори са разярени от очакваното „продължително” забавяне. Джейкъб Рийс-Мог каза: „Това показва, че ЕС не се интересува от демокрацията и очаква избирателите да бъдат притиснати в покорство.“пише британският в.  Daily Express . \r\nДоналд Туск е използвал писмо до лидерите на ЕС в навечерието на срещата на върха, за да предложи „преосмисляне“ на Брекзит. \r\n„В случай на продължаваща безизходица, такова по-дълго удължаване ще позволи на Великобритания да преосмисли стратегията си за Брекзит“, каза той. \r\nТой предупреди, че искането на Тереза Мей за кратко забавяне на Брекцит до 30 юни най-късно е нереалистично. \r\n„Досегашният ни опит, както и дълбоките разделения в Камарата на общините, ни дават малка причина да вярваме, че процесът на ратификация може да приключи до края на юни“, пише Доналд Туск. \r\nПредседателят на Съвета на ЕС заяви, че поредица от кратки удължавания и повече извънредни срещи на високо равнище биха създали твърде голяма несигурност и биха могли да доведат до Брекзит без сделка. \r\nВместо това той призова за „алтернативно, по-дълго удължаване“ и каза, че Тереза Мей ще трябва да се съгласи, че Великобритания няма да наруши работата на ЕС по време на удължаването или ще се опита да възобнови преговорите с надеждата да промени споразумението за оттегляне. \r\n„Една възможност би била гъвкаво удължаване, което ще продължи само толкова дълго, колкото е необходимо и не повече от една година, тъй като след тази дата ще трябва да вземем единодушно решение по някои ключови европейски проекти.“ \r\nДоналд Туск също използва писмото си, за да призове лидерите на ЕС да не се радват на затрудненията на Обединеното кралство. \r\n„Трябва да се отнасяме към Обединеното кралство с най-голямо уважение, тъй като искаме да останем приятели и близки партньори и, тъй като все още ще трябва да постигнем съгласие за бъдещите ни отношения“. \r\n„На нито една от страните не трябва да се позволява да се чувства унизена на всеки етап от този труден процес“. \r\nМолбата на премиера Мей за по-кратко забавяне беше отхвърлена от френския президент Еманюел Макрон и германския канцлер Ангела Меркел. \r\nВ Париж президентът Макрон каза, че Великобритания трябва да остане в ЕС поне до Коледа. \r\nПреди дипломатическото пътуване на Тереза Мей, Андреа Лийдсъм призова лидерите на ЕС да позволят предоговаряне на споразумението за излизане, за да се осигури „надлежен Брекзит“. \r\n„Би било фантастично, ако Ангела Меркел се опита да подкрепи надлежно британско излизане, като се съгласи да предоговорим споразумението за оттегляне. \r\nВторото забавяне на Брекзит може да продължи до 30 март 2020 г., заяви официален представител на блока, докато 27 национални пратеници се подготвят за срещата на лидерите в сряда, която трябва да вземе решение по въпроса. \r\n***  Демократичната юнионистка партия (ДЮП) обяви предложението на Тереза Мей за удължаване на Брекзит като унизително и неудобно, съобщава британският в.  Independent . \r\nЛидерът на партията Арлин Фостър и Найджъл Додс обвиниха Мей в „просия“ за помощ да се пробие безизходицата. \r\n„Преговорите между премиера и лидерите на Франция и Германия са унизителни и неудобни за Обединеното кралство“, заяви г-н Додс. „Проблемите, които министър-председателят се опитва да реши, не бяха създадени от решението за напускане на Европейския съюз, а неефективните преговори на министър-председателя за изпълнение на това решение“. \r\n„Близо три години след референдума Обединеното кралство днес ефективно провежда просия от европейските лидери“. \r\nПо-рано Арлин Фостър постави под въпрос лидерските качества на Тереза Мей. \r\n„Тя трябваше да бъде силна, трябваше да покаже лидерство, и съжалявам да кажа, че това не е било очевидно през последните няколко месеца“, каза тя за Би Би Си. \r\n„Смятам, че е много болезнено да гледам какво се случва в настоящия момент, но е доста унизително, че трябва да отидем и да просим, за да можем да си тръгнем\", добави Фостър. \r\n***  Искането на Тереза Мей за кратко забавяне на Брекзит беше отхвърлено, което постави ЕС на пътя да удължи членството на Великобритания до 2020 г, пише британският в.  The Guardian . \r\nВъпреки отчаяният спринт на премиера до Париж и Берлин, за да убеди лидерите в плана й да прекъсне безизходното положение, председателят на Европейския съвет Доналд Туск показа липсата на вяра у политиците от ЕС в нейните междупартийни преговори. \r\nНа фона на нарастващата подкрепа сред ЕС-27 за продължително отлагане на Брекзит, Туск отхвърли молбата на Мей за по-кратко забавяне до 30 юни в писмо до лидерите, с което ги кани на срещата в сряда, когато ще обсъдят новата дата за напускане. \r\nДипломат от ЕС заяви във вторник, след среща на посланиците, че двете крайни дати, които се изясняват в столиците на ЕС, са края на декември или края на март 2020 г. \r\nИзточник от кабинета изрази съмнения дали Мей може да оцелее, след като председателства толкова дълго закъснение на Брекзит, след като преди това заяви, че „като премиер“ не може да приеме по-дълго забавяне от 30 юни. \r\nМей е изправена пред ожесточена реакция в рамките на нейната партия относно вероятността за дълго забавяне на Брекзит и участие в изборите за ЕС, особено ако това води до някаква сделка с лейбъристите, включваща митнически съюз. \r\nТуск заяви, че „досегашният опит на ЕС, както и дълбоките разделения в Камарата на общините, ни дават малка причина да вярваме, че процесът на ратификация може да приключи до края на юни“. \r\nФранция смята, че удължаване с година с възможността да напусне по-рано, както беше предложено от Туск по-рано този месец, ще бъде „твърде дълго“, но Тереза Мей смекчи позицията си. \r\nСловения, Австрия и Испания изразиха загриженост относно продължителното удължаване по време на срещата във вторник, позовавайки се на рисковете за ЕС от лошо държане на Великобритания по време на допълнителния период на членство.", "date": "2019.04.10", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/10/2644744/the-guardian-es-othvarli-predlozhenieto-na-tereza-mey-za-kratko-zabavyane-na-brekzit.html", "text": "Искането на Тереза Мей за кратко забавяне на Брекзит беше отхвърлено, което постави ЕС на пътя да удължи членството на Великобритания до 2020 г, пише британският в.  The Guardian . \r\nВъпреки отчаяният спринт на премиера до Париж и Берлин, за да убеди лидерите в плана й да прекъсне безизходното положение, председателят на Европейския съвет Доналд Туск показа липсата на вяра у политиците от ЕС в нейните междупартийни преговори. \r\nНа фона на нарастващата подкрепа сред ЕС-27 за продължително отлагане на Брекзит, Туск отхвърли молбата на Мей за по-кратко забавяне до 30 юни в писмо до лидерите, с което ги кани на срещата в сряда, когато ще обсъдят новата дата за напускане. \r\nДипломат от ЕС заяви във вторник, след среща на посланиците, че двете крайни дати, които се изясняват в столиците на ЕС, са края на декември или края на март 2020 г. \r\nИзточник от кабинета изрази съмнения дали Мей може да оцелее, след като председателства толкова дълго закъснение на Брекзит, след като преди това заяви, че „като премиер“ не може да приеме по-дълго забавяне от 30 юни. \r\nМей е изправена пред ожесточена реакция в рамките на нейната партия относно вероятността за дълго забавяне на Брекзит и участие в изборите за ЕС, особено ако това води до някаква сделка с лейбъристите, включваща митнически съюз. \r\nТуск заяви, че „досегашният опит на ЕС, както и дълбоките разделения в Камарата на общините, ни дават малка причина да вярваме, че процесът на ратификация може да приключи до края на юни“. \r\nФранция смята, че удължаване с година с възможността да напусне по-рано, както беше предложено от Туск по-рано този месец, ще бъде „твърде дълго“, но Тереза Мей смекчи позицията си. \r\nСловения, Австрия и Испания изразиха загриженост относно продължителното удължаване по време на срещата във вторник, позовавайки се на рисковете за ЕС от лошо държане на Великобритания по време на допълнителния период на членство. Превод и редакция : Калоян Пенков", "date": "2019.04.10", "title": "The Guardian: ЕС отхвърли предложението на Тереза Мей за кратко забавяне на Брекзит"}
{"url": "http://www.focus-news.net/news/2019/04/10/2644748/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Изборите в Украйна вървят по идеалния за Русия сценарий, пише руският вестник  “Взгляд“ . \r\n Порошенко \"губи почва под краката си\" – ръководителите на две особено значими области едновременно отказаха да му се подчинят макар и по различни причини. Това говори в полза на версията, че президентската администрация на Украйна подготвя мащабни измами за победа във втория тур на изборите. Преизбирането на Порошенко в такива условия би било идеален сценарий за Русия. \r\nНапоследък малцина са чували за Максим Степанов в Русия, сега името му буквално процъфтява в медиите. Нищо чудно - той стана главният герой на \"бунта на кораба\", който все още принадлежи на президента на Украйна, Петро Порошенко - част от президентската властова вертикална, която увисна във въздуха. \r\nПорошенко подписа указ за уволнението на Степанов от поста председател на Одеската регионална държавна администрация, но Степанов категорично отказа да напусне, подчертавайки, че президентският указ е незаконен и не отговаря на конституцията - председателят може да бъде отстранен само от правителството. Малко след това неизвестен телефонен терорист обяви за бомбена заплаха в сградата на Одеската държавна администрация, а той бързо е бил евакуиран. \r\n\"Това е първият случай, който познавам в историята на Украйна, когато губернатор открито се противопостави на решението на президента\", заяви Юрий Ткачев, главен редактор на одеското издание на \"Таймер\", в коментар за ситуацията. \r\nПаралелно с това върви и административната криза в Херсонската област. Председателят на местната държавна администрация Андрей Гордеев сам подаде оставка, но президентът все още не я приел. Според експерти, това се дължи на факта, че на толкова важен етап Гордеев не е толкова лесно да бъде заменен: двамата му заместници са били отстранени от работа по различни причини (включително заради убийството на местната журналистка Екатерина Гандюк), а друг, Андрей Балон, който се смяташе  за верен на настоящия президент , вече е \"преминал\" на страната на Владимир Зеленски, а кметът на Херсон Владимир Миколенко, след като обнародва изявлението на Гордеев, взел подозрително спешен отпуск и напуснал страната - отлетя за Грузия. \r\nТази ситуация напомня на плъховете, които бягат от потъващ кораб, и това е съвсем различна история от бунт на кораба. И двата случая в Одеса и Херсон говорят в полза на едно нещо - Порошенко подготвя мащабни измами за победа във втория тур на изборите. \r\nОт гледна точка на социологията и електоралната география, победата на Зеленски е почти предрешена. Трябва да се случи наистина нестандартна или извънредна ситуация, за да може настоящият президент да настигне фаворита. Можем да говорим за война или за „изваждането   на няколко скелета от гардероба“ на Зеленски, но с повече или по-малко стандартно развитие на събитията, Порошенко е обречен. \r\nРазбира се, всичко това не доказва, че ще има фалшификации. Но - говори в полза на това. Прибягването до такива трикове в първия кръг от страна на Порошенко беше твърде опасно (ще оставим някои инциденти в Донецка и Луганска област зад скобите). Това ще разкрие тактиката му, ще предизвика допълнителен скандал, ще позволи на конкурента да засили надзора в уязвимите райони (между другото, липсата на добър екип от наблюдатели на Зеленски е отличителна черта на първия кръг). Но сега въпросът е категоричен - победа или поражение, което заплашва \"шоколадовия цар\" с изключително неприятни последствия. \r\nСъмнително е, че колективният Запад (не е важно - Европа или САЩ) ще координира такава игра за президента на Украйна. За тях той е нерентабилен от гледна точка на образа, докато преизбирането на Порошенко вече не изглежда особено ценна награда нито в Брюксел, нито във Вашингтон - местната преса, която редовно докладва за успеха на украинските реформи, обвинява държавния глава за всички неуспехи. \r\nНо няма съмнение, че в случай на такава алтернатива като загубата на управляемост от страна на Украйна и по-нататъшното й разпадане, Западът ще подкрепи лоялните към него власти, като им предостави допълнителна легитимност. Разбирайки това, Порошенко може да поеме риска. \r\nОт гледна точка на Русия, това би било идеален сценарий. \r\nПреизбирането на Порошенко с \"грубо фалшифициран  резултат предполага по-нататъшна деградация на Украйна. Първо, дестабилизира ситуацията в нея до риска от следващ Майдан. Второ, тя гарантира, че икономиката на тази страна няма да получи глътка въздух, тъй като подобряването на отношенията на Киев с Москва е необходимо преди всичко за украинската икономика, а руските власти ефективно обявиха бойкот на Порошенко. На трето място, това ще направи Украйна с нелегитимен и непопулярен президент начело на токсичен актив за Запада и ревът на гласове, недоволни от безусловната подкрепа за неговата политика, ще стане много по-силен. \r\nИ накрая, съвсем  не е необходимо Москва да признава резултатите от изборите, в контекста на недопускането на руски наблюдатели в Украйна. А това й осигурява свободата на маневриране в отношенията с Украйна и Донбас. \r\nРазбира се, в Руската федерация, украинците се възприемат като \"братски хора\". Но в момента Украйна е изключително враждебна към Русия. \r\nФактът, че неопитният политик Зеленски е в състояние да обърне тази ситуация, е съмнителен - по-скоро съществува висок риск, че ястребите и „националистите“, които очакват той да „задвижи реформите”, ще започнат да се ангажират с агресивна самостоятелна дейност по демаркационната линия в Донбас, както направиха неведнъж. \r\nСледователно по-нататъшното отслабване на врага под ръководството на непримиримия Порошенко изглежда по-обещаващ резултат, а времето все още работи в полза на Русия. \r\n*** Западът залага на Петро Порошенко, пише руският вестник  “Независимая газета“ .  \r\nВ края на седмицата Петро Порошенко заминава за Берлин. Според изданието украинският президент се нуждае от подкрепата на европейските играчи, водени от Ангела Меркел в навечерието на втория тур на изборите. Съдейки по думите на специалния представител на Държавния департамент на САЩ Кърт Волкър, той може да разчита и на подкрепата на американците. \r\nПо-рано представители на официален Вашингтон, включително Волкър, твърдяха, че САЩ не разчитат на никой от украинските кандидати, че в Украйна има демокрация, в рамките на която ще бъде избран президент. В резултат на това Порошенко получи около 16% от гласовете в първия кръг, а съперникът му Владимир Зеленски, който няма политически опит, получи повече от 30%. След това Волкър, в интервю за американския телевизионен канал PBS, каза: “Украинското общество е изправено пред избор. Има ли нужда от някой, който просто се изправя срещу стауквото, обещавайки огромна реформа? Или искат някой, който може да ги е разочаровал в някакво отношение, но е направил повече реформи, отколкото всеки друг в Украйна през последните 20 години, и се противопостави на Путин? \r\nВ Киев, това изявление се разглежда като прозрачен намек за подкрепа на Порошенко. Блогърът Дмитрий Василец, цитиран от изданието \"Страна\", отбеляза, че американците могат да бъдат разбрани: в Европа има малко президенти, които се съгласяват да се борят с Русия до последния човек, като същевременно стартират \"реформи, които намаляват населението\". \r\nСлуховете, че САЩ залагат на Порошенко, се засилиха след като американското издание на Daily Beast съобщи, че ФБР е започнало широкомащабно разследване на украинския бизнесмен Игор Коломойски. Последният работи като управител на региона Днепропетровск, но е уволнен след силни конфликти с Порошенко. Според съобщения в медиите, Коломойски живее в Израел. След заминаването си, Украйна национализира най-големата и най-важна ПриватБанк, който принадлежеше на бизнесмена. Смята се, че Коломойски стои зад номинирането на шоумена Владимир Зеленски за президент. Следва да се отбележи, че след първия кръг на изборите Порошенко не можеше да устои и нарече съперника си „кукла на Коломойски“. \r\nЕксперти смятат, че гражданите на Украйна са по-загрижени за други проблеми. Проучването, проведено след първия тур на изборите от Фондация \"Демократични инициативи показа, че 74% от украинците очакват от кандидатите  убедителни аргументи, за да направят избор във втория тур. Те идентифицираха пет основни теми, които ще бъдат обсъдени в дебата на кандидатите. 42% от избирателите поставиха въпроса: „Как да постигнем мир в Донбас? Как да се освободят окупираните територии на Донбас и да се осъществи тяхната интеграция в структурата на Украйна? ”Също толкова важно за обществото са въпросите за изкореняването на корупцията и икономическия растеж (40% от анкетираните са гласували за тях). Други 39% се надяват, че по време на дебата кандидатите ще разкажат на всеки за програмата си за развитие в Украйна и 31,5% искат да чуят поне първите стъпки, които Порошенко и Зеленски ще предприемат, ако спечелят изборите. \r\nПо време на предизборната кампания Петро Порошенко многократно казваше, че Владимир Путин няма да предприеме никакви действия, защото не иска да избира Порошенко за президент. Без да се отменят предишните изявления, украинският президент ще разговаря с Ангела Меркел за засилване на работата в \"Норманския формат\". \r\nПо този въпрос екипът на президента се противопоставя на Владимир Зеленски. Той, подобно на Порошенко, е за уреждане на политически и дипломатически мерки. Но той предлага да се разшири „нормандският формат“, като покани Съединените щати и Обединеното кралство да участват в преговорите (на основание, че са подписали Будапещенския меморандум). Наскоро Зеленски обясни позицията си: „Войната е с Русия. Ето защо е необходимо да се говори с Русия. Трябва да има преговори. Дипломатически формат на преговорите в присъствието на представители на Запада. \" \r\nВ понеделник говорител на руския президент Дмитрий Песков, отговарящ на въпрос от журналисти, каза: \"Владимир Путин е отворен за диалог, но с изключение на случаите, когато се опитват да изкривят този диалог с различни провокации\" Кой и в какъв формат ще разговаря с руското ръководство, ще бъде решено за резултатите от втория тур на изборите на 21 април. Във Върховната Рада (парламента на Украйна) започнаха сериозно да се страхуват, че ситуацията ще излезе от контрол“. \r\n***  Двата основни конкуренти на парламентарните избори в Израел обявиха победата си веднага след приключването на гласуването и обявяването на екзит половете. Според публикуваните информации, дясната партия „Ликуд“, водена от премиера Бенямин Нетаняху, изостава от основния си съперник, центристкия блок „Синьо и бяло“, воден от бившия шеф на армията Бени Ганц и бившия финансов министър Яир Лапид. Според социологическите проучвания няма да е лесно и двете страни да формират управляваща коалиция, пише руският в. „ Коммерсант “. \r\nВ резултат на три отделни проучвания, проведени от израелските телевизионни канали на изхода от избирателните секции, разликата в мандатите между страните може да бъде от една до четири. Според екзит половете, провеждани от израелски телевизионни канали, „Ликуд“ получава от 33 до 36 места от 120, и „Синьо и бяло“ - 36 или 37 места. \r\nСлед като бяха обявени резултатите от екзит половете, лидерите на двете партии обявиха победата си. „Десният блок, воден от партия „Ликуд“, спечели ясна победа. Благодаря на израелските граждани за доверието им. Тази вечер ще започна да сформирам дясно правителство с нашите естествени партньори“, написа израелският премиер в Twitter. \r\n„Ние спечелихме! Народът на Израел каза думата си! Благодаря на хилядите активисти и над милион избиратели. На тези избори има ясен победител и ясен губещ. Биби (Бенямин Нетаняху) обеща 40 мандата и в крайна сметка загуби много. Президентът вижда картината и трябва да даде правителствения влак в ръцете на победителя. Няма друга опция!“, написа Бени Ганц. \r\nПравото да сформира правителство, израелският президент Реувен Ривлин обеща да даде на лидера на партията, спечелила най-много места. След това обаче кандидатът за министър-председател трябва да сформира парламентарна коалиция, състояща се от най-малко 61 депутати. Но нищо не забранява на президента да поверява формирането на правителство на онези, които голям шанс да съберат около него по-голям брой депутати. Но този път няма да бъде лесно нито за Бенямин Нетаняху, нито за Бени Ганц. Според някои данни на основните екзит полове, всяка партия може да сформира коалиция от 60 депутати, а други преброяват 66 потенциални поддръжници на „Ликуд“ и 54 за „Синьо и бяло“ или 64-56. Но дори и предимството в изчисленията не дава гаранция. \r\nНа изборите за Кнесет участваха 39 партии и избирателни блокове. Според екзит половете само 10 от тях преминават избирателната бариера от 3,25% от гласовете. \r\n***  Официален Каракас обяви готовността си да се оттегли от Организацията на американските държави на 27 април 2019 г., съобщава ТАСС. Властите на Боливарската република са убедени, че ОАД действа единствено в интерес на администрацията на САЩ и вреди на интересите на Венецуела, пише в. „ Российская газета “. \r\n„Правителството на Боливарианска Република Венецуела ратифицира решението си да напусне Организацията на американските държави на 27 април 2019 г. в съответствие с жалбата, подадена преди две години и в рамките на съответните процедури, като се има предвид, че Боливарианска Република Венецуела не може да остане в организация, стояща на колене пред имперските и доминиращи интереси на американската администрация“, се казва в изявление на министерството на външните работи на южноамериканската страна.", "date": "2019.04.10", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/10/2644749/ria-novosti-ministarat-na-otbranata-na-yaponiya-potvardi-za-katastrofata-na-iztrebitel-f-35.html", "text": "Японският министър на отбраната Такеши Ивая официално съобщи на журналисти, че изчезналият от радарите изтребител F-35 на военновъздушните сили е претърпял катастрофа, предава  РИА Новости . \r\nМинистърът потвърди информацията в медиите, че в Тихия океан в района на префектурата Аомори са открити отломк на изтребителя и призна, че „е претърпял катастрофа“. Министърът каза, че четири изтребители от базата на Мисава са участвали във въздушни бойни учения. Министър Ивая подчерта, че сега всички сили са фокусирани върху издирването на 40-годишния пилот. \r\n„Правим всичко за спасяването на живота му“, подчерта министърът. \r\nТой също се извини на местните жители за безпокойствието и увери журналистите, че предстои разследване на причините за катастрофата. \r\nОт януари миналата година в базата на Мисава са разположени 13 нови изтребителя F-35A. Превод и редакция : Калоян Пенков", "date": "2019.04.10", "title": "РИА Новости: Министърът на отбраната на Япония потвърди за катастрофата на изтребител F-35"}
{"url": "http://www.focus-news.net/news/2019/04/10/2644752/24-info-makedoniya-kitayskiyat-premier-li-katsyan-i-delegatsiya-ot-250-dushi-pristigna-na-poseshtenie-v-harvatiya.html", "text": "Китайският министър-председател Ли Къцян пристигна в Хърватия на мисия за укрепване на отношенията със страните от Централна и Източна Европа, които Китай иска да включи още по-силно в своя мега проект  „Един пояс, един път“, съобщава скопската електронна медия „ 24 Инфо . \r\nТой пристигна в Загреб с делегация от 250 души, продължавайки последните интензивни контакти между Пекин и Загреб. \r\nКъцян ще се срещне с премиера Андрей Пленкович, с президента Колинда Грабар-Китарович и с председателя на парламента Гордан Яндрокович и ще подпише десет споразумения. \r\n„Това е голямо политическо послание към Хърватия и шанс за хърватската икономика“, заяви Пленкович пред репортери на летището, преди пристигането на китайския премиер. \r\nПремиерът Ли дойде в Хърватия след срещата на върха на ЕС и Китай в Брюксел. Превод и редакция : Калоян Пенков", "date": "2019.04.10", "title": "„24 Инфо“ (Македония): Китайският премиер Ли Къцян и делегация от 250 души пристигна на посещение в Хърватия"}
{"url": "http://www.focus-news.net/news/2019/04/10/2644746/daily-express-es-planira-ogromno-zabavyane-liderite-zapovyadvat-na-mey-da-premisli-za-izlizane.html", "text": "На срещата на върха в Брюксел днес, министър-председателят очаква да му съобщят, че е необходимо „продължително“ отлагане на датата на отпътуване на страната поради отказа на Парламента да подкрепи предложеното си споразумение за излизане. Тя също така е изправена пред искане за подписване на редица условия, включително изключване на всеки опит за възобновяване на преговорите по споразумението за оттегляне, които многократно са отхвърляни от депутатите. Депутатите Тори са разярени от очакваното „продължително” забавяне. Джейкъб Рийс-Мог каза: „Това показва, че ЕС не се интересува от демокрацията и очаква избирателите да бъдат притиснати в покорство.“пише британският в.  Daily Express . \r\nДоналд Туск е използвал писмо до лидерите на ЕС в навечерието на срещата на върха, за да предложи „преосмисляне“ на Брекзит. \r\n„В случай на продължаваща безизходица, такова по-дълго удължаване ще позволи на Великобритания да преосмисли стратегията си за Брекзит“, каза той. \r\nТой предупреди, че искането на Тереза Мей за кратко забавяне на Брекцит до 30 юни най-късно е нереалистично. \r\n„Досегашният ни опит, както и дълбоките разделения в Камарата на общините, ни дават малка причина да вярваме, че процесът на ратификация може да приключи до края на юни“, пише Доналд Туск. \r\nПредседателят на Съвета на ЕС заяви, че поредица от кратки удължавания и повече извънредни срещи на високо равнище биха създали твърде голяма несигурност и биха могли да доведат до Брекзит без сделка. \r\nВместо това той призова за „алтернативно, по-дълго удължаване“ и каза, че Тереза Мей ще трябва да се съгласи, че Великобритания няма да наруши работата на ЕС по време на удължаването или ще се опита да възобнови преговорите с надеждата да промени споразумението за оттегляне. \r\n„Една възможност би била гъвкаво удължаване, което ще продължи само толкова дълго, колкото е необходимо и не повече от една година, тъй като след тази дата ще трябва да вземем единодушно решение по някои ключови европейски проекти.“ \r\nДоналд Туск също използва писмото си, за да призове лидерите на ЕС да не се радват на затрудненията на Обединеното кралство. \r\n„Трябва да се отнасяме към Обединеното кралство с най-голямо уважение, тъй като искаме да останем приятели и близки партньори и, тъй като все още ще трябва да постигнем съгласие за бъдещите ни отношения“. \r\n„На нито една от страните не трябва да се позволява да се чувства унизена на всеки етап от този труден процес“. \r\nМолбата на премиера Мей за по-кратко забавяне беше отхвърлена от френския президент Еманюел Макрон и германския канцлер Ангела Меркел. \r\nВ Париж президентът Макрон каза, че Великобритания трябва да остане в ЕС поне до Коледа. \r\nПреди дипломатическото пътуване на Тереза Мей, Андреа Лийдсъм призова лидерите на ЕС да позволят предоговаряне на споразумението за излизане, за да се осигури „надлежен Брекзит“. \r\n„Би било фантастично, ако Ангела Меркел се опита да подкрепи надлежно британско излизане, като се съгласи да предоговорим споразумението за оттегляне. \r\nВторото забавяне на Брекзит може да продължи до 30 март 2020 г., заяви официален представител на блока, докато 27 национални пратеници се подготвят за срещата на лидерите в сряда, която трябва да вземе решение по въпроса.", "date": "2019.04.10", "title": "Daily Express: ЕС планира огромно забавяне, лидерите заповядват на Мей да премисли за излизане"}
{"url": "http://www.focus-news.net/news/2019/04/10/2644754/pregled-na-mezhdunarodnite-novini-do-6-chasa-agentsiya-fokus.html", "text": "AFP: Тръмп заяви, че няма да разделя децата от мигрантски семейства \r\nАмериканският президент Доналд Тръмп заяви, че няма да възобнови противоречивата практика да се разделят децата от семейства на мигранти без документи - но след това похвали тактиката като ефективна, съобщава  AFP . \r\n„Не искаме да го правим“, каза той пред репортери в Белия дом. \r\n***  Молдовският президент Игор Додон ще разпусне парламента, ако законодателният орган не започне да функционира до средата на юни, съобщава агенция  TACC . \r\n„Ако не бъде приет нито един закон до средата на юни, ако няма председател на парламента, тогава мога да разпусна парламента“, заяви Додон. Коментирайки трудностите при преговорите за сформиране на парламентарно мнозинство, той изрази увереност, че депутатите ще станат по-сговорчиви с приближаването на крайния срок. В същото време Додон увери, че Партията на социалистите в Република Молдова, която го подкрепя, не се страхува от предсрочни избори. \r\nСпоред резултатите от изборите на 24 февруари три големи формации влязоха в 101-местния парламент на Молдова, които се договарят за парламентарно мнозинство и за състава на правителството. \r\n***  Съветът за сигурност на ООН ще проведе неотложни консултации при закрити врати в сряда по повод на кризата в Либия, където борбата подкопава усилията на ООН за подготовка на избори, съобщава  AFP . \r\nСпециалният пратеник на ООН Гасан Саламе ще информира Съвета за решението си да отложи национална конференция, целяща изготвянето на пътна карта за изборите, казаха дипломати. \r\n***  Председателят на Съвета на ЕС Доналд Туск призова лидерите на блока да разрешат на Великобритания да отложи Брекзит за срок до една година, тъй като Лондон и Брюксел се борят да избегнат хаотично напускане без сделка, предава  AFP . \r\nПремиерът Тереза Мей поиска Брекзит да бъде отложен за 30 юни, но Туск заяви, че фактите от последните месеци са дали „малка причина да се вярва“, че разделените британски депутати ще ратифицират споразумението за развод дотогава. \r\n***  Съмнението относно резултатите от местните избори в Истанбул ще остане, ако висшият избирателен съвет на Турция отхвърли жалбата на Партията на справедливостта и развитието (ПСР) за повтаряне на изборите в града, заяви вчера заместник-председателят на партията, пише турският в.  Yeni Safak . \r\nГоворейки пред репортери в Истанбул, заместник-председателят на ПСР Али Ихсан Явуз заяви, че неговата партия ще поиска повтаряне на кметските избори в Истанбул, след като каза за нередности, които пряко са повлияли на гласуването. \r\n„Ще подадем нашата жалба днес. Ще кажем, че имаше събития, които пряко повлияха на изхода от изборите и, че изискваме повтаряне на изборите в Истанбул“. \r\n***  Съединените щати трябва да се подготвят за съвсем реалната възможност Великобритания да напусне Европейския съюз без споразумение, съобщи министърът на финансите Стивън Мнучин, предава  AFP . \r\n„Мисля, че в този момент трябва да бъдем подготвени за твърд Брекзит като много реалистичен резултат“, заяви Мнучин по време на показания пред комисията по финансови услуги. \r\nТой добави, че министерството на финансите на САЩ се е координирало с Федералния резерв, Федералната корпорация по депозитно застраховане и други агенции, за да бъдат готови за такъв сценарий, докато Лондон и Брюксел се борят да избегнат хаотичен Брекзит без сделка. \r\n***  Съединените щати получиха уверения от Египет, че Кайро отчита заплахата от санкции при закупуване на Су-35 от Русия и се надяват да се откаже от сделката. Това съобщи държавният секретар Майк Помпео, предава агенция  TACC . \r\n„Даваме ясно да се разбере, че в случай на закупуване на тези системи, Законът за противодействие на противниците на Америка чрез санкции (CAATSA) ще бъде приложен. Получихме уверения от тях, че те разбират възможните последствия.Надявам се, че те ще решат да не правят тази покупка“, каза той, на въпрос за възможността Египет да закупи изтребители Су-35 от Русия. \r\nЗаконът „За противодействие на противниците на Америка чрез санкции“ бе подписан от президента на САЩ Доналд Тръмп на 2 август 2017 г., който предвижда по-строги санкции срещу Русия, Иран и Северна Корея. \r\n***  Американският заместник-помощник държавен секретар Матю Палмър приключи двудневното си посещение в Тирана след среща с албанския държавен глава Илир Мета, съобщава скопската електронна медия „ 24 Инфо “. \r\nЗа срещата Мета публикува кратък текст в социалните мрежи, в който съобщава, че са обсъждали влошаващата се политическа ситуация в страната и възможностите за излизане от нея. \r\n„Проведохме открита и приятелска среща за влошаващата се политическа ситуация в страната и изхода от нея, за да може държавата да продължи напред“. \r\nПо-рано през деня Палмър се срещна с Лулзим Баша и Моника Круемади, с които имаше отделни срещи за повече от час, а снощи се срещна с премиера Еди Рама. \r\nСпоред публикуваното в медиите Палмър си е тръгнал разочарован, защото не е успял да сближи позициите на властта и опозицията. \r\nВъпреки призива опозицията да се върне в парламента и да вземе участие в местните избори през юни, Круемади заяви след срещата, че албанците трябва да решават проблемите си самостоятелно, а партията на Баша няма да се яви на избори, докато Еди Рама е на власт. \r\n***  Венецуела възнамерява да се оттегли от Организацията на американските държави на 27 април 2019 г. Това съобщи министерството на външните работи на републиката, предава агенция  TACC . \r\n„Правителството на Боливарианска република Венецуела ратифицира решението си да напусне Организацията на американските държави на 27 април 2019 г. в съответствие с жалбата, подадена преди две години и в рамките на съответните процедури, като се има предвид, че Боливарианска република Венецуела не може да остане в организация, която е на колене пред имперските и доминиращи интереси на администрация на САЩ“, се казва в изявлението. \r\n***  Китайският министър-председател Ли Къцян пристигна в Хърватия на мисия за укрепване на отношенията със страните от Централна и Източна Европа, които Китай иска да включи още по-силно в своя мега проект  „Един пояс, един път“, съобщава скопската електронна медия „ 24 Инфо . \r\nТой пристигна в Загреб с делегация от 250 души, продължавайки последните интензивни контакти между Пекин и Загреб. \r\nКъцян ще се срещне с премиера Андрей Пленкович, с президента Колинда Грабар-Китарович и с председателя на парламента Гордан Яндрокович и ще подпише десет споразумения. \r\n„Това е голямо политическо послание към Хърватия и шанс за хърватската икономика“, заяви Пленкович пред репортери на летището, преди пристигането на китайския премиер. \r\nПремиерът Ли дойде в Хърватия след срещата на върха на ЕС и Китай в Брюксел. \r\n***  При 96% от преброяването на гласовете, „Ликуд“ на премиера Бенямин Нетаняху и „Синьо и бяло“ на Бени Ганц изглежда са на път да получат по 35 места, но Нетаняху има изчистен път към формиране на дясно правителство. \r\nРезултатите дават на „Ликуд“ 26.47%, малко по-напред от „Синьо и бяло“ с 26.11% \r\nСпоред преброяването двете улта-ортодоксални партии „Шас“ и „Обединен юдаизъм на Тората“ ще получат по 8 места. Арабската Хадаш-та’ал и партията на труда получават по шест. „Израел Бейтену“ и Съюз на десните партии получават 5 места, а „Кулану“ и „Мерец“ - 4 места. \r\nГолямата промяна от последния час е, че втората арабска партия Раам-Балад достига прага от 3,25%, което ще й даде 4 места. \r\nТези резултати дават на десницата и религиозния блок 65 места, докато центъра, левицата и арабските партии имат 55.", "date": "2019.04.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/10/2644745/independent-dyup-opredeli-pregovorite-na-mey-s-evropeyskite-lideri-kato-unizitelni-i-smushtavashti.html", "text": "Демократичната юнионистка партия (ДЮП) обяви предложението на Тереза Мей за удължаване на Брекзит като унизително и неудобно, съобщава британският в.  Independent . \r\nЛидерът на партията Арлин Фостър и Найджъл Додс обвиниха Мей в „просия“ за помощ да се пробие безизходицата. \r\n„Преговорите между премиера и лидерите на Франция и Германия са унизителни и неудобни за Обединеното кралство“, заяви г-н Додс. „Проблемите, които министър-председателят се опитва да реши, не бяха създадени от решението за напускане на Европейския съюз, а неефективните преговори на министър-председателя за изпълнение на това решение“. \r\n„Близо три години след референдума Обединеното кралство днес ефективно провежда просия от европейските лидери“. \r\nПо-рано Арлин Фостър постави под въпрос лидерските качества на Тереза Мей. \r\n„Тя трябваше да бъде силна, трябваше да покаже лидерство, и съжалявам да кажа, че това не е било очевидно през последните няколко месеца“, каза тя за Би Би Си. \r\n„Смятам, че е много болезнено да гледам какво се случва в настоящия момент, но е доста унизително, че трябва да отидем и да просим, за да можем да си тръгнем\", добави Фостър. Превод и редакция : Калоян Пенков", "date": "2019.04.10", "title": "Independent: ДЮП определи преговорите на Mей с европейските лидери като „унизителни и смущаващи“"}
{"url": "http://www.focus-news.net/news/2019/04/10/2644755/radio-mof-makedoniya-gartsiya-shte-izprati-lunohod-na-lunata-prez-2022-godina.html", "text": "Гръцката космическа агенция и НАСА подписаха споразумение за изпращане на луноход на Луната, който ще има за цел събирането на полеви данни, които гръцките учени могат по-късно да използват в своите изследвания, предава македонското радио „ Моф . \r\n„Гърция на Луната“ е акцията, която трябва да се реализира през 2022 г., потвърди министерството на дигиталната политика и телекомуникациите на Гърция \r\nС изпращането на роботизираното превозно средство, Гърция влиза в категорията на малък брой страни, които са стъпили на повърхността на луната с возило. Превод и редакция : Калоян Пенков", "date": "2019.04.10", "title": "Радио „Моф“ (Македония): Гърция ще изпрати луноход на Луната през 2022 година"}
{"url": "http://www.focus-news.net/news/2019/04/10/2644756/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-ruse.html", "text": "Интензивен е трафикът за  товарни автомобили на изход на ГКПП „Дунав мост – Русе“. Това съобщиха от пресцентъра на  ГД „Гранична полиция“ . Данните  са към 6.00 ч. На границата със Сърбия, Македония, Гърция и Турция движението се извършва нормално на всички гранични контролно-пропускателни пунктове.", "date": "2019.04.10", "title": "ГД „Гранична полиция“: Интензивен е трафикът за  товарни автомобили на изход на ГКПП „Дунав мост – Русе“"}
{"url": "http://www.focus-news.net/news/2019/04/10/2644758/24-info-makedoniya-taravari-imam-60-sluzhiteli-v-obshtinata-koito-sa-paraziti-na-dsi.html", "text": "Кметът на Гостивар Арбен Таравари обвини Демократичния съюз за интеграция (ДСИ) в наемането на паразити в администрацията и каза, че една от целите на Алианса на албанците е да делегитимира ДСИ, съобщава скопската електронна медия „ 24 Инфо“ . \r\n„Имам 60 служители в общината, които са паразити на ДСИ, нищо не работят и получават заплата. Ние сме фокусирани върху първия кръг, първата ни цел е Река да отиде на втори тур, а втората цел е да делегитимираме ДСИ, която има 40-50 хиляди гласа“, заяви Таравари.", "date": "2019.04.10", "title": "„24 Инфо“ (Македония): Таравари: Имам 60 служители в общината, които са паразити на ДСИ"}
{"url": "http://www.focus-news.net/news/2019/04/10/2644760/predstoyashti-mezhdunarodni-sabitiya-za-10-april-agentsiya-fokus.html", "text": "***  Среща на върха в ЕС за Брекзит \r\n***  ЕЦБ ще даде пресконференция за монетарната политика в Еврозоната \r\n***  Годишен доклад на „Амнести Интернешънъл“ за смъртното наказание по света \r\n***  Визита на китайския премиер Ли Къцян \r\n***  Визита на президента на Южна Корея Мун Джей-ин \r\n***  Заседание на Съвета за сигурност на ООН за хуманитарната криза във Венецуела \r\n***  Обявяване на резултати от парламентарните избори \r\n***  Влиза в сила новата конституция \r\n***  100 години от революцията на Емилиано Сапата", "date": "2019.04.10", "title": "Предстоящи международни събития за 10 април (Агенция \"Фокус\")"}
{"url": "http://www.focus-news.net/news/2019/04/10/2644750/times-of-israel-likud-vodi-na-sinyo-i-byalo-pri-prebroeni-34-mln-glasa.html", "text": "С преброяването на 80 процента от гласовете „Ликуд“ остава най-голямата партия, която има 27% от гласовете (931 000 бюлетини), според официални данни, съобщава в.  The Times Of Israel . \r\nСледва „Синьо и бяло“ с 25,9%. „Шас“ (6%), следвани от „Обединен юдаизъм на Тората“ (5.4%), Партия на труда (4.4%), „Израел Бейтену“ (4.3%), „Хадаш-Та’ал“ (4.2%), Съюз на десните партии, „Меретц“ и „Кулану“ (съответно 3,6%). \r\nРа'ам-Балад остава под избирателния праг. Превод и редакция : Калоян Пенков", "date": "2019.04.10", "title": "Times Of Israel: „Ликуд“ води на „Синьо и бяло“ при преброени 3,4 млн. гласа"}
{"url": "http://www.focus-news.net/news/2019/04/10/2644761/nimh-vremeto-shte-bade-predimno-oblachno-intenzivni-valezhi-shte-ima-v-yuzhna-i-iztochna-balgariya.html", "text": "Днес ще остане предимно облачно, с временни разкъсвания и намаления на облачността над Западна България. Ще има валежи, в Южна и Източна България ще са на повече места, в отделни райони там - интензивни, а в Северозападна България ще са на по-малко места и предимно слаби. Вятърът ще се ориентира от север-североизток, но ще е предимно слаб. Максималните температури ще са между 14° и 19°. Това съобщи за  Агенция „Фокус”  дежурният синоптик  Мартин Славчев от  Националния институт по метеорология и хидрология (НИМХ) . \r\nНад Черноморието ще преобладава облачно време с валежи от дъжд. Ще духа слаб вятър с източна компонента. Максималните температури ще са 12°-15°. Температурата на морската вода е 11°-12°. Вълнението на морето ще бъде 2 бала. \r\nНад планините ще преобладава облачно време с временни разкъсвания и намаления на облачността над масивите в Югозападна България. На много места ще има валежи от дъжд, само по най-високите части - от сняг. В отделни райони валежите ще са интензивни, след обяд в Рило-Родопската област - придружени с гръмотевици. Ще духа умерен до силен вятър от североизток. Максималната температура на 1200 метра ще е около 8°, на 2000 метра - около 2°. \r\nАтмосферното налягане ще се повишава, но ще остане по-ниско от средното за април.", "date": "2019.04.10", "title": "НИМХ: Времето ще бъде предимно облачно, интензивни валежи ще има в Южна и Източна България"}
{"url": "http://www.focus-news.net/news/2019/04/10/2644759/predstoyashti-sabitiya-v-stranata-za-10-april-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Министерски съвет.  \r\n*** \r\nОт 09.00 часа  в Sofia Event Center, бул. „Черни връх“ 100, зали „Алфа“ и „Панорама“ ще се проведе 21-ви финансов технологичен форум \"Метаморфозите на един сектор - дигиталният свят на финансите\". \r\n*** \r\nОт 09.00 часа в София Тех Парк ще се проведе Форум за млади учени - Science Eyes Open Wide, организиран от Министерството на образованието и науката. \r\n*** \r\nОт 09.30 часа в зала „Иван Е. Гешов“ на Българската академия на науките, ул. „15 ноември” 1 българския космонавт Георги Иванов и гостите космонавти ще дадат пресконференция по повод 40-годишнината от полета на Георги Иванов.  \r\n*** \r\nОт 09.30 часа  5 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група.  \r\n*** \r\nОт 09.30 часа  4 състав на Специализирания наказателен съд ще гледа делото срещу Юлиян Т?, Христо Ст. и др., обвинени в образуване и ръководене на организирана престъпна група. \r\n*** \r\nОт 09.30 часа  10 състав на Специализирания наказателен съд ще гледа делото срещу Георги К., Илко П. и др., обвинени в образуване и ръководене на организирана престъпна група. \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Ст., обвинен в престъпление по чл. 108 НК.  \r\nсреща разговор с д-р Петко Загорчев на тема „Конвенционалната и неконвенционалната медицина”. \r\n*** \r\nОт 10.00 часа петчленен състав на Комисията за защита от дискриминация ще проведе заседание по преписка, образувана по  жалба на двама жалбоподатели от София.  \r\n*** \r\nОт 10.00 часа в залата на 11 етаж в КНСБ президентът на КНСБ Пламен Димитров и омбудсманът Мая Манолова ще се срещнат с ръководството на ЦИК.  \r\n*** \r\nОт 10.30 часа във фоайето на Българската академия на науките, ул. „15 ноември“ № 1, главният изпълнителен директор на „Български пощи” ЕАД Деян Дънешки ще пусне в употреба издание на тема: „40 години от космическия полет на Георги Иванов“. \r\n*** \r\nОт 11.00 часа ще започне празникът на Военна академия „Георги С. Раковски“ по повод 107 години от създаването на институцията с „Ден на отворените врати“. Програмата ще продължи до 16.00 часа.  \r\n*** \r\nОт 11.00 часа в Център за обслужване на клиенти в Мега мол Ръководството на „Софийска вода\" ще проведе брифинг за въвеждане на нови дигитални услуги на ВиК дружеството. \r\n*** \r\nОт 11.00 часа в Борисовата градина ще се проведе събитие, на което Нестле България ще обяви бъдещите си планове.  \r\n*** \r\nОт 11.00 часа 16 състав на Специализирания наказателен съд ще гледа делото срещу Крум К., Мирослав Е. и Свилен Г., обвинени в образуване и ръководене на организирана престъпна група. \r\n*** \r\nОт 11.00 часа петчленен състав на Комисията за защита от дискриминация ще проведе заседание по преписка, образувана по  жалба на жител на София срещу Столична община (СО).  \r\n*** \r\nОт 11.00 часа в Национален пресклуб на БТА проф. д.н. Нина Дюлгерова - преподавател във ВСУ \"Черноризец Храбър\" и ЮЗУ \"Неофит Рилски\", Кольо Парамов - финансов анализатор, Мирослав Попов - юрист, експерт по етнически и конфесионални проблеми „Балканите - банки, корупция, миграция\", ще се проведе пресконференция на тема: „Балканите - банки, корупция, миграция\". \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, образувана по  оплакване на жалбоподателка от Варна срещу директорката на Варненска морска гимназия „Св. Николай Чудотворец“.  \r\n*** \r\nОт 13.00 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.00 часа 2 състав на Специализирания наказателен съд ще гледа делото срещу Огнян М., Георги И. и др., обвинени в образуване и ръководене на организирана престъпна група. \r\n*** \r\nОт 13.30 часа в пресклуба на БТА на бул. „Цариградско шосе“ 49 министър Теменужка Петкова ще участва в дискусия, посветена на кражбите на електроенергия. \r\n*** \r\nОт 14.00 часа в City Mark Art Center на бул. „Янко Сакъзов“ 30 ще се състои церемонията ''Най-добрият град за живеене в България 2018\". – Поканени са министрите Нено Димов, Томислав Дончев, Красимир Вълчев, Николина Ангелкова, Малина Крумова. \r\n*** \r\nОт 14.00 часа 6 състав на Специализирания наказателен съд ще гледа делото срещу Кирил К., Благой Д. и др., обвинени в образуване и ръководене на организирана престъпна група. \r\n*** \r\nОт 14.00 часа 17 състав на Специализирания наказателен съд ще гледа делото срещу Алексей З. за подкуп. \r\n*** \r\nОт 14.00 часа петчленен състав на Комисията за защита от дискриминация ще проведе заседание по преписка, образувана по  оплакване на жалбоподателка от Перник срещу \"Специализирана болница за активно лечение на белодробни болести - Перник\" ЕООД.  \r\n*** \r\nОт 14.30 часа в зала „Изток“ на парламента ще се проведе кръгла маса на тема „Конституцията – източник на правото“ mо повод 140-ата годишнина от приемането на Търновската конституция в Народното събрание. \r\n*** \r\nОт 14.30 часа 7 състав на Специализирания наказателен съд ще гледа делото срещу Панайот Т., Златослав Ц. и Николай В., обвинени в участие в ръководството на престъпна организация или група. \r\n*** \r\nОт 15.00 часа в зала „Стефан Гечев“ на Посолството на Гърция ще се състои кръгла маса \"Киното и екранните изкуства, мостове на приятелството и културата между Гърция и България\". \r\n*** \r\nОт 15.30 часа петчленен състав на Комисията за защита от дискриминация ще проведе заседание по преписка, образувана по оплакване на П.С. от София.  \r\n*** \r\nОт 18.00 часа в партерното фоайе на Столична библиотека ще бъде открита фотографската изложба „Революцията на карамфилите“.  \r\n*** \r\nОт 18.30 часа в Ларгото ще се състои концерт-спектакъл на танцов ансамбъл „Здравец“.  \r\n*** \r\nОт 19.00 часа пред Министерството на правосъдието Сдружение на потърпевшите от Частните Съдебни Изпълнители и съдебната система - Солидарност / Сдружение “Солидарност” организира митинг под надслов: \"НЕпознаването и НЕспазването на ЗАКОНА НЕ Е оправдание\". \r\n*** \r\nОт 19.00 часа в литературен клуб „Перото\" ще бъде представено новото двутомно издание на „Романът на Яворов“ от Михаил Кремен.  \r\n*** \r\nОт 17.30 часа в Градската библиотека ще бъде открита фотоизложбата „Съвременен прочит на Николай Хайтов“ и ще бъде представено новото издание на книгата „Диви разкази“.  \r\n*** \r\nОт 16.30 часа в хотелски комплекс \"Атлантис\" - Бургас безопасното използване на интернет в контекста на риска от попадане в трафик на хора ще бъде основен акцент на тазгодишната Академия за доброволци. \r\n*** \r\nОт 19.00 до 21.00 часа в галерия „Георги Баев“ ще отвари врати ателие за рисуване и вино „Wine Gogh“. \r\n*** \r\nОт 19.00 часа в Културен център „Морско казино“ ще се проведе Българо-френски пролетен концерт с участието на френската Формация „Терпсихора“, Вокална формация „Морски песъчинки“ и хор „Родна песен“ при Община Бургас. \r\n*** \r\nОт 11.00 часа . В Регионален исторически музей – Благоевград ще бъде открита изложбата „Полагане основите на българската държавност след Освобождението 1878 г.“. \r\n*** \r\nОт 10.00 часа в клуба на АБВ във Варна на ул. „Христо Попович“, до Ботевата градинка ще се проведе пресконференция на областната организация на партията.  \r\n*** \r\nОт 12.00 часа с възможност за разглеждане на минен ловец „Цибър” на Военноморските сили на Морска гара ще започне информационната кампания „Бъди войник“ на МО във Варна. \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник Людмила Колева ще приема граждани.  \r\n***  \r\nОт 11.30 часа пред „Кроношпан“ Елена Йончева от „БСП за България“ ще се срещне с граждани и активисти от сдружение „За гората – Велико Търново“. Ще бъдат обсъдени темите за въздуха, който търновци дишат и за безразборната сеч на дървета в старата столица.  \r\n***  \r\nОт 12.30 часа в пресклуба на БТА ще се състои пресконференция на народните представители от „БСП за България“ Елена Йончева и Весела Лечева относно среща с граждани, недоволни от чистотата на атмосферния въздух във Велико Търново и опасенията им за безконтролна сеч на дървета.  \r\n***  \r\nОт 13.30 часа в ОУ „Петко Р. Славейков“ ще се проведе представяне на творчеството на Мирела Костадинова – „Червени мишки“.  \r\n***  \r\nОт 14.00 часа в Общински детски комплекс ще се проведе официално откриване на „Месец на кариерното ориентиране“.   \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба живопис и керамика „От цялото сърце“ с автори Оля Рибакова, Татяна Пачгина, Татяна О` Махони и Ирина Пожарицкая.  \r\n***  \r\nОт 18.30 часа в РБ „Петко Р. Славейков“ ще се проведе представяне на стихосбирките на Елица Кръстева „Акапела“, на Петя Цонева – „Дори да няма врата“ и литературния алманах „Романтика“ на изд. „Буквите“. \r\n***  \r\nОт 18.30 часа в Клуб 7 ще започне Вечер на Тетрадката.КОМ – среща с писателката Мирела Костадинова. \r\n***  \r\nОт 19.00 часа на стадион „Ивайло“ ще има безплатна тренировка на открито.  \r\n*** \r\nОт 11.00 часа в Регионалния пресклуб на БТА във Видин ще се проведе пресконференция за  благотворителната инициатива \"Поход срещу диабета по въздух, вода и суша\". \r\n*** \r\nОт 15.00 часа в Детския отдел на РБ „Христо Ботев“ ще се проведе игра „Оплетени приказки“.  \r\n*** \r\nОт 17.00 часа в Малка зала на ХГ „Иван Фунев“ ще бъде открита изложба „Добри практики в образователните програми“.  \r\n*** \r\nОт 17.00 часа в митрополитския храм “Св. Николай Мирликийски” ще започне малко повечерие с канона на св. Андрей Критски. \r\n*** \r\nОт 18.00 часа в Клубна зала на Младежкия дом ще бъде представена дебютната книга с разкази на Гергана Христова „Близо до сърцето“. \r\n*** \r\nОт 19.00 часа в Камерната зала на ДКТ ще се играе постановката „Тартюф“ по Молиер. \r\n*** \r\nОт 11.40 часа в художествената галерия в зала „Златото на Добруджа“ ще се проведе работилница за въображение.  \r\n*** \r\nОт 13.30 часа в Регионална библиотека „Дора Габе“ ще се състои Общинска кампания „Бъди здрав“.  \r\n*** \r\nОт 17.30 часа в дом-паметник „Йордан Йовков“ ще се състои второ издание на тематичните дни „Край границата: дни на румънската литература“. \r\n*** \r\nОт 19.00 часа в Драматичния театър „Йордан Йовков“ ще се състои премиерата на мюзикъла „Casting“.  \r\n*** \r\nОт 9.30 часа състои в НЧ \"Пробуда - 1928\" зам.-председателят на ГЕРБ Цветан Цветанов ще се срещне с членове и симпатизанти на ГЕРБ в Каспичан. От 11.30 часа Цветанов ще разговаря с актива на ГЕРБ в Нови пазар в общинския офис на структурата. \r\n*** \r\nОт 10.00 часа в конферентна зала „Пауталия“, парк хотел „Кюстендил“, Българското училище за политика „Димитър Паница” организира дискусия с участието на  посланика на Европейския стълб на социалните права Илияна Николова и Лидия Чорбанова, съветник на евродепутата Костадинка Кунева. \r\n*** \r\nОт 16.00 часа в залата на парк – хотел „Кюстендил” ще се състои граждански диалог на тема регионално развитие.  \r\n*** \r\nОт 17.00 часа в читалище „Братство” ще бъде открита изложбата „Читалищни будители”.  \r\n*** \r\nОт 16.00 часа в Атриум на Областна администрация ще бъде открита изложба „Святи образи“.  \r\n*** \r\nОт 09.00 часа в хотел „Балкан“ ще бъде открита 8-а международна работна среща „Автоимунитет през 2019: Добрите и лошите новини“. \r\n*** \r\nОт 10.00 часа, 10 зала, Окръжният съд ще гледа делото срещу четирима мъже, с повдигнато обвинение в това, че на 27-и срещу 28-и май 2017 г. в с. Йоаким Груево, област Пловдивска, в съучастие като извършители, подбудители и помагачи са се опитали да отнемат чужди вещи на обща стойност 457 352.00 лева, като са употребили за това сила, грабежът е в особено големи размери и един от извършителите му – Александър Д., е бил въоръжен  \r\n*** \r\nОт 13.30 часа, 2 зала, Окръжният съд ще гледа дело срещу подсъдимия Никола К. е повдигнато обвинение в това, че на 13.12.2003 г. в гр. Пловдив, макар и като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил другиго – Б. М., като убийството е извършено по особено мъчителен начин за убития. \r\n*** \r\nОт 13.30 часа, 1 зала Окръжният съд ще гледа дело срещу Айдън Ю., Юсуф Ю. и Златко Р., с подигнато обвинение държане с цел разпространение на високорискови наркотични вещества – хероин с общо количество 296,52 грама на обща стойност 43 439,10 лева.  \r\n*** \r\nОт 16.00 ч. във фоайе Изкуствотека – втори етаж на НБ „Иван Вазов“ – Пловдив  ще се състои литературно четене на творци от Дружеството на пловдивските писатели. \r\n*** \r\nОт 10.00 часа във „Военен клуб”- Сливен (Сградата на ДНА, бул. „Цар Освободител” №5) ще се състои трудова борса по проект „Национална EURES мрежа”. \r\n*** \r\nОт 17.30 часа в РБ „Захарий Княжески“ ще бъде представена книгата „Злостории“.  \r\n*** \r\nОт 19.00 часа в Оперния театър ще се играе оперетата „Царица Чардаша“.  \r\n*** \r\nОт 17.30 часа в Регионална библиотека „Стилиян Чилингиров” ще се състои среща разговор с д-р Петко Загорчев на тема „Конвенционалната и неконвенционалната медицина”.", "date": "2019.04.10", "title": "Предстоящи събития в страната за 10 април (Агенция „Фокус“)"}
{"url": "http://www.focus-news.net/news/2019/04/10/2644757/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nНа 10.09.2019 г. ще остане предимно облачно, с временни разкъсвания и намаления на облачността главно през деня над Западна България. Ще има валежи, в Южна и Източна България ще са на повече места, в отделни райони там - интензивни, а в Северозападна България ще са на по-малко места и предимно слаби. През нощта вятърът временно ще стихне, през деня ще се ориентира от север-североизток, но ще е предимно слаб. Преобладаващите минимални температури ще са между 6° и 11°, максималните - между 14° и 19°. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.; \r\nВъвежда се реверсивно движение в лявото платно посока София от км 33+960 до км 40+310. Движението в дясното платно посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920 като се обособяват две ленти в посока София и една лента в посока Варна. Срок до 12:00 часа на 10.04.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. “Повеляново” – п.в. “Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе-Варна. Ограничено е качването в посока София от п.в. Слънчево и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 15.04.2019 г.; \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Враца: \r\nДвижението в участъка Мездра – Лютидол от км 162+500 до км 173+300 се осъществява с повишено внимание поради планово обрушване на скални окоси. При необходимост е възможно ограничаване на движението. Срок до 15.04.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението в участъка на АМ „Хемус“ до разклона за с. Нови Пазар от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 12.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка с. Жиленци – с. Вратцата от км 13+000 до км 17+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 10.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 15.04.2019г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра - Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 12.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Силистра: \r\nДвижението по път І-7 Силистра – Шумен от км 0+000 до км 56+120 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nОбласт Сливен: \r\nДвижението в участъка Бероново – Петолъчката в района на с. Мокрен от км 213+900 до км 214+150 се осъществява с повишено внимание поради изграждане на стационарна контролна единица на електронна система за събиране на таксите за ползване на РПМ. Участъка е сигнализиран с пътни знаци. Срок на изпълнение 10.04.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Пазарджик:  \r\nДвижението в участъка гр. Белово – Момина Клисура от км 161+900 до км 162+300 се осъществява в една лента поради монтаж на рамка за тол система при км 162+100. Движението се регулира с пътни знаци. Срок до 10.04.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 12.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-107: Движението по път III-107 Кочериново – Рила в гр. Кочериново от км 2+680 до км 2+700 се осъществява с повишено внимание и съобразена скорост поради извършване на аварийно възстановителни ремонтни дейности. Движението се осъществява двупосочно в свободната лента за движение. Сигнализирано е с пътни знаци. Срок до 15.04.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 29.03.2019 г. \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 10+000 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности:  \r\nДвижението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 15.04.2019 г. \r\nПът III-6372: Движението по път III-6372 /III-637/ Вукан – Стайчовци – Пали лула от км 7+000 до км 10+000 се осъществява една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nПът III-204: Движение по път III-204 Разград – Попово в участъка от км 5+036 до км 16+332 се осъществява с повишено внимание поради извършване на частични ремонтни дейности на асфалтовата настилка. Движението се регулира с временна сигнализация и от сигналисти. Срок до 12.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-21: Движението по път ІІ-21 Русе – Силистра в участъка от началото на Област Силистра до края на пътя при разклон за с. Калипетрово от км 33+200 до км 115+432 се осъществява в една лента с повишено внимание на определени участъци поради полагане на хоризонтална маркировка. Движението се регулира с пътни знаци и конуси. Срок до 15.04.2019 г. \r\nПът ІІ–23: Движението по път ІІ-23 Исперих – Окорш от км 94+200 до км 116+546 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІ-71: Движението по път ІІ-71 Силистра – Добрич от км 0+000 до км 32+680 се осъществява в една лента поради полагане на хоризонтална маркировка. Движението се регулира с конуси. Срок до 15.04.2019 г. \r\nПът ІІІ-205: Движението по път ІІІ-205 Исперих – Стефан Караджа в района на с. Стефан Караджа от км 58+857 до км 59+969 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-207: Движението по път ІІІ-207 Тервел – Алеково – Алфатар в участъка с. Алеково – гр. Алфатар от км 68+930 до км 80+107 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-235: Движението по път ІІІ-235 Окорш – Паисиево – Зафирово в участъка с. Паисиево – с. Сокол от км 8+300 до км 34+391 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2305: Движението по път ІІІ-2305 Зебил – Вълкан в района на с. Зебил от км 11+370 до км 13+000 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nПът ІІІ-2307: Движението по път ІІІ-2307 Руйно – Правда – Главиница в участъка с. Яребица – с. Калугерене от км 7+500 до км 27+750 се осъществява в една лента поради полагане на хоризонтална маркировка /пешеходни пътеки/. Движението се регулира с конуси. Срок до 15.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 10.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ–53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.04.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път при с. Казичене посока АМ „Хемус“ от км 32+100 до км 32+400 се осъществява в една лента поради монтиране на портална рамка. Ограничават се поетапно две от лентите, като движението се извършва в съседната. Срок до 10.04.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок за изпълнение 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.10", "title": "Актуална пътна обстановка"}
{"url": "http://www.focus-news.net/news/2019/04/10/2644763/pravitelstvoto-shte-opredeli-natsionalnite-prioriteti-za-perioda-2021-2027-g.html", "text": "Правителството ще определи националните приоритети за периода 2021-2027 г. Това предвижда  дневният ред на кабинета  за днешното редовно правителствено заседание. Министрите ще одобрят анализ на социално-икономическото развитие на България 2007-2017 г., списък с целите на политиката, които да бъдат подкрепени през програмния период 2021-2027 и списък с програми и водещо ведомство за разработването им. \r\nМинистърът на финансите Владислав Горанов е внесъл за разглеждане проект за споразумение между българското правителство и Международната банка за възстановяване и развитие („Световна банка“) за предоставяне на подкрепа за офис на банката у нас.  \r\nМинистерският съвет ще обсъди и проектозакон за маслодайната роза, внесен от министъра на земеделието, храните и горите Румен Порожанов.", "date": "2019.04.10", "title": "Правителството ще определи националните приоритети за периода 2021-2027 г."}
{"url": "http://www.focus-news.net/news/2019/04/10/2644765/parlamentat-shte-izslusha-vitsepremiera-ekaterina-zaharieva-za-izkazvaneto-na-vanshniya-ministar-na-turtsiya-za-zakona-za-veroizpovedaniyata.html", "text": "Парламентът ще изслуша вицепремиера Екатерина Захариева за изказването на външния министър на Турция Мевлют Чавушоглу за турска намеса при приемане на Закона за вероизповеданията. Това предвижда седмичната проектопрограма за работа на  Народното събрание . Вносители на изслушването са ПГ на \"Обединени патриоти\".  На вниманието на депутатите се поставя изборът на заместник-председатели на Комисията за финансов надзор. Депутатите ще разгледат две кандидатури – тази на н Мария Филипова за заместник-председател в управление „Надзор на инвестиционната дейност“ и Илиана Христова за управление „Застрахователен надзор“. Те са предложени на Народното събрание от председателя на Комисията Бойко Атанасов. Народните представители ще се занимаят с първото четене на промените в Закона за възстановяване и преструктуриране на кредитни институции и инвестиционни посредници. Със законопроекта се регламентират правомощията на Българската народна банка (БНБ) като национален орган за преструктуриране на кредитни институции и на Комисията за финансов надзор (КФН) като национален орган за преструктуриране на някои инвестиционни посредници. Промените са свързани със стартиралата процедура от страна на България за установяване на тясно сътрудничество с Европейската централна банка (ЕЦБ) и присъединяване към Единния надзорен механизъм (ЕНМ) и произтичащото от това присъединяване към Единния механизъм за преструктуриране (ЕМП) в Европейския съюз (ЕС). В тази връзка е необходимо в националното законодателство да се въведат разпоредби, свързани с прилагането европейски регламенти. Депутатите ще разгледат и отчета на Съвета за електронни медии за 2018 г.", "date": "2019.04.10", "title": "Парламентът ще изслуша вицепремиера Екатерина Захариева за изказването на външния министър на Турция  за Закона за вероизповеданията"}
{"url": "http://www.focus-news.net/news/2019/04/10/2644762/prezidentat-rumen-radev-e-na-poseshteniya-v-livanskata-republika-i-v-darzhavata-katar.html", "text": "От 9 до 12 април президентът Румен Радев e на официални посещения в Ливанската Република и в Държавата Катар. Това съобщиха от  прессекретариата на държавния глава.   \r\nВчера и днес българският държавен глава е в Бейрут по покана на своя ливански колега Мишел Аун. Възможностите за увеличаване на стокообмена между България и Ливан, задълбочаване на сътрудничеството между двете страни в областта на инфраструктурата, енергетиката, земеделието, образованието, туризма, както и справянето с миграционния натиск ще бъдат сред темите на разговорите по време на визитата. Днес държавният глава ще поднесе венец пред Мемориала на мъчениците, където ливанската общественост почита своите герои от борбите за независимост.  \r\nПо покана на Н.В. емира на Държавата Катар Шейх Тамим бин Хамад Ал-Тани от днес до 12 април българският президент Румен Радев ще бъде на официално посещение в Държавата Катар. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.  \r\nНа 11 април президентът Румен Радев ще бъде посрещнат в Доха с официална церемония от емира Шейх Тамим бин Хамад Ал-Тани. Предвидени са среща „на четири очи“, както разговори между двете официални делегации.  \r\nПрезидентът Радев ще открие Катарско-български бизнес форум и ще се срещне с представители на българската общност в Катар.  \r\nДържавният глава ще разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. В рамките на посещението президентът Радев ще се запознае с дейността на фондация „Катар“ за образование, наука и обществено развитие. В Доха държавният глава ще посети и централата на организацията Форум на страните-износителки на газ.  \r\nВодената от президента делегация в Ливанската република и в Държавата Катар включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството,  биотехнологиите, земеделието и производството на храни.", "date": "2019.04.10", "title": "Президентът Румен Радев е на посещения в Ливанската република и в Държавата Катар"}
{"url": "http://www.focus-news.net/news/2019/04/10/2644768/tsvetan-tsvetanov-shte-se-sreshtne-s-chlenove-i-simpatizanti-na-gerb-v-kaspichan-i-novi-pazar.html", "text": "Зам.-председателят на ГЕРБ Цветан Цветанов ще се срещне от 9.30 часа с членове и симпатизанти на ГЕРБ в Каспичан (област Шумен). Срещата ще се състои в НЧ \"Пробуда - 1928\". Това съобщиха от пресцентъра на  партията . От 11. 30 часа Цветанов ще разговаря с актива на ГЕРБ в Нови пазар в общинския офис на структурата.", "date": "2019.04.10", "title": "Цветан Цветанов ще се срещне с членове и симпатизанти на ГЕРБ в Каспичан и Нови пазар"}
{"url": "http://www.focus-news.net/news/2019/04/10/2644767/izticha-krayniyat-srok-za-registratsiya-v-tsik-na-partii-i-koalitsii-za-evroizborite.html", "text": "В 17.00 часа изтича крайният срок за подаване на заявления за регистрация в Централната избирателна комисия (ЦИК) на партиите и коалициите за предстоящите избори за Европейски парламент на 26 май. Приемът на документи за регистрация в ЦИК започна на 5 април. Той се извършва от 9.00 ч. до 17.00 ч. в сградата на Народното събрание, пл. „Княз Александър І“ № 1. Крайният срок за подаване на документи за регистрация на инициативни комитети е до 17.00 часа на 15 април 2019 г. Крайният срок за подаване на документи за регистрация на кандидати е 18.00 ч. на 23 април 2019 г.", "date": "2019.04.10", "title": "Изтича крайният срок за регистрация в ЦИК на партии и коалиции за евроизборите"}
{"url": "http://www.focus-news.net/news/2019/04/10/2644769/ombudsmanat-knsb-i-tsik-shte-provedat-sreshta-za-glasuvaneto-na-horata-s-uvrezhdaniya.html", "text": "Днес от 10.00 часа в залата на 11-ия етаж на КНСБ президентът на КНСБ Пламен Димитров и омбудсманът Мая Манолова ще се срещнат с ръководството на Централната избирателна комисия. Това съобщиха от пресофиса на  омбудсмана . Поводът е приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори -  . \r\nСпоред заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат специфичните потребности на хората с увреждания.  \r\nТози извод важи още по-силно за България, която въпреки напредъка през последните години, все още поставя бариери пред вота на хиляди български граждани.  \r\nЗатова, след консултации с най-големите организации на хората с увреждания на Република България, двете организации са готови със серия от предложения, които да гарантират свободното право на гласуване на тези български граждани.  \r\nВ дискусията ще участват президентът на КНСБ Пламен Димитров, Омбудсманът Мая Манолова, представители на най-големите организации на хората с увреждания в България, представители на Агенцията на ЕС за основните права (FRA).", "date": "2019.04.10", "title": "Омбудсманът, КНСБ и ЦИК ще проведат среща за гласуването на хората с увреждания"}
{"url": "http://www.focus-news.net/news/2019/04/10/2644770/navarshvat-se-40-godini-ot-poleta-na-parviya-balgarski-kosmonavt-georgi-ivanov.html", "text": "В 20 ч. и 34 мин. московско време в Космоса е изстрелян космическият кораб “Союз-33\", в който лети първият български космонавт Георги Иванов. Командир на кораба е Николай Рукавишников. Поради възникнали затруднения в сближаващо-коригиращата система на кораба и отклонения от предвидения режим на работа спускаемият апарат се приземява принудително на 12 април 1979 г.  \r\nБългария става шестата страна в света, изпратила свой представител в Космоса. Георги Иванов е първият български космонавт, генерал-майор. Роден е на 2 юли 1940 г. в гр. Ловеч. В армията е от 1958 г. Завършва ВНВВУ \"Г. Бенковски\" в Долна Митрополия през 1964 г. Има квалификация пилот I клас. От 1978 г. се обучава в Центъра за подготовка на космонавти \"Ю. Гагарин\" в тогавашния СССР. \r\nВъв връзка с годишнината Институтът за космически изследвания и технологии (ИКИТ-БАН) и Българската академия на науките организират серия от събития, които се посвещават и на 150-годишнината на Академията. Петима космонавти от международната програма „Интеркосмос“: Павел Виноградов (Русия), Владимир Ремек (Чехия), Миро̀слав Хермашѐвски (Полша), Бе́рталан Фа́ркаш (Унгария), Иван Бела (Словакия), както и Татяна Егорова – съпруга на космонавта Борис Егоров, пристигат у нас за честванията по случай събитието, което направи България шестата държава в света със свой космонавт в открития космос. Фотоизложба с кадри от подготовката и полета на Георги Иванов ще се открие от 10.15 ч. във фоайето на БАН. Ще бъде валидирана и специално отпечатана за случая пощенска марка. В 11.00 ч. ще започне тържествената сесия и връчването на почетни знаци, посветени на юбилея.", "date": "2019.04.10", "title": "Навършват се 40 години от полета на първия български космонавт Георги Иванов"}
{"url": "http://www.focus-news.net/news/2019/04/10/2644766/ministar-temenuzhka-petkova-shte-uchastva-v-diskusiya-posvetena-na-krazhbite-na-elektroenergiya.html", "text": "Министърът на енергетиката Теменужка Петкова ще участва в дискусия, посветена на кражбите на електроенергия. Това съобщиха от пресцентъра на  Министерство на енергетиката . В събитието ще бъде направен преглед на постигнатото до момента за справяне с проблема и ще бъдат обсъдени новите регулации в сектора. Дискусията ще се проведе от 13.30 часа в пресклуба на БТА на бул. „Цариградско шосе“ 49.", "date": "2019.04.10", "title": "Министър Теменужка Петкова ще участва в дискусия, посветена на кражбите на електроенергия"}
{"url": "http://www.focus-news.net/news/2019/04/10/2644772/v-narodnoto-sabranie-shte-se-provede-kragla-masa-na-tema-konstitutsiyata-iztochnik-na-pravoto-po-povod-140-ata-godishnina-ot-priemaneto-na-tarnovskata-konstitutsiya.html", "text": "По повод 140-ата годишнина от приемането на Търновската конституция в Народното събрание ще се проведе кръгла маса на тема „Конституцията – източник на правото“. Това съобщиха от пресцентъра на  Народното събрание . Форумът ще се състои в 14.30 часа в зала „Изток“ на парламента.  \r\nСъбитието е под патронажа на Комисията по правни въпроси на Народното събрание и се организира от Висшия адвокатски съвет и Софийския адвокатски съвет. Изложения на кръглата маса ще направят едни от най-авторитетните български юристи, сред които проф. Емилия Друмева, проф. Лазар Груев, проф. Даниел Вълчев и др.", "date": "2019.04.10", "title": "В Народното събрание ще се проведе кръгла маса на тема „Конституцията – източник на правото“ по повод 140-ата годишнина от приемането на Търновската конституция"}
{"url": "http://www.focus-news.net/news/2019/04/10/2644753/the-times-of-israel-pri-96-ot-glasovete-likud-i-sinyo-i-byalo-sa-varzani-no-netanyahu-ima-izchisten-pat.html", "text": "При 96% от преброяването на гласовете, „Ликуд“ на премиера Бенямин Нетаняху и „Синьо и бяло“ на Бени Ганц изглежда са на път да получат по 35 места, но Нетаняху има изчистен път към формиране на дясно правителство. \r\nРезултатите дават на „Ликуд“ 26.47%, малко по-напред от „Синьо и бяло“ с 26.11% \r\nСпоред преброяването двете улта-ортодоксални партии „Шас“ и „Обединен юдаизъм на Тората“ ще получат по 8 места. Арабската Хадаш-та’ал и партията на труда получават по шест. „Израел Бейтену“ и Съюз на десните партии получават 5 места, а „Кулану“ и „Мерец“ - 4 места. \r\nГолямата промяна от последния час е, че втората арабска партия Раам-Балад достига прага от 3,25%, което ще й даде 4 места. \r\nТези резултати дават на десницата и религиозния блок 65 места, докато центъра, левицата и арабските партии имат 55. Превод и редакция : Калоян Пенков", "date": "2019.04.10", "title": "The Times Of Israel: При 96% от гласовете, „Ликуд“ и „Синьо и Бяло“ са вързани, но Нетаняху има изчистен път"}
{"url": "http://www.focus-news.net/news/2019/04/10/2644771/denyat-10-april-v-balgarska-istoriya.html", "text": "На 10 април 1841 г. сръбският княз Михаил Обренович издава прокламация, в която се дистанцира от въстанието в Нишко и Пиротско. През 1866 г. на този ден е основано българско читалище в Цариград. Инициатор на тази идея е Българската духовна дружина. През 1913 г.  Скопският митрополит Неофит изпраща послание до император Николай II за издевателства на сръбски и гръцки войски над българското население в Македония. На този ден през 1973 г. се подписва българо-гръцко споразумение за използване на Солунското пристанище от България. През 1979 г. в 20 ч. и 34 мин. московско време в Космоса е изстрелян космическият кораб “Союз-33\", в който лети първият български космонавт Георги Иванов. През  2001 г. България е извадена от негативния Шенгенски списък и българите могат да пътуват без визи в ЕС. \r\nНа 10 април са родени: Стефан Елевтеров - литературовед; Георги Димов Кроснев (Добруджански) - деец на българското и международното комунистическо движение, участник в добруджанското националноосвободително движение, публицист, Стоян Михалев - поп певец, композитор, Николай Волев - кинорежисьор, актьор и сценарист, Михаил Георгиев Виденов - езиковед социолингвист, професор, Величко Георгиев –лекар и общественик, организатор на училищното здравеопазване.  \r\nНа този ден умират: Борис Априлов (псевдоним на Атанас Василев Джавков) - писател и сценарист, Людмила Станкова Младенчева - писателка-белетристка, Васил Славов Киселков - славист, Марко Марчевски (псевдоним на Марко Маринов Марков) - писател и преводач, Сава Панайотов Савов - военен, политически и държавен деец, ген. от пехотата.   \r\n2018 г.  \r\nНа 85-годишна възраст умира композиторът Тончо Русев.  \r\nТончо Русев оставя диря в българската естрадна музика. Негови песни са получавали награди в редица български конкурси. Носител е на международни награди от фестивалите в Париж, Токио, Видя дел мар (Чили), Дрезден, Сопот и др. През 1981 г. от фестивала „Златният Орфей“ получава Голяма награда за цялостно творчество. Получава награда за цялостен принос към балканската музика на „Охрид фест – Охридски трубадури 2007“. През 2007 г. получава и орден „Стара планина“ за изключително големите му заслуги към Република България в областта на културата. На 6 декември 2017 г. става първият носител и кавалер на „Сребърния кръст на свети Николай“ на община Бургас. Това отличие е с най-висок ранг. \r\n2007 г. \r\nПрезидентът на Република България връчва Орден „Стара планина“ първа степен на: \r\n1. Христо Бонев \r\n2. Албена Денкова \r\n3. Максим Стависки \r\n2006 г. \r\nПоп - фолк певецът Константин печели в първия сезон на тв шоуто Vip Brother. \r\n2001 г. \r\nБългария е извадена от негативния Шенгенски списък и българите могат да пътуват без визи в ЕС. Шенгенското споразумение е договор, първоначално подписан на 14 юни 1985 г. от седем страни-членки на Европейския съюз (ЕС) — Белгия, Холандия, Люксембург, Франция, Германия, Португалия и Испания. Споразумението е подписано в Шенген — малко люксембургско градче на границата с Франция и Германия. \r\nДоговорът цели премахване на граничния контрол между страните и за въвеждане на засилен контрол по общата им външна граница. Допълнителен протокол урежда предоставянето на политическо убежище и сътрудничеството на полицейските органи в борбата с трансграничната престъпност. С Договора от Амстердам (1997 г.) Шенгенското споразумение става част от правото на ЕС, а към него се включват останалите държави членки на ЕС (с изключение на Великобритания и Ирландия) плюс Исландия и Норвегия. Пълното му изпълнение започва от 26 март 1995 г., като е съставен списък от държави, чиито граждани се смятат за нежелани и за които има по-строги визови изисквания - т.нар. черен шенгенски списък. На 1 декември 2000 г. министрите на вътрешните работи и правосъдието на ЕС гласуваха за изваждането на България от негативния шенгенски списък и за безусловното махане на визите за българи. \r\n1992 г. \r\nПроведена е Четвъртата национална конференция на СДС. За първи път тя се провежда в момент, когато СДС е управляващ. Конференцията подкрепя политиката на Филип Димитров за \"смяна на системата\" и решава да се разсекретят досиетата в бившата Държавна сигурност. Отправени са атаки срещу правителството, а Филип Димитров обещава да извърши персонални промени. \r\n1992 г. \r\nВ XXXVI Народно събрание е внесено предложение за разсекретяване на досиетата в бившата Държавна сигурност на депутати, министри, висши държавни чиновници, партийни лидери. \r\n1979 г. \r\nВ 20 ч. и 34 мин. московско време в Космоса е изстрелян космическият кораб “Союз-33\", в който лети първият български космонавт Георги Иванов. Командир на кораба е Николай Рукавишников. Поради възникнали затруднения в сближаващо-коригиращата система на кораба и отклонения от предвидения режим на работа спускаемият апарат се приземява принудително на 12 април 1979 г. България става шестата страна в света, изпратила свой представител в Космоса. Георги Иванов е първият български космонавт, генерал-майор. Роден е на 2 юли 1940 г. в гр.Ловеч. В армията е от 1958 г. Завършва ВНВВУ \"Г. Бенковски\" в Долна Митрополия през 1964 г. Има квалификация пилот I клас. От 1978 г. се обучава в Центъра за подготовка на космонавти \"Ю. Гагарин\" в тогавашния СССР. \r\n1973 г. \r\nПодписва се българо-гръцко споразумение за използване на Солунското пристанище от България. \r\n1935 г. \r\nИзпратено е писмо от водачите на Демократическата партия Александър Малинов и Никола Мушанов до премиера Пенчо Златев (на снимката). В писмото се иска връщане на армията в казармите и възстановяване на парламентарното управление. Пенчо Иванов Златев е български офицер, генерал-лейтенант. Роден е на 21 октомври 1881 г. в Елена. Участник е в Балканската и Първа световна война. Един от създателите и ръководителите на нелегалния Военен съюз. До 1934 г. е инспектор на кавалерията. От 19 май 1934 г. до 22 януари 1935 г. е министър на войната в кабинета на К. Георгиев; от 22 януари 1935 г. до 21 април 1935 г.е министър председател. След падането на кабинета се оттегля от политическия живот на страната. Умира на 24 август 1948 в гр. София.  \r\n1914 г. \r\nПред дипломатическия корпус в Крагуевац 2200 български наборници от Македония отказват да положат военна клетва в сръбската армия и на всеки десет е разстрелян по един. \r\n1913 г. \r\nВ София се обединяват спортните клубове \"Ботев\" и \"Развитие\" и създават спортен клуб \"Славия\" с първи капитан Борис Шаранков. \r\n1913 г. \r\nСкопският митрополит Неофит изпраща послание до император Николай II (на снимката) за издевателства на сръбски и гръцки войски над българското население в Македония. Неофит Скопски е висш духовник, митрополит. Роден e в Охрид през 1870 г. Учи в родния си град, след което продължава образованието си в Свещеническото училище в Одрин, където приема и монашество. През 1897 г. завършва Духовната семинария в Москва. От 1897 г. до 1899 г. е учител в Скопското педагогическо училище. През 1900 г. е изпратен за председател на Българската църковна община в Кукуш. Архимандритско достойнство получава през 1897 г., а за епископ е ръкоположен през 1908 г. Изпълнява и длъжността викарий на Скопската епархия. През юли 1910 г. е избран за скопски митрополит. По време на Междусъюзническата война 1913 г. сръбските власти го екстернират в България и Екзархията му възлага управлението на Охридската епархия. След въвличането на България в Първата световна война 1914–1918 г. се завръща отново в Скопие, но през 1918 г. пак е прогонен от сръбските власти. Завръща се в България и до края на живота си изпълнява различни поръчения на Светия синод. \r\n1886 г. \r\nВоенният министър майор Константин Никифоров издава заповед за награждаването с войнишки кръст “За храброст” IV-та степен на медицински сестри, проявили безстрашие и усърдност по време на Сръбско-българската война 1885 г. Константин Никифоров е български офицер, майор (1885 г.). Роден е на 19 октомври 1856 г. в Габрово. Завършва Михайловската артилерийска академия в Русия през 1883 г. Работи за организирането на българската артилерия. Той е първият българин - министър на войната (1885 – 1886 г.), заел този пост след Съединението, когато руските военни инструктори напускат страната. За по-малко от два месеца подготвя армията за Сръбско-българската война (1885 г.). След детронирането на княз Александър I Батенберг напуска войската и се отдава на литературни занимания. Автор е на \"Ръководство за артилерията\" (в 2 части, 1889 – 1891 г.). Умира на 20 януари 1891 г. в Мерано, Италия. \r\n1880 г. \r\nВ София пристигат членовете на Постоянния комитет на Източна Румелия Константин Величков и Димитър Наумов и започват преговори за национално обединение с депутати от II Обикновено народно събрание. На 17 април 1880 г. е подписано споразумение за общи действия. Областта признава приоритета на Княжеството, а княз Батенберг одобрява плана на 18 април. \r\n1866 г. \r\nОсновано е българско читалище в Цариград. То е основано от българската община в Османската империя. Инициатор на тази идея е Българската духовна дружина. Тя групира около себе си видни български дейци, които по онова време живеят в Цариград. Голяма роля за превръщането му в значителен просветен и културен център изиграва Петко Р. Славейков (на снимката), който е и един от дългогодишните му председатели. Към читалището се създава библиотека, в която се получават излизащите по онова време в империята български вестници и списания. То разполага и със своя печатница, в която се отпечатват не голям брой книги. Важна част от дейността му съставляват сказките и театралните представления, които привличат вниманието на живеещата в Цариград българска колония. То става инициатор и за организирането на Македонската дружина и на Българското благодетелно братство \"Просвещение\". Българското читалище взема дейно участие и в борбата на българския народ за извоюване на църковно-национална независимост. Поради стеклите се неблагоприятни условия след Руско-турската освободителна война 1877-1878 г. то прекратява своята дейност. \r\n1841 г. \r\nСръбският княз Михаил Обренович издава прокламация, в която се дистанцира от въстанието в Нишко и Пиротско. На 8 април 1841 г. Нишкият валия предприема нападение над въстаническия лагер в близост до с. Каменица, Нишко, но войските му са отблъснати. Два дни по-рано, по време на великденската служба, въоръжени мюсюлмани нападат църквата на с. Каменица. За да се защити, местното население се вдига на бунт. Това става повод за избухване на Нишкото въстание 1841 г. Под ръководството на Милое Йованович се организира укрепен лагер между селата Каменица и Горни Матеевац. Същинската причина за бунта е недоволството на местното българско население от нежеланието на османските власти да пристъпят към изпълнението на обещанията, дадени от Гюлханския хатишериф през 1839 г. и особено от неизпълнението на поземлената реформа. Друга причина е и големият терор над беззащитното население, упражняван от местните османски земевладелци. \r\nСкоро след избухването на въстанието в Каменица пламъците му обхващат долината на р. Нишава, Запланско и някои села от Видинско. Бунтът е най – активен в Нишкия пашалък, където е извършена и предварителна агитация сред населението. Голяма роля за това имат четите на Милое Йованович, действащи в Нишко, на войводата Никола Сръндак при Кутинската река, на Стоян Чавдар от същия край и др. В Лесковацко Георги Янкович и Станко Бояджи вдигат след себе си над 5000 души селяни. Въстаниците настъпват срещу Ниш. За да спечели време, управителят влиза в преговори с четата на М. Йованович. Докато преговаря с нея, той успява да събере 2000 души башибозуци, които са подкрепени и от артилерия. С тях се насочва срещу въстаналите селяни и като се възползва от лошото им въоръжение, бързо ги разпръсква. След потушаването на въстанието са избити няколко хиляди души, разграбени и опожарени са 240 български селища. Зверствата на османските власти принуждават повече от 10 000 души българи да напуснат родните си места и да потърсят спасение във вътрешността на Сърбия. Репресиите предизвикват силното недоволство на европейската общественост. На тази дата са родени: \r\n1972 г. \r\nРоден е Стоян Михалев - български поп певец, композитор. През 1990 г. създава училищна група, а през 1991 г. заедно с Петър Василев сформират група “Киора”. С нея Михалев написва първата си песен - “Вярвам в теб”. Тя получава годишна музикална награда на 1992 г. за “хит на годината”. През 1993 г. излиза първият албум на група “Киора” (“Вярвам в теб”). До 1996 г. групата изнася много концерти, печели награди и първи места в радиокласациите, гостува в телевизионни предавания. Албумът на “Киора” става двойно платинен на територията на България с тираж над 100 000. През 1994 г. в група “Киора” влиза Виктор Стоянов (клавишни). През 1995 г. той и Стоян Михалев отделно от групата записват 3 песни (“Сълза”, “Мъртви искри”, “Бели слънца”). Ражда се идеята за самостоятелна дейност на дуета. През 1997 г. Михалев участва в създаването на музикалния телевизионен канал “ММ”, където е и водещ. Стоян Михалев има собствено студио за звукозапис и видеоклипове. \r\n1946 г. \r\nРоден е Николай Волев - български кинорежисьор, актьор и сценарист. Завършва киноуниверситета в Лондон. Работи еднакво успешно в документалното и в игралното кино. Като актьор се изявява успешно във филмите: \"Селцето\" (тв, 1978-1980 г.), \"Мечтателят\" (1987 г.). Сред документалните му филми се открояват \"Цимент\" (1977 г.), \"Грънци\" (1983 г.), \"Дом 8\" (1986 г.), \"Вестникарската война\" (тв, 1993 г.), \"За смъртното наказание\" (1999 г.), \"Бърза помощ\" (1999 г.), \"Зимна приказка\" (1999 г.), \"Кремиковци - снимка за спомен\" (1999 г.), \"Вечният любовник\" (2000 г.), \"Огледалото на дявола\" (2001 г.). Режисьор е и на игралните филми \"Двойникът\" (1979 г.), \"Господин за един ден\" (1983 г.), \"Да обичаш на инат\" (1986 г.), \"Маргарит и Маргарита\" (1989-1990 г.), \"Козият рог\" (1994 г.). \r\n1940 г. \r\nРоден е Михаил Георгиев Виденов - български езиковед социолингвист, професор. Той завършва специалност \"Българска филология\" в СУ “Св. Климент Охридски” (1964 г.). През годините е асистент, старши асистент и главен асистент в катедрата по български език в Софийски Университет “Св. Климент Охридски”. Проф. Михаил Виденов защитава два доктората. Първият е на тема \"Годечкият говор\" и е защитен през 1969 г. с научен ръководител проф. Ст. Стойков. Темата на втория е \"За нормата в пограничните говори\" от 1977 г., защитен в Карловия университет в Прага. Проф. Виденов специализира социолингвистика в Прага в периода 1972 – 1977 г. при проф. Алойс Йедличка. Лектор е по български език в Карловия университет в Прага в годините 1972 – 1977 г. и в МГУ \"М. В. Ломоносов\" от 1984 г. до 1987 г. През 1981 г. става доцент, а от 1988 г. е доктор на филологическите науки. Титлата професор носи от 1989 г. Проф. Виденов е член на Съюза на учените в България от 1970 г. и на редколегията на сп. \"Наука\" от 1997 г. Член е на Комисията по социолингвистика към Международния комитет на славистите от 1983 г., на Международното социолингвистично дружество и негов постоянен представител от основаването му през 1987 г. Проф. Виденов е създател на българската школа по социолингвистика. Той има над 300 публикации: статии, студии и книги, част от които са публикувани в САЩ, Русия, Чехия, Швеция, Полша и др. Част от неговите научни съчинения са \"Годечкият говор\" (1978 г.), \"Съвременен български език\" (излиза на чешки език в Прага, 1978 г.), \"Социолингвистика\" (1982 г.), \"Чешко-български речник\" (1983 г., в съавторство), \"Българо-чешки разговорник\" (1983 г.), \"Норма и реч\" (1986 г.), \"Социолингвистични проучвания на гр. Велико Търново\" (1988 г., в съавторство), \"Българска социолингвистика\" (1990 г.), \"Съвременната българска градска езикова ситуация\" (1990 г.), \"Софийският език\" (1993 г.), \"Практическа социолингвистика\" (1994 г.), \"Езиковата култура на българина\" (1995 г.), \"Социолингвистиката и ученическата реч\" (1996 г., в съавторство), \"Езикът и общественото мнение\" (1997 г.), \"Социолингвистическият маркер\" (1998 г., 2. изд. 1999 г.), \"Увод в социолингвистиката\" (2000 г.) и др. \r\n1930 г. \r\nРоден е Стефан Елевтеров - български литературовед. Роден е в гр. Горна Оряховица. Завършва гимназия в Търново през 1948 г. и специализира \"Българска филология\" в СУ “Св. Климент Охридски”. Работи като учител и редактор в сп. \"Младеж\" в периода 1956 – 1960 г. Става доктор по филология като защитава дисертация на тема \"Италианската легенда\". През 60-те и 70-те години на ХХ в. преподава български език и литература в университетите в Белград, Сиатъл и Йейл (САЩ). Научен сътрудник е на Института за литература към БАН (1976-1978 г.), преподавател е в СУ “Св. Климент Охридски” от 1983 г. до 1986 г. Елевтеров е специалист по българска литература след Освобождението. Той е съставител и редактор на \"Избрани творби\" на Алеко Константинов (1974 г.) и А. Страшимиров (1986 г.), на \"Антология на бълг. литература\" (1977 г.). Негови съчинения са \"Художествения образ\" (1964 г.), \"Нова българска литература. 1878-1918” (1978 г.), \"Поетиката на Алеко Константинов и нашето литературно развитие\" (1978 г.), \"Студии по историческа поетика\" (1993 г.). Умира на 8 юни 1997 г. в София. \r\n1896 г. \r\nРоден е Георги Димов Кроснев (Добруджански) - деец на българското и международното комунистическо движение, участник в добруджанското националноосвободително движение, публицист. Завършва гимназия в Шумен, след което следва право в СУ \"Св. Климент Охридски\". По време на Първата световна война 1914–1918 г. завършва ШЗО и е изпратен като офицер на Южния фронт. След войната се завръща в родния си град и става член на Румънската комунистическа партия. През 1922–1924 г. редактира в. \"Правда\". От 1924 г. като член на Окръжния комитет на Румънската КП в Добрич оглавява нелегалната партийна организация в Добруджа. През 1925 г. е екстерниран от румънските власти от Добруджа и заминава за Виена. По-късно се установява в Берлин. Участва в работата на Балканската комунистическа федерация. Кроснев е сред учредителите на Добруджанската революционна организация (ДРО) през 1925 г. Избран е в състава на нейния ЦК (до 1929 г.) и за секретар на Задграничното бюро на ЦК на ДРО. От 1929 г. до 1935 г. Кроснев пребивава в СССР, където става сътрудник на ИККИ. През 1935 г. отива в Букурещ. Избран е за член на Секретариата на ЦК на Румънската КП. Заловен от румънската полиция, Кроснев е убит в затвора ( на 6 февруари 1937 г.). \r\n1872 г. \r\nРоден е Величко Георгиев – български лекар и общественик, организатор на училищното здравеопазване. Родом е от гр. Плевен. Завършва медицина в Монпелие, Франция през 1897 г. Автор е на първите проучвания в България върху пелаграта (1900 г.), на трудове по организация на здравеопазването и др. Поставя въпроса за отделно Министерство на народното здраве. Умира на 21 февруари 1924 г. в София. \r\n1869 г. \r\nРоден е Георги Димитров Баласчев – български историк и археолог. Роден е в Охрид. Работи в Руския археологически институт в Цариград, в Париж, Рим и Атина. Редактира сп. \"Минало\". Негови съчинения са \"Бележки върху веществената култура на старобългарското ханство\" (1902 г.), \"Бележки върху изкуството в българските земи през средните и по-нови векове\" (1902) и др. Умира на 6 октомври 1936 г. в София. На тази дата умират: \r\n1995 г. \r\nУмира Борис Априлов (псевдоним на Атанас Василев Джавков) - български писател и сценарист, работещ в областта на детската литература: \"Приключенията на Лиско\" (1957 г.). Сценарист на популярния юношески трилър \"Петимата от Моби Дик\" (1970 г.). Негови съчинения са: \"Папагалчето и пеперудката\", приказка (1968 г.), \"Приключенията на Лиско по море\", роман за деца и възрастни (1968 г.; 1982 г.), \"Избрани разкази и повести\" (1971 г.), \"Новите приключения на Лиско\" (1973 г.), \"Най-новите приключения на Лиско. Привидението и Голяма награда\", повести за деца (1975 г.), \"Отбраната на Спарта\", разкази и новели (1982 г.); \"Далечно плаване\", повести (1988 г.) и др. \r\n1976 г. \r\nУмира Людмила Станкова Младенчева - българска писателка-белетристка. Следва френска филология в СУ “Св. Климент Охридски” (1939-1941 г.). Сътрудничи на леви периодични издания преди 9 септември 1944 г. Нейни съчинения са “Пролетни дъждове” (1946 г.), “Оранжерии” (1953 г.), “Утринни часове” (1954 г.), “Бягството на Антон” (1957 г.), “Песента на Маринка” (1960 г.), “Трохи от трапезата” (1962 г.), “Кариера” (пиеса, 1964 г.), “Нейното утро” (1964 г.), “С очи на влюбена” (1966 г.), “Три бучки захар” (1971 г.) и др. \r\n1973 г. \r\nУмира Васил Славов Киселков - български славист, чиито изследователски интереси са съсредоточени върху старобългарската литература Васил Киселков е преводач, познавач на старобългарския език. Той е роден на 17 ноември 1887 г. в Котел. Следва славянска филология в СУ “Св. Климент Охридски”. Завършва образованието си в Загреб (1914 г.), където защитава докторска дисертация. Специализира славистика във Виена (1924-1925 г.). Преподавател е по български език и литература в Софийската духовна семинария (1926-1950 г.). Интересите му са главно към българската литература от XIV-XV в. Превежда пространните жития на Кирил и Методий, беседата на Презвитер Козма, житията на Иван Рилски, Похвалното слово за патриарх Евтимий от Григорий Цамблак, Рилската повест на Владислав Граматик и др. \r\n1962 г. \r\nУмира Марко Марчевски (псевдоним на Марко Маринов Марков) - български писател и преводач. Роден е на 1 октомври 1898 г. в с.Марча, Дряновско. Марко Марчевски сътрудничи на в. “К’во да е” и сп. “Българан”, уредник е на в. “Възход”. Той участва заедно с Гео Милев в редакцията на сп. “Пламък”. След Септемврийския бунт от 1923 г. емигрира в Гърция, а оттам в СССР, където остава до 1934 г. Завършва Литературния институт “Т. Г. Шевченко”. Аспирант е по история на българската литература. След завръщането си в България е сътрудник на левия печат, пише книги за СССР. След 9 септември 1944 г. е редактор в различни периодични издания и издателства. Доцент е по история на руска и съветска литература във ВИТИЗ (1951-1961 г.). Издава “Малка философско-научна енциклопедия” (1939 г.), “Малка литературна енциклопедия” (1939 г., в два тома) и др. Известни са и неговите детско-юношески произведения “Митко Палаузов” (1951 г.), “Сините скали” (1948 г.), “Героите на Белица” (1950 г.), “Остров Тамбукту” (1955-1957 г., в 3 ч.) и др. Превежда творби на М. Шолохов, В. В. Иванов, М. Горки, И. Илф и Е. Петров, П. А. Гайдар, Ж. Верн, Х. Бичър-Стоу и др. \r\n1940 г. \r\nУмира Сава Панайотов Савов - военен, политически и държавен деец, ген. от пехотата. Роден през 1864 г. в Шумен. Завършва Военното училище в София, след което остава на действителна военна служба. Взема участие в Сръбско-българската война 1885 г.. По време на Балканските войни 1912–1913 г. командва полк. През Първата световна война 1914–1918 г. ръководи армия. Министър на войната (21 юни–28 ноември 1918 г.) в правителството на Т. Теодоров. Съветник на царя по военните въпроси. Народен представител. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане – Издателство \r\n“Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и друг", "date": "2019.04.10", "title": "Денят 10 април в българска история"}
{"url": "http://www.focus-news.net/news/2019/04/10/2644773/plovdiv-dvizhenieto-po-pat-iii-861-yugovo-laki-v-uchastaka-yugovsko-hanche-s-yugovo-pri-km-4-se-osashtestvyava-v-edna-lenta-poradi-svlichane-na-zemna-masa.html", "text": "Движението по път III-861 Югово - Лъки в участъка Юговско ханче - с. Югово при км 4 се осъществява в една лента поради свличане на земна маса. Това съобщиха от пресцентъра на  Агенция \"Пътна инфраструктура\" . Затворена е лентата в посока гр. Лъки. Трафикът в района на свлачището се регулира с пътни знаци.", "date": "2019.04.10", "title": "Пловдив: Движението по път III-861 Югово - Лъки в участъка Юговско ханче - с. Югово при км 4 се осъществява в една лента поради свличане на земна маса"}
{"url": "http://www.focus-news.net/news/2019/04/10/2644774/ministerstvoto-na-obrazovanieto-i-naukata-organizira-forum-za-mladi-ucheni-science-eyes-open-wide.html", "text": "От 9.00 часа в София Тех Парк ще се проведе Форум за млади учени - Science Eyes Open Wide, организиран от Министерството на образованието и науката. Това съобщиха от пресцентъра на  Министерството . Събитието цели да предостави на младите изследователи платформа за споделяне на опит, както и да им даде възможност за придобиване на знания в областта на научното публикуване.", "date": "2019.04.10", "title": "Министерството на образованието и науката организира Форум за млади учени - Science Eyes Open Wide"}
{"url": "http://www.focus-news.net/news/2019/04/10/2644780/dobrich-dve-patni-otsechki-sa-v-remont-napravleniyata-dobrich-silistra-i-general-toshevo-gkpp-kardam.html", "text": "Две пътни отсечки са в ремонт - направленията Добрич – Силистра и Генерал Тошево – ГКПП–Кардам. Движението на автомобили по път II-71 Добрич – Силистра, както и по другата отсчека се осъществява с повишено внимание поради частични ремонтни дейности на асфалтовата настилка и се регулира с пътни знаци, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Община Каварна се рехабилитират четири пътни участъка от общинската мрежа - Топола Шабла- Каварна – Раковски – Иречек, Каварна – Балчик- Божурец, Каварна – Топола и Каварна – Балчик – Топола – местността „Иканталъка“. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е облачно, тихо е, възможни са нови превалявания от дъжд, температурата на въздуха е около 8 градуса. Пътните настилки са мокри и хлъзгави поради превалявания от дъжд.  \r\nЖулиета НИКОЛОВА", "date": "2019.04.10", "title": "Добрич: Две пътни отсечки са в ремонт - направленията Добрич – Силистра и Генерал Тошево – ГКПП – Кардам"}
{"url": "http://www.focus-news.net/news/2019/04/10/2644777/ria-novosti-vulkanat-shiveluch-izhvarli-deset-kilometrov-stalb-ot-pepel.html", "text": "Камчатският вулкан Шивелуч изхвърли колона от пепел на височина до десет хиляди метра над морското равнище, съобщиха за  РИА Новости  от филиала на Геофизичната служба на Руската академия на науките. \r\n„В сряда следобед местно време, е регистрирано изхвърляне на пепел от вулкана Шивелуч. Според видео данни, височината е до 10 хиляди метра над морското равнище“, каза представител на службата.", "date": "2019.04.10", "title": "РИА Новости: Вулканът Шивелуч изхвърли десет километров стълб от пепел"}
{"url": "http://www.focus-news.net/news/2019/04/10/2644764/times-of-israel-sled-prebroyavane-na-97-ot-glasovete-vtora-arabska-partiya-bezopasno-preminava-praga.html", "text": "Голямата промяна от последния час е, че втората арабска партия Раам-Балад е на 3,45%, минавайки над прага от 3,25%, който ще им даде 4 места. \r\nС преброяването на 97% от гласовете партията „Ликуд“ на премиера Бенямин Нетаняху и „Синьо и бяло“ на Ганц все още са на път да получат по 35 места, но министър-председателят има изчистен път за формиране на дясно правителство. \r\nРезултатите дават на „Ликуд“ 26.28%, малко пред от „Синьо и бяло“ с 25.97% \r\nСпоред преброяването двете ултра-ортодоксални партии „Шас“ и „Обединен юдаизъм на Тората“ ще получат по 8 места. Арабските Хадаш-Та’ал и партията на труда получават по шест. „Израел Бейтену“ и Съюз на десните партии получават 5 места, а „Кулану“ и „Мерец“ - 4 места. \r\nТези резултати дават на десницата и религиозния блок 65 места, докато центърът, левицата и арабските партии имат 55. Превод и редакция : Калоян Пенков", "date": "2019.04.10", "title": "Times Of Israel: След преброяване на 97% от гласовете, втора арабска партия безопасно преминава прага"}
{"url": "http://www.focus-news.net/news/2019/04/10/2644779/bdzh-vavezhda-predvaritelna-prodazhba-na-bileti-za-predstoyashtite-velikdenski-praznitsi.html", "text": "За удобство на всички клиенти, които предвиждат да пътуват с влак за предстоящите празници „БДЖ–Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на  БДЖ . \r\nОбичайният срок за предварителната продажба на билети и седящи места за бързите влакове е 5 дни, но Националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак. \r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 10-и април до 6-и май.  \r\nКлиентите на „БДЖ – Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътни гари, както и на националния информационен телефон 0700 10 200. \r\nЗа празничните дни по повод Великден, „БДЖ – Пътнически превози” ЕООД предвижда да осигури и допълнителни вагони за влаковете, които пътуват по основните направления в страната. \r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство. \r\nСистемата е достъпна на официалната интернет страница на „Холдинг БДЖ” ЕАД –  , както и  .", "date": "2019.04.10", "title": "БДЖ въвежда предварителна продажба на билети за предстоящите великденски празници"}
{"url": "http://www.focus-news.net/news/2019/04/10/2644781/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на спирателни кранове на ул. „Добри Читулов“ в жк. „Надежда 2“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 254, бл. 253, бл. 270, бл. 252, бл. 272, бл. 271, бл. 271А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добри Чинтулов“ ъгъла с ул. „Недко войвода“. \r\nВъв връзка с подмяна на сградно водопроводно отклонение на ул. „София“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „София“ от ул. „Съзнание“ до ул. „Кирил Пърличев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кирил Пърличев“ ъгъла с ул. „София“. \r\nВъв връзка с подмяна на сградно водопроводно отклонение на ул. „Чавдар“ в с. Горни Богров се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Трети март“,ул. „Здравец“,ул. „Морава“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред училището. \r\nНа 10 април 2019 г. (сряда), във връзка с изграждане на сградно водопроводно отклонение на ул. „Магнолия“ в жк. „Надежда 1“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Магнолия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнолия“  ъгъла с ул. „Любородие“. \r\nВъв връзка с реконструкция на уличен водопровод на ул. „Банско шосе“ в кв. „Република“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. 730. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Банско шосе“ до пощата . \r\nВъв връзка с подмяна на сградно водопроводно отклонение на ул. „Йосиф Обербауер“ в с. Кривина се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Равнополски път“ от ул. „Латинка“ до ул. „Демокрация“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Обербауер“. \r\nВъв връзка с извършване на строително-монтажни работи на бул. „Цветан Лазаров“ в жк. „Дружба 2“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Обиколна“ от бл. 202 до бул. „Цветан Лазаров“, бул. „Цветан Лазаров“ от ул. „Обиколна“ до ул. „Мария Нейкова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цветан Лазаров“ ъгъла с ул. „Мария Нейкова“. \r\nВъв връзка с извършване на строително-монтажни работи на ул. „Филип Кутев“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Филип Кутев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“ ъгъла с ул. „Филип Кутев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/10/2644778/denyat-10-april-v-svetovnata-istoriya.html", "text": "В Англия влиза в сила приетият през 1709 г. закон за авторското право. През 1716 г. Петър I издава първия устав за сухопътните войски. На този ден през 1790 г. е създадена системата за патенти в САЩ, а през 1849 г. американецът Уолтър Хънт патентова безопасната игла. През 1912 г. корабът “Титаник” тръгва от Англия за своето първо плаване. На тази дата Исландия се отделя от Дания през 1940 г. През 1925 г. е публикуван  романът на Франсис Скот Фицджералд “Великият Гетсби”.  \r\nНа 10 април са родени: Бела (Изабела) Ахатовна Ахмадулина - руска поетеса, Маршал Уорън Ниренбърг – американски биохимик, Омар Шариф - египетски и англо-американски актьор, Робърт Бърнс Уудуърд - американски химик органик, член на Националната академия за науки и на Американската академия за изкуства и наука, Леви-Брюл - френски етнолог, философ, професор в Сорбоната от 1904 г., Самуел Ханеман – германски лекар, създател на хомеопатията.  \r\nНа тази дата умират: Алджернон Чарлз Суинбърн - английски поет, драматург, критик; Нино Рота - италиански композитор, Жозеф Луи Лагранж - френски математик и астроном, член на Парижката академия на науките (1772 г.) \r\n2018 г.  \r\nСъветникът на Доналд Тръмп по вътрешната сигурност Том Босърт подава оставка. Тя е обявена ден след като новият съветник на Тръмп по националната сигурност Джон Болтън поема поста. \r\n2018 г.  \r\nЗаместник-министърът на външните работи Михаил Богданов и посланикът на Израел в Русия Хари Корен обсъждат ситуацията в Сирия и в ивицата Газа. \r\nПредният ден е нанесен масиран ракетен удар по военновъздушната база Т-4 в провинция Хомс. \r\n2016 г. \r\nНад 100 души загинаха, а повече от 350 са ранените при пожар в индийски храм. Трагедията се е разиграла в щата Керала, в югозападната част на Индия. \r\nПровеждал се религиозен фестивал, посветен на индуската нова година. Искра от фоейрверки за празника подпалила склад с пиротехника. \r\n2015 г. \r\nООН призовава за незабавна хуманитарна пауза в Йемен. \r\n2014 г. \r\nПротестиращите в Тайван преустановяват окупацията на парламента на третата седмица след превземането му в знак на протест срещу търговския договор с Китай. \r\n2013 г. \r\nПравителството на Южна Корея се обръща за помощ към Русия и Китай да окажат влияние върху агресивният им северен съсед за смъкване на напрежението на Корейския полуостров. \r\n2012 г. \r\nКим Чен Гак става новият министър на отбраната на Северна Корея. \r\n2012 г. \r\nДвама самоубийци-атентатори взривяват кола с екслозив до западния афганистански град Херат и убиват 9 човека. Друг атентатор самоубиец взривява двама полицаи в областта Кишим в провинция Бадахшан. Единият от полицаите е началник на полицията в областта. \r\n2012 г. \r\nИзвестният китайски политик Бо Силай бе изключен от политбюро и от централния комитет на Комунистическата партия на Китай. \r\n2011 г. \r\nВ Перу се провежда първия тур на парламентарните избори. \r\n2010 г. \r\nСамолетът на полските военновъздушни сили Ту-154 се разбива в Самолетна катастрофа край Смоленск, Русия, при което загиват всичките 96 пътници, в това число президентът на Полша Лех Качински и други официални лица. \r\n2006 г. \r\nОбявени са официалните окончателни резултати от парламентарните избори в Украйна. На парламентарните избори в Украйна Партията на регионите печели 32,14%. Блокът на Юлия Тимошенко има 22, 29%, а блокът “Наша Украйна” на президента Викотор Юшченко – 13,95%. За Социалистическата партия са гласували 5,69%, а за Комунистическата – 3,66%. Останалите партии не преодоляват трипроцентовата бариера, като от тях най-близко до 3-те процента е Блокът на Наталия Витренко с 2,93%. Според окончателните данни в изборите са участвали 25 352 380 души. На 10 януари 2006 г. Върховната Рада на Украйна гласува вот на недоверие на правителството на Юрий Ехануров. Причината е сключеното споразумение за доставката на руски природен газ за Украйна. Вотът на недоверие е подкрепен от 250 депутати от общо 450. За сваляне на правителството са необходими 226 гласа. Предложението за вота внася парламентарната група на Социалдемократическата партия. Нейният лидер Леонид Кравчук, първия украински президент заявява, че вотът на недоверие е следствие от непрофесионализма, с който са водени преговорите на газовите доставки от Русия. Вотът на недоверие е подкрепен от депутати от фракцията “Партия на регионите”, “Блока на Юлия Тимошенко”, както и от депутати от фракцията “Народна партия”, оглавена от председателя на парламента Владимир Литвин. \r\n1988 г. \r\nСлед 10-годишно строителство е открит 9-километровия мост Сето, съединяващ японските острови Хонсю и Сикоку. \r\n1953 г. \r\nНа екран е пуснат първият триизмерен филм – “Восъчната къща”. \r\n1940 г. \r\nИсландия се отделя от Дания. Исландия е разположена на едноименния остров в северната част на Атлантическия океан. На север граничи с Гренландско море, на изток - с Норвежко море, а на запад Датския пролив отделя острова от Гренландия. Исландия има площ от 102 819 кв. км. Населението наброява 267 000 души. Заселването на Исландия започва около 870 г. Първи се заселват норвежките викинги, както и преселници от Ирландия, Шотландия и Швеция. Те дават и името на острова – “Island”, т.е. \"Страна на ледовете\". През 1262-1264 г. Исландия е подчинена на Норвегия, а през 1397 г. заедно с Норвегия минава под скиптъра на Дания. От 1918 г. е независимо кралство под короната на Дания. Заради стратегическата си позиция през 1940 г. е окупирана от Великобритания, заместена през 1941 г. от САЩ. На 17 април 1944 г. е обявена за република (от същата дата влиза в сила и новата конституция на страната). Исландия се присъединява към ООН през 1946 г. и към НАТО през 1949 г. През 1970 г. влиза в Европейската асоциация за свободна търговия. Държавен глава на страната е президент, избиран за срок от 4 години. Законодателната власт принадлежи на президента и еднокамарния парламент, наричан алтинг. Депутатите в Алтинга (60 души) се избират за срок от 4 год. \r\n1930 г. \r\nИзлиза от производство първата синтетична гума. \r\n1925 г. \r\nПубликуван е романът на Франсис Скот Фицджералд “Великият Гетсби”. Франсис Скот Фицджералд е американски писател и киносценарист. Роден е на 24 септември 1896 г. Учи в католическото училище “Нюман”, а след това в Принстънския университет. Започва да пише разкази за училищното списание. В края на 1911 г. съчинява пиеса, която сам режисира и в която играе главна роля. Мобилизиран е като офицер по време на Първата световна война 1917 г. След войната се установява в Ню Йорк, където се опитва с неуспех да пробие на книжния пазар. Първият му роман “Отсам рая” (1920 г.) е приет добре от американците. След успеха на романа излизат първите му сборници с разкази - “Съблазнители и философи” и “Разкази от ерата на джаза”. В началото на 1921 г. завършва втория си роман “Красиви и прокълнати” (появил се първо като подлистник в “Метрополитън Ривю”, а година след това е отпечатан от издателство “Скрибнърс”). През май 1921 г. заедно със съпругата си предприемат първото си пътуване до Европа. Интерес представляват връзките му с Гъртруд Стайн и Хемингуей (1925 г.) в Париж. След издаването на “Великият Гетсби” следват още 2 романа - “Нежна е нощта” (1934 г.) и “Последният магнат” (1941 г.). Като сценарист в Холивуд Франсис Скот Фицджералд продължава да работи над “Последният магнат”, останал недовършен и издаден посмъртно под редакцията на Едмънд Уилсън. Особено значение за творчеството на Фицджералд имат неговите очерци и разкази, известни под общото заглавие “Крахът” (публикувани 1946 г.). Франсис Скот Фицджералд умира на 21 декември 1940 г. \r\n1922 г. \r\nЗапочва провеждането на Генуезката конференция . В нея участват представители от 29 страни, между които и България. Разглеждат се финансови и икономически въпроси. Целта на западните държави е да окажат натиск върху Съветска Русия и победените в Първата световна война 1914–1918 г. страни, за да получат редица икономически и политически отстъпки. Съветската делегация, ръководена от комисаря на външните работи И. Чичерин, не само отхвърля предявените и претенции, но успява да разкъса международната блокада и да подпише т. нар. Рапалски договор с Германия (1922 г.). Българската делегация, ръководена от Александър Стамболийски (на снимката), се стреми да получи излаз на Егейско море и отсрочка на репарационните плащания. За постигане на тези задачи тя разчита на помощта на Италия и Англия. Италия е склонна да подкрепи българските искания, но срещу това иска да получи значителни концесии. Репарационната комисия на конференцията поставя като условие за временна и частична отсрочка на българските плащания да контролира държавния бюджет, разходите и монопола над тютюна, спирта и др. Тези искания са неприемливи за българското правителство и то ги отхвърля. \r\n1913 г. \r\nСлед многобройни неуспешни сръбски и черногорски атаки Шкодренската крепост се предава на черногорската армия. \r\n1912 г. \r\nКорабът “Титаник” тръгва от Англия за своето първо плаване. “Титаник” е пътнически параход на британската компания “Уайт стар”. Той е смятан за най-модерния,луксозен и надежден за времето си параход. При първото си плаване през Атлантическия океан се сблъсква с айсберг около о. Нюфаундлънд през нощта на 14 срещу 15 април 1912 г. и потъва. При катастрофата загиват повече от 1 500 души. \r\n1849 г. \r\nАмериканецът Уолтър Хънт патентова безопасната игла. \r\n1790 г. \r\nСъздадена е системата за патенти в САЩ. Патентът е акт на държавната власт, с който се учредява правото на изобретателя или на неговите приемници на изключително използване на предмета на изобретението. \r\n1716 г. \r\nПетър I издава първия устав за сухопътните войски. Петър I е роден през 1672 г., син е на цар Алексей I Михайлович; от династията Романови. Той е цар от 1682 г. наследява короната от Фьодор III. Царува заедно с брат си Иван под регентството на сестра им София Алексеевна (до 1689 г.). През 1721 г. Петър I става първият руски император. По време на управлението на Петър I започва модернизация на Русия: реорганизирана е администрацията, установена е йерархията на чиновниците (учредени са сенат, колегии), страната е разделена на губернии, построена е новата столица Санкт-Петербург (1703 г.). Той поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.), Морската академия. По време на управлението му е създаден съвременният граждански шрифт (дн. печатна форма на кирилицата) и е въведен нов календар (1700 г.). \r\n1710 г. \r\nВ Англия влиза в сила приетият през 1709 г. закон за авторското право. Този закон е издаден от кралица Анна и е първият законов акт на авторското право, занимаващ се с пиратството, въвежда две нови концепции - разглеждането на автора като собственик на авторските права и принципа за фиксиран период на защита на публикувани трудове. Актът също така довежда до депозирането на девет копия от книга-обект на авторски права в определени библиотеки във Великобритания. Последвалите законодателни актове, занимаващи се с авторското право, въвеждат защитата и на други видове творби. Периодът на защита също се увеличава. На тази дата са родени: \r\n1937 г. \r\nРодена е Бела (Изабела) Ахатовна Ахмадулина - руска поетеса. През 1960 г. Бела Ахмадулина завършва Литературния институт в Москва. Нейната първа стихосбирка е \"Струна\" (1962 г.). Поезия й е аполитична. Няколко нейни стихотворения са включени в самиздатското сп. \"Синтаксис\" (1959 – 1960 г.) и в емигрантското издание \"Посев\" (1968 г.). Бела Ахмадулина е издала стихосбирките \"Уроки музыки\" (1970 г.), \"Свеча\" (1977 г.), \"Тайна\" (1982 г.), \"Сад\" (1987 г.) и др. \r\n1932 г. \r\nРоден е Омар Шариф - египетски и англо-американски актьор. Получава образованието си в Лондон. Дебютира в киното в социалната драма “Небето на ада” (1954 г.). След “Тоха” (1958 г.) се снима в ролята на борец срещу английските окупатори в “Мъжът в нашия дом” (1960 г.). От 1962 г. работи предимно в чужбина. Филмография: “Лорънс Арабски” (1962 г.), “Падането на Римската империя” (1964 г.), “Жълтият ролсройс” (1964 г.), “Дойде денят на отмъщението” (1964 г.), “Доктор Живаго” (1965 г.), “Чингис хан” (1965 г.), “Нощта на генералите” (1966 г.), “Имало едно време” (1967 г.), “Смешното момиче” (1968 г.), “Майерлинг” (1968 г.), “Златото на Маккена” (1968 г.), “Че!” (1969 г.), “Срещата” (1970 г.), “Тайнственият остров” (1971 г.), “Обирниците” (1972 г.), “Степният ездач” (1973 г.), “Британик” в опасност” (1974 г.), “Смешната лейди” (1975 г.), “Кървава диря” (1978 г.), “Ашанти” (1979 г.), “Инчон” (1981 г.), “Операция “Зелен лед” (1982 г.), “Замъкът на ветровете” (1984 г.), “Далечните висини” (1984 г.), “Харем” (1985 г.), “Петър Велики” (тв, 1986 г.), “Бесовете” (1988 г.), “Кукловодът” (1990 г.), “Да откраднеш луната” (1990 г.), “Тайните служби” (тв, 1991 г.), “Господарят на пустинята” (тв, 1991 г.), “Майриг” (1991 г.), “Египетски гражданин” (1992 г.), “Грях” (1993 г.), “Червеният орел” (тв, 1994 г.), “Екатерина Велика” (тв, 1995 г.), “Небето преди да умра” (1997 г.), “Тринайсетият войн” (1999 г.), “Завръщането на багдадският крадец” (2001 г.), “Момо” (2003 г.), “Идалго” (2003 г.). Участва и в театрални постановки - “Спящият принц” (1989 г.). \r\n1927 г. \r\nРоден е Маршал Уорън Ниренбърг – американски биохимик. Завършва университета на щата Флорида през 1952 г. Работи в Мичиганския университет от 1952 г. до 1957 г., в Института за артрити и болести на обмяната на веществата. От 1962 г. е завеждащ лабораторията за биохимична генетика на Линговския национален институт за сърцето. Ниренбърг е член на Националната академия за науки на САЩ от 1967 г. и на Американската академия за изкуства и наука от 1966 г. Основните му изследвания са върху разшифроване на генетичния код. Той доказва, че полиуридиловата киселина служи за матрица на синтеза на полифенилаланин и че кодон УУУ (урацил-урацил-урацил) определя включването на аминокиселината на фенилаланина в полипептидната верига в процеса на биосинтеза на белтъчините. Маршал Ниренбърг и екипът му откриват кодовете за всичките 20 аминокиселини и доказват универсалността на генетичния код. Ниренбърг получава Нобелова награда за физиология и медицина за 1968 г. заедно с Р. Холи и Х. Коран. \r\n1917 г. \r\nРоден е Робърт Бърнс Уудуърд - американски химик органик, член на Националната академия за науки и на Американската академия за изкуства и наука. Той е нобелов лауреат през 1965 г. за работите си по синтез на биологично важни органични съединения. Завършва Масачузетския технологичен институт през 1936 г. От 1937 г. работи в Харвардския университет, където от 1950 г. е професор. Синтезира сложни и биологично важни органични съединения: хинин (1944 г.), кортизон (1951 г.), резерпин (1956 г.), хлорофил (1960 г.), тетрациклин (1962 г.). Той установява строежа на редица важни природни съединения: стрихнин, терамицин, ауреомицин, магнамицин, тетродоксин и др. Изследва механизма на органичните реакции. \r\n1857 г. \r\nРоден е Люсиен Леви-Брюл - френски етнолог, философ, професор в Сорбоната от 1904 г. Люсиен Брюл се занимава с изследване на различията в типовете мислене, присъщи на \"примитивното\" (първобитното) съзнание. Без да абсолютизира полярността между първобитно и съвременно мислене, в последните си съчинения е на път да се откаже от термина \"пралогично мислене\". На неговата теория се противопоставя Клот Леви-Строс. Умира на 13 март 1939 г. в Париж. \r\n1755 г. \r\nРоден е Самуел Ханеман – германски лекар, създател на хомеопатията. Ханеман получава медицинско образование в Лайпциг и Ерланген. Той се обявява против пускането на кръв, изкуственото предизвикване на повръщане и други средства, с които злоупотребяват съвременниците му. Особено голямо значение придава на хигиената и диетологията. Умира на 2 юли 1843 г. в Париж. На тази дата умират: \r\n1979 г. \r\nУмира Нино Рота - италиански композитор. Учи в Рим, Милано и Филаделфия. Нино Рота е един от най-големите италиански филмови композитори. Дебютира в киното през 1938 г. с филма \"Работнически влак\". Работи в постоянно сътрудничество с най-големите режисьори на нашето време - Фелини, Висконти, Дзефирели, Бондарчук, Копола. Автор е на музиката за: \"Белият шах\" (1952 г.), \"Мамини синчета\" (1953 г.), \"Пътят\" (1954 г.), \"Мошеничеството\" (1955 г.), \"Нощите на Кабирия\" (1957 г.), \"Бели нощи\" (1957 г.), \"Сладък живот\" (1959 г.), \"Роко и неговите братя\" (1960 г.), \"8 1/2\" (1963 г.), \"Гепардът\" (1963 г.), \"Джулиета и духовете\" (1965 г.), \"Тоби Дамит\" (1966 г., новела), \"Укротяване на опърничавата\" (1967 г.), \"Ромео и Жулиета\" (1968 г.), \"Клоуните\" (1970 г.), \"Ватерло\" (1970 г.), \"Рим\" (1972 г.), \"Кръстникът I, II\" (1972 г., 1974 г.), \"Амаркорд\" (1974 г.), \"Казанова\" (1976 г.), \"Репетиция на оркестъра\" (тв, 1979 г.). \r\n1909 г. \r\nУмира Алджернон Чарлз Суинбърн - английски поет, драматург, критик. Учи в Итън и Оксфорд. Алджернон Суинбърн е нападан от критиката за сборника му “Стихове и балади”, шокиращ със смелата и свободна трактовка на “забранените” теми, апология на чувствеността. Искането за нравствено освобождаване на човека се свързва в творчеството му с призиви за политическа свобода. В сборниците си “Песен за Италия” (1867 г.) и “Утринни песни” (1871 г.) се проявява като републиканец и враг на Църквата. В творчеството му от 70-те години преобладават любовната, пейзажната и философската лирика. Автор е на трагедии, драми в стихове, романи, историческо-литературни монографии. \r\n1813 г. \r\nУмира Жозеф Луи Лагранж - френски математик и астроном, член на Парижката академия на науките (1772 г.). На 19-годишна възраст става професор в Торинската артилерийска школа. На 28-години се прочува с теорията си за трептенията на Луната около оста и, а скоро след това - и с бележитата си теория за сателитите на планетата Юпитер. През 1766 г. става председател на Берлинската академия, а по-късно се установява в Париж (1787 г.). От 1795 г. е професор в Екол Нормал, а от 1797 г. - професор в Политехниката. Автор на трудове по вариационно смятане, математически анализ, астрономия, теория на числата и други. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nИсторически архив на Агенция “Фокус” - отдел “Архив и бази данни” и друг", "date": "2019.04.10", "title": "Денят 10 април в световната история"}
{"url": "http://www.focus-news.net/news/2019/04/10/2644776/voennata-akademiya-g-s-rakovski-organizira-den-na-otvorenite-vrati-po-povod-107-ata-si-godishnina.html", "text": "С Ден на отворените врати днес и тържествено честване утре - 11 април, най-старото висше военно училище в България - Военната академия „Г. С. Раковски“, ще отбележи 107 години от създаването си. Това съобщиха от пресцентъра на  Министерство на отбраната . \r\nНа 10 април от 11.00 часа до 16.00 часа академията отваря врати с вход свободен за всички граждани и гости, които желаят да се докоснат до великолепието на тази вековна институция. Посетителите ще могат да наблюдават демонстрации на електромобили и бронирани автомобили. Подготвен е демонстративен полет с дистанционно управляеми летателни системи (дронове). В една от сградите на академията гостите ще могат да разгледат изложба на медали и нагръдни знаци и изложба на авиационни модели.  \r\nТържественото честване на годишнината ще се проведе на 11 април на строевия плац на Военната академия, където ще бъдат поднесени венци на паметника на Георги Раковски и ще бъде открита плоча „10 години Астероид Раковски“. Официалната програма ще продължи в зала „Тържествена“. Военната академия “Г. С. Раковски” е най-старото висше военно училище в България. Академията е основната образователна институция в страната ни по въпросите на сигурността и отбраната, гражданско-военните отношения, военното изкуство и оперативната съвместимост със съюзническите армии от НАТО, както и средище за научни изследвания по въпросите на националната сигурност .", "date": "2019.04.10", "title": "Военната академия „Г. С. Раковски“ организира Ден на отворените врати по повод 107-ата си годишнина"}
{"url": "http://www.focus-news.net/news/2019/04/10/2644786/pregled-na-osnovnite-temi-v-starozagorskiya-pechat.html", "text": "„Делото за убийството на Боньо Фаса - с трети фалстарт“ е водещо заглавие във всекидневника  „Старозагорски новини“ .  Трети фалстарт отчете в Старозагорския окръжен съд делото за убийството на Богдан Динев (Боньо Фаса), който загина от пробождане с нож в бедрото на 25 юли 2016 година в дома си на улица \"Чая\" 44. Обвиняема е старозагорката Мария Гиздева, тогава 18-годишна ученичка от Търговска гимназия \"Княз Симеон Търновски\". Според твърденията на Гиздева тя отишла в жилището на 62-годишния мъж, за да разгледа снимки на дъщеря му, с която Боньо Фаса бил в обтегнати отношения и твърдял, че много тъгува.  \r\nТялото на издъхналия от кръвозагуба домакин бе намерено на следващия ден, тогава бе задържана и Гиздева, в която криминалистите намериха негова банкова карта, от която били направени половин дузина опити за теглене на спестявания. Ножът, с който е била срязана фатално бедрената артерия, е открит в съседство, по него имало пръстови отпечатъци на ученичката. След 3-дневен престой в ареста Мария излезе на свобода срещу 500 лв. парична гаранция, събрани от приятелки на майка й.  \r\nДосъдебното производство се проточи цели 930 дни, обвинителният акт бе внесен в съда през лятото на м.г., но последва заболяване на съдията, след което защитата на Гиздева поиска връщането му обратно на прокуратурата. Стигна се до Апелативен съд, който постанови отказ от допълнително разследване, но документацията закъсня и това наложи отлагане на разпоредителното заседание в края на март.  \r\nНа новата дата се оказа, че защитниците на Мария са възпрепятствани заради друго дело в Специализирания съд, което наложи ново отлагане, този път за 14 май. Няма никакви гаранции, че и тогава ще бъде даден старт на делото, за което Гиздева настоява да премине по общия ред с разпит на десетки свидетели и най-вероятно с нови медицински и психиатрични експертизи. Междувременно Мария завърши средното си образование и заживя с приятеля си. След първоначалната й словоохотливост пред медиите 21-годишната жена спря да дава каквито и да е обяснения за случилото се в дома на Фаса.  \r\nДъщерята на убития е поискала да бъде конституирана като граждански обвинител, все още няма яснота какви ще бъдат нейните финансови претенции към обвиняемата. Запознати с механизмите на родното съдопроизводство коментират поредното отлагане с възможностите Гиздева да получи минимално наказание, въпреки отказа й на този етап да демонстрира разкаяние.  \r\n„Солидни санкции ще отнесе изпълнителят на ремонта на СУ „Железник“ гласи друго заглавие във вестника. Община Стара Загора е впрегнала всички усилия за връщането на учениците в класните стаи, категоричен е зам.-кметът Иванка Сотирова Община Стара Загора е впрегнала всички свои усилия в приключването на ремонта в СУ \"Железник\". Ежедневно представители на местната администрация следят внимателно работата на фирмата-изпълнител на проекта за цялостен ремонт на учебното заведение. \"В очакване сме във всеки един момент ремонтните дейности да приключат. Кметът Живко Тодоров вече нае фирма за цялостното почистване на помещенията, в които се е работило в последната година и половина.\" Това заяви по темата с ремонта на училището зам.-кметът Иванка Сотирова. Тя разкри, че въпреки натиска, който Общината упражнява върху изпълнителя на ремонта, на този етап все още има констатирани несвършени дейности, които възпрепятстват стартирането на почистването на помещенията и връщането на учениците обратно в класните стаи. Сотирова призна, че за съжаление изпълнителят не е използвал отминалия уикенд, за да напредне в работата по отстраняването на някои неточности. През месец март в сградата на СУ \"Железник\" беше извършена проба на отоплителната система, която е преминала успешно. Подменени са част от отоплителните тела, които не са показали добри резултати. Някои от радиаторите обаче не са били боядисани от фирмата, която забавя освобождаването на обекта в момента. \"Всичко това ще влезе в санкцията за изпълнителя. Натрупа се голямо закъснение, но уверявам всички граждани, че това ще бъде надлежно отразено при документалното приключване на обекта\", категорична бе Иванка Сотирова. Очаква се след пребазирането на учениците да продължи и работата по изграждане на предвидения в проекта корпус, който още от откриването на сградата преди години така и не е бил довършен. Припомняме, че мащабният ремонт на СУ \"Железник\" се реализира по проект \"Обновяване на Образователната инфраструктура в Стара Загора\" на обща стойност от близо 15 млн. лв., като най-голямата сума, в размер на 5.6 млн. лв., бе за учебното заведение в едноименния старозагорски квартал. Учениците на СУ \"Железник\" бяха пребазирани в XIII ОУ \"П. Хилендарски\" и XII ОУ \"Георги Райчев\". В рамките на реализирания от Община Стара Загора мега проект в момента в града се извършват ремонти на още две учебни заведения. Това са СУ \"Иван Вазов\" и IX ОУ \"Веселин Ханчев\".  \r\n„Зелените от „За земята“ ще обжалват наред всички дерогации на ТЕЦ-те от „Марица изток“ пише още на страниците на всекидневника. На ТЕЦ 2 им предоставиха дерогация срещу нищоправене, заяви Тодор Тодоров от екоорганизацията по време на Международния енергиен форум в Стара Загора  \r\n- Г-н Тодоров, защо екоорганизацията, която представлявате - \"За земята\", обжалва дерогацията, дадена на ТЕЦ \"Марица изток 2\"?  \r\n- Защото се предоставя дерогация срещу нищоправене. Дерогация трябва да бъде предоставена срещу някакъв ангажимент за реформи, за промени. В случая се предоставя дерогация и то безсрочна, срещу нищо.  \r\nАко бяха поели ангажимент, че във времето, в което ще работят, ще намалят емисии, ще подобрят качеството на труда, ще подобрят технологиите, от \"За земята\" нямаше да обжалваме.  \r\n- С изключение на пилотни проекти досега човечеството не е разработило масово приложима технология за улавянето и съхранението на СО2. Всички останали емисии обаче се улавят на 97%. Тогава за какъв ангажимент за намаляване на емисиите става дума, г-н Тодоров?...  \r\n- Да се поемат ангажименти спрямо това, че не може всяка година от бюджета да се отделят средства за квоти. Но самата централа има огромни резерви да си оптимизират разходите. Това оптимизиране на разходите ни липсва на нас като аргумент. Дерогацията е абсолютно законен инструмент. Тя трябва да се ползва, но тя винаги се дава срещу нещо. Ще направим такива реформи, ще намалим така и така разходите. Примерно ще дадем по-малко пари на \"Берое\".  \r\n- Това, последното насериозно ли го говорите?  \r\n- На шега. Нямах предвид точно \"Берое\".  \r\n- Предстоят решения за дерогации и за двете т.нар. американски централи - ТЕЦ \"КонтурГлобал Марица изток 3\" и ТЕЦ \"Ей И Ес Гълъбово\". И тях ли ще обжалвате?  \r\n- Трябва да ги видим. Ако пак няма никакви ангажименти. Разбира се. По същата логика, ако те не поемат ангажименти, нещо да променят. Дерогации не се дават да се замърсява, а да се направят някакви промени в определен разумен период от време, за да се мине към плавен енергиен преход. Ние не говорим, че утре трябва да затворим която и да е централа. Е, аз нямам нищо против специално \"Брикел\" и \"Бобов дол\" да затворят, защото те не изпълняват никакви изисквания, освен това там имат държавна подкрепа за частни интереси.  \r\nБ.Р. Това е положението! Реформи в централите - иначе обжалване в съда, тоест стопиране решението за дерогации. На медията ни обаче не е ясно как оптимизирането на разходите в ТЕЦ-овете ще променят климата на планетата, за което се борят екоорганизациите. И дали ако \"Брикел\" бъде затворен, те ще осигурят алтернативна заетост на ангажираните там близо 2000 души? Не на последно място е и недоумението ни - докога зелените ще диктуват европолитиката в енергетиката?", "date": "2019.04.10", "title": "Преглед на основните теми в старозагорския печат"}
{"url": "http://www.focus-news.net/news/2019/04/10/2644782/kyustendil-shte-se-provede-grazhdanski-dialog-na-tema-regionalno-razvitie.html", "text": "Ще се проведе граждански диалог на тема регионално развитие. Това съобщиха от пресцентъра на  ПП ГЕРБ . Събитието ще се състои от 16.00 часа в конферентната зала на парк-хотел „Кюстендил“. Форумът е част от платформата „Европа в нашия дом“. \r\nВ гражданския диалог участие ще вземат министърът на регионалното развитие и благоустройство Петя Аврамова, областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска. В събитието ще се включат също кметове и председатели на общински съвети от областта, общински съветници, представители на различни институции, организации и граждани. \r\nПо време на диалога ще бъдат дискутирани приоритети от местно и национално значение в сферата на регионалното развитие, реализирани инфраструктурни проекти в областта, както и европейската солидарност.", "date": "2019.04.10", "title": "Кюстендил: Ще се проведе граждански диалог на тема регионално развитие"}
{"url": "http://www.focus-news.net/news/2019/04/10/2644787/sport-bozhidar-andreev-specheli-zlaten-medal-s-evropeyski-rekord-v-shtangite.html", "text": "Вдигане на тежести:  Българският състезател Божидар Андреев спечели титлата в категория до 73 кг. на европейското първенство по вдигане на тежести в Батуми (Грузия). Той записа европейски рекорд - 192 кг. и двубой от 345 кг.  Андреев взе бронз в изхвърлянето с постижение от 153 кг. и злато в изтласкването с 192 кг. Така той донесе първо злато за България от 2014 г. насам. \r\nДо края на шампионата в Грузия предстои участието на двама български щангисти. В кат. 109 кг. в събота от 13 часа българско време на подиума в Батуми трябва да излязат Христо Христов и Васил Господинов.", "date": "2019.04.10", "title": "Спорт: Божидар Андреев спечели златен медал с европейски рекорд в щангите"}
{"url": "http://www.focus-news.net/news/2019/04/10/2644783/vav-vsichki-eparhii-na-balgarskata-pravoslavna-tsarkva-shte-se-otsluzhi-prezhdeosveshtena-sveta-liturgiya.html", "text": "На днешния ден от Великия пост сутринта във всички епархии на Българската православна църква се отслужва  Преждеосвещена света Литургия, предаде репортер на  Агенция \"Фокус\" . По този повод, с благословението на Негово светейшество Българския патриарх и Софийски митрополит Неофит, Архиерейска Преждеосвещена света Литургия в храм „Възнесение Господне“, гр. София, ще оглави Негово преосвещенство Белоградчишки епископ Поликарп - викарий на Софийския митрополит. Началото е в 9.00 часа. \r\nВечерта богослужението във всички епархии на Българската православна църква е Малко повечерие с целия канон на св. Андрей Критски. Богослужението от 17.00 ч. в митрополитския храм “Св. Николай Мирликийски”, град Враца, ще оглави Негово високопреосвещенство Врачански митрополит Григорий.  Вечерното богослужение  в митрополитския  храм „Св. Вмца Неделя”, гр. София, ще оглави Негово преосвещенство Белоградчишки епископ Поликарп - викарий на Софийския митрополит. Началото е в 18.00 ч. По същото време с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений, викарий на митрополита, ще оглави богослужебното последование Малко повечерие с целия Велик покаен канон на свети Андрей Критски в митрополитския храм „Св. вмчца Марина”,  град Пловдив. С благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще оглави богослужението от 18.00 ч. в храм „Успение Богородично“ гр. Пазарджик.   \r\nНикола ПЕТКОВ", "date": "2019.04.10", "title": "Във всички епархии на Българската православна църква ще се отслужи Преждеосвещена света Литургия"}
{"url": "http://www.focus-news.net/news/2019/04/10/2644785/blagoevgrad-zabrana-za-dvizhenieto-na-tovarni-avtomobili-s-teglo-nad-12-tona-e-vavedena-po-tretoklasen-pat-108-avtomagistrala-struma-selo-ribnik.html", "text": "Забрана за движението, но само на товарни автомобили с тегло над 12 тона е въведена по третокласен път-108 - автомагистрала „Струма“ – село Рибник заради аварийни ремонтни дейности за срок до 31 юли. Това съобщиха за  Радио „Фокус“ – Пирин  от Областно пътно управление – Благоевград. Преминаването се извършва по обходен маршрут, който преминава по третокласен път – 198 село Дрангово – село Ръждак – град Петрич и обратно. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.04.10", "title": "Благоевград: Забрана за движението на товарни автомобили с тегло над 12 тона е въведена по третокласен път-108 - автомагистрала „Струма“ – село Рибник"}
{"url": "http://www.focus-news.net/news/2019/04/10/2644784/faktor-makedoniya-suma-ot-10-miliona-evro-e-otkradnata-ot-mezhdunarodnoto-letishte-v-tirana.html", "text": "Албанските полицаи твърдят, че са стреляли по неизвестен мъж, след като група от неидентифицирани лица са извършили кражба на международно летище, но не се съобщава каква сума е ограбена и от кого, пише македонското електронно издание  “Фактор“ . \r\nСпоред Daily Mail става дума за сума от 10 милиона евро, открадната от самолет, който се е готвел да излети. \r\nПолицията съобщи само, че кражбата е извършена от група маскирани и въоръжени мъже и че кражбата е станала следобед на летище Майка Тереза в Тирана, предадоха албански медии. \r\nКакто е посочено, на километър от летището е имало престрелка и е убит човек. Мафиотите са се опитали  да прихванат брониран  автомобил, който е транспортирал парите към летището.  Юлиян Марков", "date": "2019.04.10", "title": "„Фактор“ (Македония): Сума от 10 милиона евро е открадната от международното летище в Тирана"}
{"url": "http://www.focus-news.net/news/2019/04/10/2644788/burgas-frenskiyat-hor-terpsihora-shte-uchastva-v-balgaro-frenski-kontsert-v-kulturen-tsentar-morsko-kazino.html", "text": "Българо-френски пролетен концерт с участието на френската Формация „Терпсихора“, Вокална формация „Морски песъчинки“ и хор „Родна песен“ при Община Бургас ще зарадва жителите и гостите на града от 19.00 в Културен център „Морско казино“. Това съобщиха от пресцентъра на  Общината . Френската формация „Терпсихора“ от град Орлеан включва повече от 70 хористи. Ръководители на хора са българката Юлиана Тошкова-Патруйо и французинът Доминик Патруйо. Юлиана Тошкова-Патруйосе дипломира в Националната музикална академия в София със специалност композиция. Арфистка, носителка на първа награда от Регионалната консерватория в Париж. Композира вокална, симфонична, камерна музика, пиеси за деца, джаз. Творбите ѝ са изпълнявани от Пловдивската филхармония, Видинската филхармония, Габровски камерен оркестър, камерен ансамбъл в Консерваторията в Шартр и детски хорoве. Носителka e на няколко награди, между които и единствената награда на оркестъра на „Конкурс за написване на ново симфонично произведение в 7/8“ в Пловдив. \r\nДоминик Паскал Патруйо е възпитаник на Националната Академия по музика и танци в гр. Пловдив, дипломирал се със специалност оркестрово дирижиране. Работил е със Софийска филхармония, Оркестъра на национално радио София, Видинска филхармония, Габровски камерен оркестър, Хора на френската армия. \r\nМилена Добрева е един от най-популярните български хорови диригенти. Ръководител на Вокална формация „Морски песъчинки“ – носител на призови места в национални и международни музикални конкурси и фестивали и основател и диригент на Вокален ансамбъл „Фортисимо“ -носител на Голямата награда от „Световни хорови игри“ в Южна Африка през 2018 година и носител на “ Гран при на нациите“ Латвия 2017. Композитор и аранжор. Диригент на хор „Родна песен“ от есента на 2018 година.", "date": "2019.04.10", "title": "Бургас: Френският хор „Терпсихора” ще участва в българо-френски концерт в Културен център „Морско казино“"}
{"url": "http://www.focus-news.net/news/2019/04/10/2644789/kardzhali-patishtata-v-oblastta-sa-mokri-i-hlazgavi.html", "text": "Пътищата навсякъде в областта са мокри и хлъзгави. Това съобщиха за  Радио \"Фокус\"  от Областно пътно управление - Кърджали. По високите части на планината умерен дъжд е валял през цялата нощ, с повишено внимание да се шофира на Даладжа, Чал, Паничково и Джебел. Навсякъде в областта е облачно, вятърът е умерен, слабо превалява с частични прекъсвания. Няма мъгли, видимостта е 16 км. Трафикът на входовете изходите на град Кърджали е нормален в сутрешните часове. Температурите са между 7 и 10 градуса.   \r\nДарина ДЕЕНИЧИНА", "date": "2019.04.10", "title": "Кърджали: Пътищата в областта са мокри и хлъзгави"}
{"url": "http://www.focus-news.net/news/2019/04/10/2644792/pregled-na-osnovnite-temi-v-dobrudzhanskiya-pechat.html", "text": "„БСП - Добрич не е защитила интереса на левицата в РИК“, съобщава на първа страница вестник  „Добруджанска трибуна“ . По правило председателското място се полага на партията с най-много гласове на последните избори, а не на ГЕРБ. Лидерът на БСП в Добрич Мая Димитрова не е защитила интересите на партията при сформирането на Районната избирателна комисия за предстоящите евроизбори. Вместо да се пребори за председателското място юристката се е съгласила на секретарското, споделят източници на вестника от „Позитано“ 20. „535 санкционираните за седем дни при акция „Скорост“, съобщава изданието. Това е цифрата на установените нарушители на Закона за движение по пътищата, те са и санкционирани по време на едноседмичната акция. Петима водачи са засечени да шофират след употреба на наркотични и упойващи вещества. Повечето установени нарушения са за движение с превишена и несъобразена скорост. „Данъчните продадоха на търг джипа на длъжник от Добрич“, съобщава всекидневникът. От НАП - Варна съветват тези, които имат просрочени задължения, да ги погасят в законовия срок. 40 кандидат-купувачи са наддавали за високопроходими автомобил Toyota Land Cruiser на търга, проведен на 29 март в офиса на НАП в добруджанския град. Наддаването е започнало от 7600 лв. и е достигнало над 17000 лв. „Адриана Будевска в Къщата на София“, с това заглавие излиза днес на първа страница другият регионален вестник „Нова добруджанска трибуна“. Специален гост на откриването на изложбата е била проф. Мирослава Кортенска, български театрален критик, културолог и медиен експерт. В театралния портрет на Адриана Будевска е била откроена многопластовата релефна визия на артиста и литература, на превъплътителя и поета, на естета и публициста. Сред поканените гости са били проф. Светлозар Игов литературен критик и историк, проф. Михаил Неделчев, литературен историк, културолог, също музейни специалисти от Дом-паметник „Йордан Йовков“ – Добрич. „Охридци посрещат гости от четири държави“, съобщава всекидневникът. Участието на училището по изкуства в международния проект „Силните и слабите страни на медиите“ продължава. Тази седмица училището е домакин на втората от заплануваните в проекта срещи и посреща гости от четири европейски страни – Германия, Исландия, Хърватия и Унгария. Основна цел на проекта е учениците да се запознаят с различните аспекти на медиите и да им се покаже ясно какво самите те могат да направят, за да намалят негативния ефект на медиите в обществения живот, да се научат сами да избират надеждни медийни източници и да различават ненадеждните. Изданието съобщава за кампания за събиране на излязло от употреба електрическо и електронно оборудване в Община Каварна. Кампанията ще се проведе на 23 и 24 април, съвместно с морската община. Гражданите и фирмите могат да се освободят от неработещите си електроуреди като е необходимо в срок до 23 април да подадат заявки за извозване на безплатен национален телефон, който е публикуван на страницата на вестника. Всички граждани, които се включат в кампанията, ще получат ваучери за отстъпки при пазаруване във верига магазини в Каварна.", "date": "2019.04.10", "title": "Преглед на основните теми в добруджанския печат"}
{"url": "http://www.focus-news.net/news/2019/04/10/2644796/shumen-shte-se-sastoi-razgovor-s-d-r-petko-zagorchev-za-konventsionalnata-i-nekonventsionalnata-meditsina.html", "text": "От 17.30 ч. в Регионална библиотека „Стилиян Чилингиров” ще се състои среща разговор с д-р Петко Загорчев на тема „Конвенционалната и неконвенционалната медицина”. Това съобщиха от  библиотеката . Д-р Петко Загорчев е лекар хомеопат; завежда Отделението за анестезиология и интензивно лечение и е координатор по лечебната дейност в МБАЛ – Шумен; както и регионален координатор по органно донорство. Член е на Съюза на научните работници в България, на научните дружества по анестезиология и токсикология и на Балканския лекарски съюз. Към момента е председател на Управителния съвет на Българската медицинска хомеопатична организация и заместник-председател на Районната лекарска колегия в Шумен. Срещата разговор с д-р Петко Загорчев е в рамките на програмата на РБ „Стилиян Чилингиров” за събития по превенция на здравето.", "date": "2019.04.10", "title": "Шумен: Ще се състои разговор с д-р Петко Загорчев за конвенционалната и неконвенционалната медицина"}
{"url": "http://www.focus-news.net/news/2019/04/10/2644790/shumen-mokri-sa-patishtata-v-oblastta.html", "text": "Мокри са пътищата в областта, предаде репортер на  Радио „Фокус“- Шумен . Времето е облачно, тихо. Видимостта е добра. Температурата на въздуха е около 9 градуса.  В сила е забраната за товарни автомобили над 10 тона по пътя Радко Димитриево- Друмево. Обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.04.10", "title": "Шумен: Мокри са пътищата в областта"}
{"url": "http://www.focus-news.net/news/2019/04/10/2644794/burgas-namalena-e-vidimostta-v-oblastnata-patna-mrezha-poradi-magla.html", "text": "Намалена е видимостта в областната пътна мрежа поради мъгла. Това съобщиха за  Радио „Фокус“ – Бургас  от  Областно пътно управление . Пътищата са проходими, няма затворени участъци, проходите са отворени за движение на всички моторни превозни средства. Към момента движението в областта се осъществява безпроблемно. До 22 април е в сила ограничение за участъка Баня – Слънчев бряг от км 189+000 до км 191+000, където движението трябва да се осъществява с повишено внимание поради частични ремонтни дейности на асфалтовата настилка и ремонт на водостоци. Посоченият участък е сигнализиран с пътни знаци. \r\nИнтензивен е трафикът в сутрешните часове както по входно-изходните пътни артерии на град Бургас, така и в централната градска част. Струпване на автомобили се наблюдава в района на кръстовището между бул. „Стефан Стамболов“ и ул. „Христо Ботев“, между улиците „Генерал Гурко“ и „Цар Симеон“, в района на кръстовището с кръгово движение „Трапезица“, по надлез „Владимир Павлов“, както и в района на пътен възел „Юг“. \r\nМария ПОПЧЕВА", "date": "2019.04.10", "title": "Бургас: Намалена е видимостта в областната пътна мрежа поради мъгла"}
{"url": "http://www.focus-news.net/news/2019/04/10/2644795/stara-zagora-zapochva-priemat-na-dokumenti-za-asistirana-reproduktsiya.html", "text": "От 9.00 часа в зала 216 на Община Стара Загора започва приемът на документи за финансово подпомагане на процедури по асистирана репродукция на съпрузи и лица, живеещи на съпружески начала. Това съобщиха от пресцентъра на  Община Стара Загора . Подаването в администрацията на нужната документация може да се прави всеки работен ден от 9.00 часа до 12.30 часа, а крайният срок е 15 май в 12.30 часа.  \r\nДвойките с репродуктивни проблеми, живущи на територията на Община  Стара Загора, могат да получат финансово подпомагане на процедури  и дейности по асистирана репродукция със средства, предвидени в общинския бюджет. Съгласно Правилника - един път годишно в рамките на текущата година, при условие, че не са одобрени за финансово подпомагане от други фондове за същия период и за същата процедура .  \r\nВсички критерии, както и необходимите формуляри, са публикувани в сайта на Община Стара Загора, в секция Обявления на Общински съвет -  .", "date": "2019.04.10", "title": "Стара Загора: Започва приемът на документи за асистирана репродукция"}
{"url": "http://www.focus-news.net/news/2019/04/10/2644791/burgas-artistichnoto-atelie-wine-gogh-shte-se-provede-v-galeriya-georgi-baev.html", "text": "Всяка сряда от 19.00 до 21.00 часа в галерия „Георги Баев“ отваря врати ателие за рисуване и вино „Wine Gogh“. Това съобщиха от пресцентъра на  Община Бургас . В прекрасната атмосфера на артистичната къща в старата част на Бургас, на втория етаж на галерията, а през лятото в уюта на Арт градината, всеки, който иска да насърчи твореца в себе си и да направи крачки към хармонизирането си, ще бъде добре посрещнат с чаша вино или чай. Водещи на инициативата ще бъдат Таня Стоянова и Ася Петрова – арт педагози и действащи преподаватели по изобразително изкуство.", "date": "2019.04.10", "title": "Бургас: Артистичното ателие „Wine Gogh“ ще се проведе в галерия „Георги Баев“"}
{"url": "http://www.focus-news.net/news/2019/04/10/2644793/tassnamereni-sa-otlomki-ot-razbiliya-se-v-tihiya-okean-yaponski-f-35-pilotat-ne-otkrit.html", "text": "Фрагменти от самолета F-35A на Японската самоотбрана, който изчезна от радарите във вторник, бяха открити в района на предполагаемото място на катастрофата, съобщи японският телевизионен  канал NHK, цитиран от  TACC . \r\nПилотът на самолета все още не е намерен. Операцията по издирване и спасяване продължи през нощта с участието на военни самолети и кораби. \r\nКомуникацията с въздухоплавателното средство е загубена по времето, когато той е бил над Тихия океан, на около 135 км от брега на северната японска префектура Аомори. \r\nВъв вторник японският министър на отбраната Такеши Ивайа нареди временно спиране на полетите на F-35A , докато не бъдат установени причините за инцидента. В момента Силите за самоотбрана на страната имат 13 подобни машини. Всички те са разположени в базата Мисава в северната част на главния остров на страната Хоншу.  Юлиян Марков", "date": "2019.04.10", "title": "ТАСС:Намерени са отломки от разбилия се в Тихия океан японски F-35, пилотът не открит"}
{"url": "http://www.focus-news.net/news/2019/04/10/2644797/burgas-obuchavat-se-dobrovoltsi-kak-da-se-predpazvat-ot-trafik-na-hora-v-internet.html", "text": "Безопасното използване на интернет в контекста на риска от попадане в трафик на хора ще бъде основен акцент на тазгодишната Академия за доброволци, съобщиха от пресцентъра на  Община Бургас.  Тя се организира от Националната комисия за борба с трафика на хора (НКБТХ), съвместно с фондация \"Ханс Зайдел\" и Местната комисия за борба с трафика на хора (МКБТХ), Бургас. В Антитрафик академията ще вземат участие 59 деца-доброволци от местните комисии в градовете Бургас, Благоевград, Варна, Велико Търново, Монтана, Пазарджик, Плевен, Пловдив, Сливен и Русе. \r\nСъбитието ще бъде открито от д-р Лорис Мануелян, зам.-кмет и председател на МКБТХ - Бургас, и Камелия Димитрова - секретар на Националната комисия за борба с трафика на хора (НКБТХ). \r\nАкадемията ще се проведе в периода 10-12 април в хотелски комплекс \"Атлантис\" - Бургас. Официалното откриване ще бъде достъпно за представители на медиите и ще се състои от 16.30 ч. до 17.00 ч., на 10-ти април. С оглед капацитета на залата, ще могат да бъдат допуснати журналистите, които предварително са заявили своето желание за присъствие. Това може да бъде направено до 17.00 ч. на 09.04.2019 г., по електронна поща на office@antitraffic.government.bg или на тел.: 02/807 80 50. \r\nАкадемията за доброволци предоставя възможност на младите хора, подпомагащи основно дейностите по превенция на местните комисии, да придобият познания за доброволчеството, трафика на хора и различните му форми, като развият уменията си за работа в екип и обучение на връстници. \r\nТази година обучителите от Център за безопасен интернет ще поставят акцент върху интерактивни методи на обучение за развиване на умения за превенция и реакция при онлайн опасности. Целта е доброволците самостоятелно да умеят да разпознават рисковете в интернет, да овладеят стратегии за справяне с тях, да познават съществуващите възможности за помощ и докладване, както и да предадат знанията си на други млади хора. \r\nМожете да научите повече за проблемите, свързани с явлението \"трафик на хора\" на интернет страниците на НКБТХ:  .", "date": "2019.04.10", "title": "Бургас: Обучават се доброволци как да се предпазват от трафик на хора в интернет"}
{"url": "http://www.focus-news.net/news/2019/04/10/2644800/mihail-karabelyov-mzhg-do-falit-na-bioproizvoditeli-nyama-da-se-stiga-razgovorite-za-tekstovete-v-novata-naredba-prodalzhavat.html", "text": "До фалит на биопроизводители няма да се стига, разговорите за текстовете в новата наредба продължават. Това каза в сутрешния блок „Добро утро, България“ на  Радио „Фокус“   директорът на Дирекция „Растениевъдство и биологично производство“ в Министерството на земеделието, храните и горите Михаил Карабельов във връзка с вчерашния протест на биопроизводителите срещу текстове в Наредба 5. Той обясни, че тази наредба определя правилата за контрол в биологичното производство и заменя друга със същия обхват. По думите му направени одити са причина за промените през 2018 г. Сегашните корекции дори облекчават в две посоки биопроизводителите– във вземането на проби и случаите на наличието на неразрешени вещества в продуктите. „Сега продължава да се следи за всичко, така че да се гарантира качеството на продукцията. В случаите на използване неразрешени вещества, продукцията няма да бъде реализирана като биологична на пазара, но за разлика от първия вариант на наредбата в текущото изменение, тази мярка ще бъде налагана за конкретна партида или продукция, която е засегната от неразрешени вещества“, каза още той. Михаил Карабельов обясни, че при констатирано нарушение свързано с наличие на забранени вещества, контролиращото лице следва да извърши проследимост къде и какви са причините за замърсяването и в случай, че те са външни за стопанството да бъде ограничена партидата, а ако земеделският стопанин е употребявал забранени вещества – се отнема сертификатът за цялото стопанство. Той каза още, че сертифицираните производители към днешна дата са около 6500. Карабельов добави, че за проблеми във финансирането не може да се говори и обясни, че с бранша ще се провеждат разговори за промени в Наредба 5 в различни посоки.  \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Михаил Карабельов, МЗХГ: До фалит на биопроизводители няма да се стига, разговорите за текстовете в новата наредба продължават"}
{"url": "http://www.focus-news.net/news/2019/04/10/2644799/mvr-trima-dushi-sa-zaginali-a-drugi-12-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а други 12 са ранени при 11 тежки катастрофи в страната през изминалото денонощие. Това съобщиха от пресцентъра на  МВР . В София са регистрирани 33 леки и 2 тежки пътнотранспортни произшествия, при които има един загинал и един пострадал. От началото на годината в страната са станали 1424 катастрофи, при които са загинали 119 души, а 1798 са ранени.", "date": "2019.04.10", "title": "МВР: Трима души са загинали, а други 12 са ранени при катастрофи в страната през изминалото денонощие"}
{"url": "http://www.focus-news.net/news/2019/04/10/2644802/valiko-tarnovo-mokri-i-hlazgavi-sa-nastilkite-v-oblastta.html", "text": "Мокри и хлъзгави са пътните настилки в старата столица, предаде репортер на  Радио „Фокус“ – Велико Търново . Трафикът в началото на работния ден е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ /при отбивката за стадион „Ивайло“/ и пред пощата. В едната лента се осъществява движението в участък от улица „Климент Охридски“. В отсечката под крепостта Царевец трафикът се регулира със светофар, а причината е свлачище. Натоварено е и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в някои участъци от първокласната и второкласна пътна мрежа. Времето в останалата част от областта е облачно, като на много места вали дъжд. Настилките са мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Прохода на Републиката, но там все още важи предупреждението за опасност от падащи камъни. Настилката там също е мокра. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонт на мост затвори пътя между Килифарево и село Плаково. Докато траят дейностите е въведен обходен маршрут през селата Нацовци и Големаните.  \r\nЛуиза ТРАНЧЕВА", "date": "2019.04.10", "title": "Валико Търново: Мокри и хлъзгави са настилките в областта"}
{"url": "http://www.focus-news.net/news/2019/04/10/2644798/helsinki-times-predi-predstoyashtite-izbori-v-nedelya-finlandskite-partii-sa-s-izravneni-pokazateli.html", "text": "Тези парламентарни избори, които биха могли да бъдат исторически, тъй като нито една партия не би могла да излезе от тях с над 20 на сто от гласовете, посочват нови проучвания на общественото мнение от Alma Media и Helsingin Sanomat, цитирани от финландското англоезично издание  Helsinki Times \r\nHelsingin Sanomat разкри резултатите от последната си анкета , като съобщи , че по-малко от 20% от гласоподавателите планират да гласуват за социалдемократите. \r\nПроучването показа, че подкрепата на населението за опозиционната партия е спаднала с 1,5 процентни пункта до 19,5%. Социалдемократите имат предимство от 2,0 процентни пункта в сравнение с Националната коалиция, чиято популярност е спаднала с 0,6 процентни пункта до 17,5% между март и април. \r\nНай-големият скок в анкетите регистрира Партията на финландците. Helsingin Sanomat съобщи във вторник, че крайно-дясната партия е нараснала с 3,9 процентни пункта до 15,0 процента, което позволява на партията да изпревари както Центристката партия (14,4%), така и Зелената лига (12%). \r\nСакари Нурмела, изследователски директор в Kantar TNS, напомни пред Helsingin Sanomat, че редица променливи, като например способността на партиите да превърнат популярността си в гласове, биха могли да окажат влияние върху изборните резултати. Според него около една трета от гласоподавателите все още могат да прехвърлят подкрепата си от една партия на друга, въпреки близостта на изборите. \r\nТой посочи също, че хората, които са се въздържали от гласуване на предишните общински избори, съставляват около една пета от анкетираните, които са изразили подкрепата си за Партията на финландците.  Юлиян Марков", "date": "2019.04.10", "title": "Helsinki Times: Преди предстоящите избори в неделя финландските партии са с изравнени показатели"}
{"url": "http://www.focus-news.net/news/2019/04/10/2644801/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 11 април 2019 г., във връзка с монтаж на спирателни кранове на ул. „Саранци“ кв. „Васил Левски“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nбул. \"Ботевградско шосе\", ул. \"Летоструй\",ул. „Източна тангента“ ул. \"Стоян Попов\", ул. \"Рилска обител\". \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поп Грую“ ъгъла с ул. „Дряновски манастир“. \r\nНа 11 април 2019 г. (четвъртък), във връзка с подмяна на сградно водопроводно отклонение на ул. „Каймакчалан“ кв. „Подуяне, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\nул. „Каймакчалан“ от ул. „Иларион Драгостинов“ до ул. „Стоил войвода“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каймакчалан“ ъгъла с ул. „Иларион Драгостинов“. \r\nНа 11 април 2019 г. (четвъртък), във връзка с подмяна на сградно водопроводно отклонение на ул. „Шипка“ с. Герман, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nул. „Вела Пеева“, ул. „Христо Ботев“, ул. „Шипка“, ул. „Божур“, ул. „Хан Крум“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шипка“ ъгъла с ул. „Дружба“. \r\nНа 11 април 2019 г. (четвъртък), във връзка с подмяна на сградно водопроводно отклонение на ул. 406 вилна зона „Милкова кория“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\nул. „Зографска легенда“, ул. 406, ул. „Наум“, ул. „Свети Ангеларий“, ул. 403 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Баласчев“ ъгъла с ул. 406. \r\nНа 11 април 2019 г. (четвъртък), във връзка с подмяна на сградно водопроводно отклонение на ул. „Генерал Гурко“ с. Бусманци, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: \r\nул. „Генерал Гурко“ №2, №4, №8, №10, №5 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Генерал Гурко“ ъгъла с ул. „Татарски път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството ( ) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.10", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/10/2644803/sliven-byuroto-po-truda-organizira-trudova-borsa-po-proekt-natsionalna-eures-mrezha.html", "text": "Бюрото по труда организира трудова борса по проект „Национална EURES мрежа”, съобщиха от  институцията . \r\nОт 10:00 часа, Дирекция „Бюро по труда” Сливен организира във „Военен клуб”- Сливен /Сградата на ДНА, бул. „Цар Освободител” №5/ Трудова борса по проект „Национална EURES мрежа” с участието на работодатели от различни икономически сектори за подбор на персонал във връзка с обявяване на свободни работни места. \r\nБорсата може да бъде посетена и от търсещи работа лица, които не са регистрирани в Дирекция “Бюро по труда” Сливен.", "date": "2019.04.10", "title": "Сливен: Бюрото по труда организира трудова борса по проект „Национална EURES мрежа\""}
{"url": "http://www.focus-news.net/news/2019/04/10/2644804/aleksandar-andreev-tsik-organizatsiyata-na-evroizborite-proticha-normalno.html", "text": "Организацията на изборите за Европейски парламент протича нормално, а новите членове на Централната избирателна комисия участват пълноценно в работата ѝ. Това заяви в студиото на сутрешния блок на  БНТ  говорителят на Централната избирателна комисия Александър Андреев. Той посочи, че коалицията на АБВ, чието име „Коалиция за България“ породи спорове с БСП, е вече регистрирана за европейските избори. \r\nВ 17.00 часа на 10 април изтича крайният срок за регистрация на партиите в Централната избирателна комисия за участие в европейските избори на 26 май, а инициативните комитети имат време до 15 април да подадат своите документи в ЦИК. \"Обществената поръчка за машините за машинно гласуване тече в срок - когато бъде обявена, ще започне събирането на оферти, като срокът за предоставянето им е 16 април\", подчерта Андреев. \r\nДо момента са подали документи за регистрация 9 партии, като от тях към момента са регистрирани 3. Коалициите са 8, като от тях са регистрирани 4, а инициативните комитети са 6, всички от които са регистрирани. \"И тази година гражданите могат да проверят в сайта на ЦИК дали са включени в списъците за подкрепа на партии, коалиции и иницативни комитети\", напомни Андреев. \r\n\"Кандидатите на европейските избори отново имат право да използват медийни пакети, като ЦИК скоро ще излезе с решение за условията и реда на предоставянето им. Предоставянето на дарения за тези избори може да се предоставят и от граждани на страни членки на ЕС, които пребивават в страната, но размерът им не може да надвишава 10 000 лв. на година\", напомни Андреев. \r\n„Коалиция за България“ на АБВ, около чието име се породиха спорове с БСП, е регистрирана в ЦИК\", заяви той. \"И двете страни са предоставили документи за регистриране на марката „Коалиция за България“, но становището на ЦИК е, че притежанието на марката не е въпрос, относим към регистрацията съгласно Изборния кодекс\", допълни говорителят на комисията. \r\nПо въпроса дали Евгения Банева и Десислава Иванчева могат да се кандидатират за евродепутат, Александър Андреев напомни, че всеки гражданин има право да се регистрира като кандидат, ако е подкрепен от инициативен комитет и отговаря на условията за пасивното избирателно право - да е навършил определена възраст, да има постоянен адрес на територията на България или на друга държава-членка на ЕС и да не е изтърпял мярка лишаване от свобода или да е поставен под запрещение. В случая с Десислава Иванчева, тя не изтърпява наказание „лишаване от свобода“. Александър Андреев заяви, че ако казусът се разрасне, ЦИК ще излезе с решение.", "date": "2019.04.10", "title": "Александър Андреев, ЦИК: Организацията на евроизборите протича нормално"}
{"url": "http://www.focus-news.net/news/2019/04/10/2644806/pregled-na-temite-v-burgaskiya-pechat.html", "text": "„1 млн. лева за нови улици в Руенско“ е водещото заглавие в днешния брой на бургаския ежедневник  „Черноморски фар“ . Община Руен е пуснала обществена поръчка за избор на изпълнител, който да извърши ремонт на улици в 25 села в общината, показва репортерска проверка. Целта е да се осигурят условия за безопасно и безконфликтно движение на моторни превозни средства по тях. Прогнозната стойност, заложена в обществената поръчка, е 750 000 лева, без ДДС. В статията пише още, че срокът за изпълнение е една година, а кандидатите имат срок за подаване на оферти до 24 април. „Напрежение в Малко Търново заради бежанската криза в Гърция няма“ е още едно заглавие от първа страница. Според кметът на града Илиян Янчев проблемът е на границата с Гърция, а при нас миграцията е нулева към момента. Той добави, че чака с нетърпение визитата на вътрешния министър Младен Маринов в общината. Идеята на кмета на Малко Търново е да се проведе обществено обсъждане, на което МВР да обясни на местните какво ще се случва в общината с поставянето на фургони за временно настаняване. Изданието пише още, че кметът Янчев все още очаква решение на проблема с транспорта в района. Друга статия в днешния брой е „Рейзи напуска ГЕРБ, остава кмет в отпуска“. Кметът на Созопол подава оставка като член на ГЕРБ. Решението си той аргументира с желанието да не остават съмнения, че по някакъв начин може да бъде възпрепятствано разследването срещу него. След това Панайот Рейзи коментира, че е бил на среща с Бойко Борисов и Димитър Николов, но заяви, че не му е искана оставката като кмет. „Деца почистиха надраскан от тях асансьор на пасарелка“ е друга статия в днешния брой. Общината им благодари за поправяне на стореното. Оттам припомнят, че видеонаблюдението в Бургас покрива все по-широк периметър и записва всичко. „Несебър е едно от най-посещаваните места в Европа“ и „Цветни пейки по идея на кмета радват жителите на Бургас“ са още заглавия от страниците на ежедневника. Тема на деня в изданието е „От 183 до 985 лева за великденските празници в чужбина“.", "date": "2019.04.10", "title": "Преглед на темите в бургаския печат"}
{"url": "http://www.focus-news.net/news/2019/04/10/2644807/prof-georgi-mihaylov-bsp-dobrite-resheniyata-za-evropa-minavat-i-prez-dobrite-balgarski-resheniya.html", "text": "Добрите решенията за Европа минават и през добрите българските решения. Ние трябва да подредим собствената си държава по един нов и модерен начин и да се освободим от клишетата. България има шанса да промени своята посока, да намери верните репери, своя кураж, и това ще се случи. Това заяви пред БСТВ проф. Георги Михайлов, депутат от ПГ на \"БСП за България\", съобщиха от  пресцентъра на БСП.  Според него предсрочните избори са необходими, защото по този начин  ще се спре делигитимирането на законодателната власт и Народното събрание.  \r\n\"Всички българи вярвахме в доброто европейско бъдеще на България. Страната ни повече от 10 години е член на ЕС. Много от нещата, които се случиха са позитивни, но през последните няколко години се наблюдават събития във вътрешната и външната политика на ЕС, които смущават българските граждани\", каза професорът.  \"На първо място това е разслоението между държавите в ЕС. Създава се впечатление за една ос между Лисабон и Варшава, която отрязва една част на ЕС и се затваря в своите няколко стотин милиона граждани, но съвсем не е целият ЕС. Тази част засилва своето икономическо влияние, но не се интересува от останалата част на Съюза\", обясни депутатът от левицата. Той добави, че се създава разслоение между страните по посока изток - запад, север и юг. \"Затова в европейската политика се появиха множество националистически и популистки партии, които успяха да влязат на много места във властта, както и да управляват съдбите на своите нации\", каза професорът. Той добави обаче, че тези проблеми не бива да обезкуражават хората в страната да гласуват на предстоящите европейски избори.  \r\nПроф. Михайлов заяви още, че има сериозни съмнения в провеждането на едни честни европейски избори в страната. \"Пожелавам на всички, които ще гласуват, да прояват достатъчно разум и бдителност\", каза народният представител от левицата.", "date": "2019.04.10", "title": "Проф. Георги Михайлов, БСП: Добрите решенията за Европа минават и през добрите български решения"}
{"url": "http://www.focus-news.net/news/2019/04/10/2644810/shumen-sedmitsa-na-detskata-kniga-se-provezhda-v-narodno-chitalishte-napredak-1869.html", "text": "В обявената от Народно читалище „Напредък-1869“ Седмица на детската книга и изкуства за деца в читалището гостуваха ученици от 5 „а“ клас на СУ „Панайот Волов“ с класен ръководител Елица Орцева. Това съобщи за  Радио „Фокус“ - Шумен  Розалина Стефанова, секретар на НЧ „Напредък - 1869“. Децата са се запознали със съветите на Илия Блъсков към неговите внучки. Били са активни и във викторината „Познай книгата и автора“. Във връзка с обявената кампания „Чети и дари детска книжка“ петокласниците са дарили на читалищната бибилиотека седем книжки. Половината от присъстващите са станали читатели на библиотеката. \r\nИвелина ИВАНОВА", "date": "2019.04.10", "title": "Шумен: Седмица на детската книга се провежда в Народно читалище „Напредък - 1869″"}
{"url": "http://www.focus-news.net/news/2019/04/10/2644809/prague-daily-monitor-sluchaite-na-drebna-sharka-v-praga-se-uvelichavat.html", "text": "От началото на годината в Прага са регистрирани около 139 случая на дребна шарка (морбили), което е увеличение спрямо миналата година, като към момента е имало 103 случая. От началото на огнището на морбили в началото на 2018 г. в Прага има 242 потвърдени случая. Противо-епидемични мерки бяха приложени срещу 2037 души, а 902 са били поставени под карантина или медицинско наблюдение, информира чешкото англоезично издание  Prague Daily Monitor . \r\nСпоред пражките епидемиолози, хората, които са били ваксинирани само с една доза от ваксината, трябва да проверят имунитета си чрез кръвна проба. \r\nОколо една трета от изследваните лица нямат достатъчно антитела. \r\nТова се отнася предимно за хора, родени от 1967 г. до първата половина на 70-те години на миналия век, според хигиенно-епидемиологичната станция в Прага. \r\nОсвен това епидемиолозите препоръчват тест за антитела при лица, чиито близки имат намален имунитет. Например, ако човек се лекува от рак. \r\nХората с имунен дефицит са по-податливи на всички инфекциозни заболявания, включително и на морбили. Следователно околната среда на онкологичния пациент трябва да бъде защитена , защото пациентът обикновено не може да бъде ваксиниран ”, каза говорителят на Пражката хигиенно-епидемиологичната станция станция Збинек Бублик.  Юлиян Марков", "date": "2019.04.10", "title": "Prague Daily Monitor: Случаите на дребна шарка в Прага се увеличават"}
{"url": "http://www.focus-news.net/news/2019/04/10/2644808/varna-patnite-nastilki-v-oblastta-sa-mokri-vidimostta-e-dobra.html", "text": "Пътните настилки на територията на Варненска област са мокри и хлъзгави, предаде репортер на  Радио „Фокус“ – Варна . Няма информация за намалена видимост по пътната мрежа. Движението по автомагистрала „Хемус“ в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока столицата на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Двупосочно в платното посока Варна се извършва и движението по автомагистралата в участъка пътен възел “Повеляново” – “Слънчево” от км 406 до км 416. Ограничено е движението в платното посока София. Движението се отбива при км 416 до км 406 по път I-2 Русе-Варна. Ограничено е качването в посока София от пътен възел „Слънчево“, както и слизането в посока Слънчево и Тополи. Ремонтни дейности се извършват и по автомагистрала „Черно море“ от км 0 до км 8. Преминаването на автомобили в този участък се осъществява двупосочно в едно платно посока Варна – Бургас. Движението в участъка Кранево – Варна при км 83 е ограничено за движение на МПС над 10 тона. Обходният маршрут е през Кичево и Оброчище. Водачите да се движат с повишено внимание и скорост до 30 км/час по път III-2902 Панорама — Куманово при км 11 поради неравности на асфалтовата настилка. \r\nБояна АТАНАСОВА", "date": "2019.04.10", "title": "Варна: Пътните настилки в областта са мокри, видимостта е добра"}
{"url": "http://www.focus-news.net/news/2019/04/10/2644811/dobrich-dom-pametnik-yordan-yovkov-predstavya-vtoro-izdanie-na-dni-na-rumanskata-literatura.html", "text": "Дом-паметник „Йордан Йовков“ представя второ издание на Дни на румънската литература. Това съобщи в предаването „Добро утро България“ на  Радио „Фокус”  д-р Кремена Митева, главен уредник на литературния музей, който е съорганизатор на културното събитие. „Ние с изключително удоволствие сме домакини и съорганизатори на второто издание на дните на румънската литература, онасловени „Край границата“. Отново в Дом-паметника както и миналата година ще бъдат представени няколко книги на класически и съвременни румънски автори, като заслугата за техните преводи е на д-р Христо Боев. Той е преводач, който ни представя вече повече от 5 години различни автори и различни поколения писатели в румънската литература и благодарение на него, лично аз вярвам и много читатели не само в Добрич, в Добруджа и в цяла България се запознаха доста по-обстойно с постиженията на тази съседна литература“, посочи д-р Кремена Митева. Днес в 17.30 часа в литературния музей, по подобие на миналата година, преводачът д-р Христо Боев, Диана Иванова и други гости на Дом-паметника ще участват в представянето на шест книги. Миналата година събитието е било наречено Маратон на представянето по аналогия на маратоните на четенето и походите на книгите. През миналата и през тази година точно през месец април събитието е организирано във връзка с проявите, които всяка година се организират и имат за цел да стимулират четенето и интереса към книгата. Тазгодишното издание има една изненада,отбеляза д-р Митева. Съорганизатори на събитието са Букурещкият културен институт, 3 издателства. Освен това домакините очакват и скъп гост. Това е писателят Богдан Боеру от Констанца. Той е автор на един от романите, които ще бъдат представени в Добрич. Неговата творба описва последните години на заточения в град Томис, както се е наричала Констанца в миналото, голям римски поет Овидий. „Вярваме, че Г-н Боеру наистина ще може да дойде и да поговори с нашата публика. Ще бъде представен и още един роман на съвременен румънски автор. Става дума за романа на Йоана Първулеску „Когато светът беше невинен“. Тя е родена в град Брашов и се предполага, че в основата на нейния роман стоят спомени от детството й от края на 60-те и началото на 70-те години на миналия век. Авторката връща читателската аудитория към близкото минало и една различна обществено-политическа ситуация. Ще бъдат представени и два текста на Михаил Себастиан - един сборник от новели „Жени“, както и неговия роман „Градът на салкъмите“, каза още д-р Кремена Митева. Тя припомни, че миналата година в литературния музей беше представен за първи път Михаил Себастиан с изключително интересния му роман „Произшествието“. „Това е един автор, който прави впечатление с изключителния си интелектуализъм в текстовете. Той е учен, университетски преподавател и същевременно пишещ човек и цялата негова ерудиция е оставила отпечатъка си в текстовете, които създава“, отбеляза специалистът. В едно книжно тяло са събрани два емблематични романа на известния румънски класик Антон Холбан, който умира изключително млад, едва 35-годишен. Това са романите „Една напразна смърт“ и „Йоанна“. Вторият роман, по думите на специалиста, по изключително интересен начин представя българските градове Каварна и Балчик през 30-те години, когато са били под румънска власт. „Тук отново се срещаме с текст на автор, който е изключително ерудиран, който е подготвил докторат с големи познания върху френската литература. Много са препратките в текста към известни книги от различни френски автори, въобще към цялата френска култура. Ще срещнем изключителни описания на морето, на различните му състояния и на живота по онова време по тези български земи“, посочи д-р Кремена Митева. По думите й литературната среща тази вечер ще бъде интересна за аудиторията както с авторите, представящи класиката в румънската литература, така и със съвременните творци. Организаторите смятат, че тази литературна среща ще предизвиква интерес, тъй като тя ще представи както утвърдени и уважавани автори, така и съвременни, например Богдан Боеру, който е млад човек, занимаващ се и с рок музика и хеви метъл. Той има доста сериозни изяви в тази посока и бива определян като много интересна личност. И ако миналата година, когато е поставено началото на Дните на румънската литература, наречени „Край границата“, са били представени само четири романа, то тази година бройката на произведенията е много по-голяма. Д-р Кремена Митева отбеляза, че литературният музей преди да започне тази инициатива още преди пет години е представил един от първите преводи на д-р Христо Боев - изключително интересния роман на Гарабет Ибрайляну „Адела“ и така е поставено началото на представянето на класическата, а по-късно и съвременна румънска литература в Добрич. \r\nЖулиета НИКОЛОВА", "date": "2019.04.10", "title": "Добрич: Дом-паметник „Йордан Йовков“ представя второ издание на Дни на румънската литература"}
{"url": "http://www.focus-news.net/news/2019/04/10/2644805/hristo-prodanov-bsp-sledvashtiyat-shef-na-kpkonpi-veche-e-izbran-zaradi-nego-promenyat-zakona.html", "text": "Според мен следващият шеф на КПКОНПИ е избран вече, но тъй като не отговаряше на досегашните критерии за шеф на антикорупционния орган, затова управляващите ги променят. Това заяви по бТВ зам.-предсетелят от ПГ на \"БСП за България\" Христо Проданов, съобщиха от  пресцентъра на БСП.  Той предположи, че на четвъртите поправки на антикорупционния закон, ще бъде заложено следващият шеф на КПКОНПИ да има висше образование със степен магистър, но може и да не е юрист. Христо Проданов беше категоричен, че БСП иска и оставакта на председателя на КПКОНПИ, но и на неговия заместник, защото той трябва да води разследването срещу шефа си. \"В скандалите с \"имотгейт\" се оказа, че той има по-голяма тераса от председателя и има същите проблеми. Няма как заместникът да разследва председателя\", обясни народният представител от левицата. Проданов припомни, че когато се приемаше антикорупционният закон, от БСП предложиха предсеателят му да се избира от президента на републиката, а не от Народното събрание, защото той трябва да проверява депутатите. На въпрос, кой би проверявал тогава президента, Проданов обясни: \"Възможността за генериране на корупция от държавния глава е нищожна, защото бюджетът на президентството се състои от пари за представителни разходи и за заплати. Докато в изпълнителната и в местната власти е основният генератор на корупция. Затова казахме миналата година, че не трябва Пламен Георгиев да е председател на КПКОНПИ по няколко причини. Той беше наблюдаващ прокурор по делото \"Ало, Ваньо съм\", когато Бойко Боирсов беше записан да говори по телефона с шефа на митниците. След това беше зам.-министър на правосъдието на кабинета Борисов 1. Това са факти, които показват, че той е политически зависим от ГЕРБ. Затова казахме, че не бива тойзи, който ще проверява изпълнителната власт, да е зависим от нея\", каза Проданов.  \r\n\"Имотният въпрос с Делян Добрев е свързан с негови близки. Важното е, че те са общински съветници от ГЕРБ в Хасково, което показва, защо толкова много се дърпаха управляващите да няма в Антикорупционния закон - обхват на общинските съветници. Защото още в началото на миналата година, когато законът беше приет, щяха да лъснат много неща\". Той припомни, че когато Данаил Кирилов беше номиниран за правосъден министър от премиера Бойко Борисов, той му поръча да бъде отново преработен  антикорупционният закон така, че да бъдат вкарани в обхвата му общинските съветници, при положение, бе когато БСП настояваше за същото, именно Кирилов беше против и отхвърли същото предложение. Христо Проданов предположи, че сега няма да има драма в ГЕРБ, при която парламентарната им група да не пуска Делян Добрев да си тръгне от народното събрание.  \r\nПроданов отказа да гоментира обясненията на премиера Бойко Борисов за КСНС при президента, като припомни, че той споделил как лидерът на БСП Корнелия Нинова се е гледала със съветника на президента, но от снимките от срещата е видно, че той е стоял зад гърба й.", "date": "2019.04.10", "title": "Христо Проданов, БСП: Следващият шеф на КПКОНПИ вече е избран, заради него променят закона"}
{"url": "http://www.focus-news.net/news/2019/04/10/2644812/pleven-patnite-nastilki-v-oblastta-sa-mokri.html", "text": "Пътните настилки в областта са мокри. Това съобщиха за Радио \"Фокус\" от Областно пътно управление - Плевен. Пътните настилки са мокри, вали слаб дъжд. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  Въведена е временна организация на движението в града до края на месеца поради ремонт на ул. „Иван Вазов. Организацията  е в сила за улиците „Цар Борис III”, „Иван Вазов” и „Цанко Церковски”. Строителните работи  се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението  е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, както и е ограничено паркирането. На 10, 11 и 12 април 2019 г. се ограничава  движението на моторни превозни средства по дясното платно на бул. „Данаил Попов” в отсечката от ул. „Гренадирска” до пл. „Иван Миндиликов” /до градинката пред жп гара Плевен/ поради санитарна сеч. Забраната не се отнася за автомобили на СНМП, ПБЗН, МВР и градски транспорт.  \r\nВиолета КРЪСТЕВА", "date": "2019.04.10", "title": "Плевен: Пътните настилки в областта са мокри"}
{"url": "http://www.focus-news.net/news/2019/04/10/2644813/kmetat-korneliya-marinova-obshtiyat-finansov-resurs-ot-evropeyskite-fondove-v-sferata-na-obrazovanieto-samo-za-obshtina-lovech-nadhvarlya-75-mln-lv.html", "text": "Общият финансов ресурс от европейските фондове в сферата на образованието само за община Ловеч надхвърля 7,5  милиона лева. Това заяви кметът на община Ловеч Корнелия Маринова по време на граждански диалог на тема образование, съобщиха от  пресцентъра на ПП ГЕРБ.  Събитието е част от серията граждански диалози под наслов „Европа в нашия дом“, като в него участваха министърът на образованието Красимир Вълчев, народните представители Иван Миховски и Калин Василев, народният представител Станислава Стоянова, член на комисията по образованието, зам.-областният управител Илиян Тодоров, директори на училища от областта, кметове на общини и населени места, учители, родители, много граждани.  \r\n„Последните 3 години бяха време за растеж, време на градеж, време през което извършихме множество ремонти и построихме нови обекти. Не е преувеличено ако кажем, че през последните 30 години в нашия общ дом Ловеч не е имало подобно обновление. Като започнем от новия градски център с новия катедрален храм и стигнем до най-крайните квартали“, каза при откриването Маринова. „Това, което сме създали и което създаваме, ще остане и след нас за следващите поколения. Опонентите може да отричат  нашите идеи, но не и построеното от нас, защото то е факт“, подчерта Корнелия Маринова.  \r\nКато бивш учител и директор на най-голямото основно училище в областта, Маринова акцентира, че възпитанието на децата и учениците е главна задача, затова и в общината насочват своите усилия към създаването на удобна, модерна и приятна среда. Важно е да формираме качества и умения у подрастващите, адекватни на общественото развитие, поясни още тя.  \r\nКметът на Ловеч изброи проектите, по които работи община Ловеч в сферата на образованието. „Осъществихме рехабилитация на дворни пространства на една детска ясла  - „Шарено петле”, 3 ДГ - „Радост”, „Люляче”,” Зора” и на 3 училища - ОУ „В.Левски”, ППМГ, СУ „Св. Климент Охридски”. Изградени бяха 17 детски площадки и 8 спортни игрища. Извършихме реконструкция, обновяване и оборудване на 3 сгради на детски и учебни заведения – на ДЯ „Шарено петле”, ДГ „Зора”, ДГ „Люляче”. В тези 2 ДГ беше изградена и закрита спортна инфраструктура – физкултурни салони. Пред финализиране е ремонтът, преустройство и обзавеждане на ПНГВМ, който проект предвижда и изграждане на общежитие за учениците от страната. Предстои да стартира проектът по обновяване и модернизация на регионалната образователна инфраструктура в ПГМЕТ. Общият финансов ресурс от европейските фондове само за община Ловеч надхвърля 7,5  милиона лева“, поясни Корнелия Маринова и допълни, че в процес на изпълнение е проектът за изграждане на спортна зала и рехабилитация на дворното пространство на ОУ „Д.Димов”. В рамките на всички тези проекти от грижи за децата и образованието им, съобразно капацитета на училищата и ДГ, очакваме да възползват над 3500 деца и ученици.  \r\nПо време на форума „Европа в нашия дом“ министър Красимир Вълчев посочи основните предизвикателства пред системата – обхващането и задържането на всяко дете в училище, модернизация на образователния процес и материалната база. „Най-важни са учителите и затова ние поехме този политически и бюджетен ангажимент за увеличение на възнагражденията“, каза министър Вълчев.", "date": "2019.04.10", "title": "Кметът Корнелия Маринова: Общият финансов ресурс от европейските фондове в сферата на образованието само за община Ловеч надхвърля 7,5 млн. лв."}
{"url": "http://www.focus-news.net/news/2019/04/10/2644819/pss-loshi-sa-usloviyata-za-turizam-v-planinite.html", "text": "Лоши са условия за туризъм в планините, поради силния дъжд. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Времето е облачно със слаб вятър, на места умерен. Във високите части на планините има мъгла и превалявания от дъжд. В района на Централен Балкан има превалявания от сняг. Температурите са сравнително ниски, като варират от минус 3 до плюс 3 градуса. През изминалото денонощие няма регистрирани инциденти.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.10", "title": "ПСС: Лоши са условията за туризъм в планините"}
{"url": "http://www.focus-news.net/news/2019/04/10/2644815/blagoevgrad-dg-sinchets-s-nova-ploshtadka-po-bezopasnost-na-dvizhenieto.html", "text": "Нова площадка по Безопасност на движението посреща децата в ДГ „Синчец“. Това съобщиха от пресцентъра на  Община Благоевград . Тя е изградена от служители на детското заведение, съвместно с представители на родителската общност и подкрепата на Община Благоевград.  \r\nЗа оформянето на площадката са използвани специални бои за пътна маркировка, което е гаранция за устойчивостта на проекта във времето. \r\nНа нея са обозначени в умален размер улици със съответната хоризонтална маркировка за преминаване на пешеходци и автомобили, кръстовища, кръгово движение и пътни знаци.  \r\nЦелта е чрез симулиране на реална пътна обстановка в защитена среда в двора на градината децата ще учат на практика правилата за движение по пътищата. \r\nДГ „Синчец“ се включи и в кампанията „Чист и зелен Благоевград! От нас зависи!“, като служители и родители почистиха и допълнително облагородиха двора на детското заведение.", "date": "2019.04.10", "title": "Благоевград: ДГ „Синчец“ с нова площадка по Безопасност на движението"}
{"url": "http://www.focus-news.net/news/2019/04/10/2644816/sofiya-v-sadebnata-palata-shte-bade-daden-brifing-na-spetsializiranata-prokuratura-i-gdbop-po-povod-operatsiite-v-dimitrovgrad-i-selo-chuprene.html", "text": "От 11.30 часа на ет. 4 в столичната Съдебна палата ще бъде даден брифинг на Специализираната прокуратура и ГДБОП по повод операциите в Димитровград и село Чупрене. Това съобщиха от пресцентъра на  Прокуратурата на Република България . Ще участват изпълняващият функцията ръководител на Специализираната прокуратура Димитър Петров, прокурор Ангел Кънев (наблюдаващ делото „Чупрене“) и Стоян Темелакиев, зам.-директор на ГДБОП.", "date": "2019.04.10", "title": "София: В Съдебната палата ще бъде даден брифинг на Специализираната прокуратура и ГДБОП по повод операциите в Димитровград и село Чупрене"}
{"url": "http://www.focus-news.net/news/2019/04/10/2644818/vratsa-avtomobil-e-blasnal-peshehodets-na-ul-krastyo-balgariyata-v-oblastniya-grad-i-e-napusnal-myastoto-na-proizshestvieto.html", "text": "На 9 април 2019 г., около 11.50 ч., е получен сигнал, че в на ул. \"Кръстьо Българията\"във Враца, автомобил е блъснал пешеходец и е напуснал мястото на произшествието. Това съобщиха от  ОДМВР-Враца . След издирвателни мероприятия  е установен и задържан водачът на автомобила, 79-годишен мъж от Враца. В болница е настанен пешеходецът - 72-годишен жител на областния град. Образувано е досъдебно производство.", "date": "2019.04.10", "title": "Враца: Автомобил е блъснал пешеходец на ул. \"Кръстьо Българията\" в областния град и е напуснал мястото на произшествието"}
{"url": "http://www.focus-news.net/news/2019/04/10/2644821/rumen-galabinov-ikonomist-ima-opasnost-ot-otliv-na-investitori-ako-upretsite-i-dokazatelstvata-za-problemi-s-koruptsiyata-prodalzhava-da-izpluvat.html", "text": "Има опасност от отлив на инвеститори, ако упреците и доказателствата за проблеми с корупцията продължава да изплуват. Това каза в сутрешния блок „Добро утро, България“ на  Радио „Фокус“   икономистът Румен Гълъбинов. По думите му в страни, в които възприятието за корупция е високо не е възможно да има ускорен икономически растеж и висок стандарт на живот. България успя да реализира прогнозите си за икономически растеж, но наред с това се забелязва и ускоряване на инфлацията, добави той. Борбата с корупцията е знак за сериозността, която заявяваме, а България определено има върху какво да работи, допълни Гълъбинов. „Във всички доклади на ЕК не се обръща внимание за проблема с корупцията и ние имаме две цели, които са еднакво важни за развитието на България в ЕС. Това е да станем част от Шенгенското икономическо пространство и освен това да сме част от еврозоната. Двете цели са взаимносвързани с критерии за изпълнение, които трябва да представим и които трябва наистина да имаме изпълнени, като поети ангажименти и те имат връзка с корупцията. Ако в количествено отношение отчитаме определени показатели, които сме изпълнили, то в качествено отношение очевидно не полагаме достатъчно усилия и не сме достатъчно убедителни, за да убедим ЕП за Шенген, или не сме достатъчно убедителни за да убедим еврогрупата и ЕЦБ за членство в чакалнята на еврозоната“, каза още той. Румен Гълъбинов коментира още, че „апартаментгейт“ е показателен пример за пропуснатите ползи за страната ни и бюджета от проповядването на нечисти сделки. Икономистът беше категоричен, че икономическите показатели ще бъдат важен фактор и за резултата от предстоящите избори.  \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Румен Гълъбинов, икономист: Има опасност от отлив на инвеститори, ако упреците и доказателствата за проблеми с корупцията продължава да изплуват"}
{"url": "http://www.focus-news.net/news/2019/04/10/2644814/parlamentat-vklyuchi-v-dnevniya-si-red-ostavkata-na-deputata-ot-gerb-delyan-dobrev.html", "text": "Парламентът включи в дневния си ред оставката на депутата от ГЕРБ Делян Добрев, предаде репортер на  Агенция \"Фокус\" . Предложението бе направено в началото на пленарното заседание от председателя на парламента Цвета Караянчева. Депутатите решиха точката да бъде първа в днешното заседание.  \r\nДеница КИТАНОВА", "date": "2019.04.10", "title": "Парламентът включи в дневния си ред оставката на депутата от ГЕРБ Делян Добрев"}
{"url": "http://www.focus-news.net/news/2019/04/10/2644822/kyustendil-remontni-deynosti-se-izvarshvat-po-patya-za-gkpp-gyueshevo-mezhdu-selata-zhilentsi-i-vrattsa.html", "text": "Ремонтни дейности се извършват по пътя за ГКПП „Гюешево”, между селата Жиленци и Вратца. Това съобщи за  Радио „Фокус” – Кюстендил  дежурният в Областно пътно управление – Кюстендил. През днешния ден ремонтът е между 13 и 17 километър. Движението трябва да се осъществява с повишено внимание в свободната лента, съобразно създадената организация. Участъкът е сигнализиран с пътни знаци. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 30 април 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.10", "title": "Кюстендил: Ремонтни дейности се извършват по пътя за ГКПП „Гюешево”, между селата Жиленци и Вратца"}
{"url": "http://www.focus-news.net/news/2019/04/10/2644823/georgi-markov-gerb-nyama-da-glasuvam-za-ostavkata-na-delyan-dobrev-zashtoto-konstitutsiyata-me-zadalzhava-da-glasuvam-po-savest.html", "text": "Няма да гласувам за оставката на Делян Добрев, защото Конституцията ме задължава да гласувам по съвест. Това каза народният представител от ПГ на ГЕРБ Георги Марков по време на дебатите по оставката на Делян Добрев, предаде репортер на  Агенция „Фокус“.   „Когато се гласува оставка на народен представител, ние нямаме друг избор, освен да я гласуваме. Така наречената обвързана компенетност. Длъжни сме да го направим. Въпреки това решение на Конституционния съд ще се ползвам от прякото действие на българската Конституция, която ме задължава да гласувам по съвест, поради което няма да гласувам за тази оставка на Делян Добрев“, каза Марков. По думите му Делян Добрев е честно момче.  \r\nДеница КИТАНОВА", "date": "2019.04.10", "title": "Георги Марков, ГЕРБ: Няма да гласувам за оставката на Делян Добрев, защото Конституцията ме задължава да гласувам по съвест"}
{"url": "http://www.focus-news.net/news/2019/04/10/2644827/razgrad-tri-momcheta-na-17-13-i-14-godini-sa-ograbili-45-godishen-mazh-v-grad-kubrat.html", "text": "Три непълнолетни момчета са установени като извършители на грабеж. Това съобщиха от  ОДМВР-Разград . Около 23 часа на 9 април в град Кубрат чрез сила и заплахи отнели от 45-годишен мъж сумата от 10 лева. Авторите на деянието са хванати на място – момчетата са на 17, 13 и 14 години. Уведомен е дежурният районен прокурор. Образувано е досъдебно производство по чл.198, ал.1 от НК.", "date": "2019.04.10", "title": "Разград: Три момчета на 17, 13 и 14 години са ограбили 45-годишен мъж в град Кубрат"}
{"url": "http://www.focus-news.net/news/2019/04/10/2644829/el-pais-ispaniya-sotsialistite-na-premiera-pedro-sanches-vodyat-v-sotsiologicheskite-prouchvaniya.html", "text": "Социалистите на премиера Педро Санчес водят в социологическите проучвания, пише англоезичната версия на испанския вестник  El Pais . \r\nСоциалистическата партия (PSOE) ще спечели предстоящите общи избори в Испания с между 123 и 138 от 350-те места в Конгреса, следвани от консервативната Народна партия (66-76), Партията на гражданите (42-51), Коалицията на „Подемос“ (33-41) и крайнодясната група „Вокс“ (29-37). Това показва последното проучване на общественото мнение, проведено от обществения изследователски институт в Испания, резултатите от който бяха публикувани във вторник. \r\nАко тези прогнози се окажат верни, единственото гарантирано абсолютно мнозинство ще бъде резултат от сделка между социалистите и партията на Гражданите - но последната вече категорично е изключила възможността да сключва каквито и да било сделки със социалистите. Но в зависимост от точния резултат от изборите, PSOE може също да сформира правителство с подкрепата на „Подемос“, баската националистическа партия (PNV) и лявата коалиционна група от Валенсия \"Компромис\" - без да се налага да се осланя на каталунски националистически партии.  Юлиян Марков", "date": "2019.04.10", "title": "El Pais (Испания): Социалистите на премиера Педро Санчес водят в социологическите проучвания"}
{"url": "http://www.focus-news.net/news/2019/04/10/2644828/lilyana-radeva-i-ralitsa-dobreva-se-zakleha-kato-narodni-predstaviteli-ot-pg-na-gerb.html", "text": "Лиляна Радева и Ралица Добрева се заклеха като народни представители от ПГ на ГЕРБ, предаде репортер на  Агенция „Фокус“.  Лиляна Радева заема мястото на Данаил Кирилов след като той стана министър на правосъдието. Радева е избрана в 23-ти МИР – София. Радева ще бъде депутат, докато Данаил Кирилов изпълнява функциите министър на правосъдието. С решение от 7 април 2019 г. ЦИК обявява Ралица Добрева за народен представител от 15-ти МИР – Плевен. Повторното й обявяване се налага, тъй като по-рано тя бе обявена за депутат за времето, в което Цецка Цачева изпълнява функциите министъра на правосъдието. След като Цачева подава оставка като министър, тя е изпратила писмо до ЦИК, с което се отказва от мястото си в парламента и сега се наложи Добрева отново да положи клетва. \r\nДеница КИТАНОВА", "date": "2019.04.10", "title": "Лиляна Радева и Ралица Добрева се заклеха като народни представители от ПГ на ГЕРБ"}
{"url": "http://www.focus-news.net/news/2019/04/10/2644817/the-local-frantsiya-frantsiya-ne-e-protiv-otlagane-na-brekzit-no-edna-godina-e-mnogo.html", "text": "Франция не се противопоставя на удължаването на крайния срок за Брекзит, но ще настоява за поставяне на строги условия, добавяйки, че една година е твърде много, заяви вчера помощник на френския президент Еманюел Макрон, цитиран от френската редакция на европейското електронно издание  The Local .  \r\n\"Никога не сме били противници на  идеята за намиране на алтернативно решение на напускане на Великобритания без споразумение, но в определени граници, а не на всяка цена\", каза помощникът, при условие на анонимност.    \r\nПо-рано Макрон се опита да увеличи натиска върху британския премиер Тереза Мей, като каза, че евентуално  удължаване на срещата на европейските лидери в сряда след текущата дата на излизане на 12 април не е \"автоматично\".    \r\nКоментарите засилиха спекулациите, че Макрон може да заеме твърда позиция на срещата в Брюксел, което ще доведе до излизането на Великобритания от блока без сделка.    \r\nТакъв сценарий на излизане е \"все още е възможен\", каза помощникът, но според него не е  \"предпочитаният вариант на Франция\".  \r\nУсловията за удължаване ще бъдат по отношение на дължината - съветникът каза, че една година \"изглежда твърде дълга\" - и след договорености за ограничаване на влиянието на Великобритания в рамките на ЕС по време на периода на удължаване.    \r\nТова би ограничило властта на британския комисар в Европейската комисия, изпълнителния орган на ЕС и ролята на британския премиер на срещите на лидерите на ЕС, каза помощникът.    \r\n\"Трябва да има ясни ангажименти и след това механизъм за тяхното наблюдение\", каза помощникът.    \r\n\"Ще има преходен период за Обединеното кралство като член-посредник, който присъства и прилага правилата, но не участва в вземането на решения\", каза помощникът.    \r\nРолята на британските членове на Европейския парламент, за които изборите са насрочени на 26 май, ще бъде по-сложна, тъй като по силата на договорите на ЕС те не биха могли да бъдат ограничени от гласуване, добави помощникът.  Юлиян Марков", "date": "2019.04.10", "title": "The Local (Франция): Франция не е против отлагане на Брекзит, но една година е много"}
{"url": "http://www.focus-news.net/news/2019/04/10/2644830/sliven-mladi-pevtsi-ot-vokalno-studio-usmivka-se-zavarnaha-s-prestizhni-nagradi-ot-hv-natsionalen-konkurs-za-mladi-izpalniteli-na-populyarna-pesen-zvezditsi-za-lora.html", "text": "Млади певци от Вокално студио „Усмивка“, с ръководител Мария Желева, се завърнаха с престижни награди от ХV Национален конкурс за млади изпълнители на популярна песен ,,Звездици за Лора“ в Свищов. Това съобщиха от пресцентъра на  Община Сливен . \r\nОще по време на церемонията на откриването бе връчено специално отличие, награда за най-добър поп, рок и джаз конкурс от екипа на групата „Конкурсите за млади изпълнители“. Плакета получи Илиян Николов, бащата на Лора и създател на този празник на музиката. \r\nУчастие взеха над 130 деца и младежи от цялата страна. Конкурсът е разделен в 5 възрастови групи до 19 години. Компетентното жури беше в състав: Маргарита Хранова – председател, Етиен Леви, Мая Райкова, Росен Маринов, Кристина Иванова и Траян Костов. \r\nСпециална награда получи Габриела Михалева, 1-ва възрастова група. \r\nПърво място – Добромира Стоянова, 2-ра възрастова група. \r\nПърво място – Самуил-Петко Махнев, 3-та възрастова група. \r\nЙоанна Стефанова, 4-та възрастова група – награда от „Арт център“ Кърнолски. \r\nБъдещите малки артисти се подготвят за следващо участие, като домакини на предстоящия конкурс за индивидуални изпълнители „Цветен Камертон“ 20-21 април, Сливен.", "date": "2019.04.10", "title": "Сливен: Млади певци от Вокално студио „Усмивка“ се завърнаха с престижни награди от ХV Национален конкурс за млади изпълнители на популярна песен ,,Звездици за Лора“"}
{"url": "http://www.focus-news.net/news/2019/04/10/2644832/sliven-po-patishtata-v-niskite-mesta-v-oblastta-i-po-porechieto-na-tundzha-vidimostta-e-namalena-zaradi-magla.html", "text": "Сухи и нормално проходими са пътните настилки в Сливенска област. По пътищата в ниските места в областта и по поречието на Тунджа видимостта е намалена заради мъгла. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец, от км 9+645 до км 13+042, е ограничено движението на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение на ремонта е до 10 април.", "date": "2019.04.10", "title": "Сливен: По пътищата в ниските места в областта и по поречието на Тунджа видимостта е намалена заради мъгла"}
{"url": "http://www.focus-news.net/news/2019/04/10/2644833/sport-marsiliya-bez-baloteli-do-kraya-na-sezona.html", "text": "Нападателят на Марсилия Марио Балотели може да бъде дисквалифициран до края на сезона във френската Лига 1. Причината е неспортсменско поведение на италианския национал в последния шампионатен мач срещу Бордо, загубен с 0:2. Балотели удари с лакът защитника на Бордо Пабло Кастро, като проявата му остана незабелязана от рефера, който не го наказа.   \r\nСлед мача се установи, че носът на Кастро е счупен и поведението на Балотели ще бъде разгледано от дисциплинарната комисия. Ако вината му бъде установена, то той може да бъде със спрени права за осем мача. До края на сезона в Лига 1 остават седем срещи, което означава, че Балотели ще пропусне и старта на следващия сезон, ако остане във Франция.", "date": "2019.04.10", "title": "Спорт: Марсилия без Балотели до края на сезона"}
{"url": "http://www.focus-news.net/news/2019/04/10/2644825/partiya-ataka-shte-se-registrira-v-12-chasa-v-tsik-za-izborite-za-evropeyski-parlament.html", "text": "Партия \"Атака\" ще се регистрира в 12.00 часа в Централната избирателна комисия за изборите за Европейски парламент. Това съобщиха от пресцентъра на  партията .", "date": "2019.04.10", "title": "Партия \"Атака\" ще се регистрира в 12 часа в ЦИК за изборите за Европейски парламент."}
{"url": "http://www.focus-news.net/news/2019/04/10/2644834/dimitar-stefanov-kmet-na-tutrakan-proektat-za-izgrazhdane-na-prechistvatelna-stantsiya-shte-promeni-oblika-na-grada.html", "text": "Проектът за изграждане на пречиствателна станция в Тутракан ще промени облика на града. Това каза в сутрешния блок „Добро утро, България“ на  Радио „Фокус“   кметът на Тутракан Димитър Стефанов във връзка с подписания на 8 април Договор за строителство и оборудване на пречиствателната станция в града. По думите му дейностите са свързани с рехабилитация и ново изграждане на канализационна и водопроводна мрежа, като допълни, че срокът за изпълнение е 400 дни. „Това е и най-големият проект, който Община Тутракан е печелила. Той е на стойност 32.5 млн. лв. Това наистина ще промени облика на града, защото не можем да говорим, че искаме градовете ни да са европейски, да са чисти, зелени, а в същото време – да изливаме  непречистените си отпадни водите в международна река, без да са минали през пречиствателна станция. Надявам се, както е по договор, до 90 дни да бъде изготвен проектът и след 3 месеца да започнем строително-монтажните дейности“, обясни той. Димитър Стефанов добави още, че текат обществените поръчки по проекта за рехабилитация на част от общинската пътна мрежа. До 10 дни ще бъде избран изпълнител на обществена поръчка за изграждане на път, който ще облекчи трафика в града, увери кметът. До края на месец май се очаква да има сключен договор и да  започне изграждането на пътя, каза кмета на Тутракан.  \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Димитър Стефанов, кмет на Тутракан: Проектът за изграждане на пречиствателна станция ще промени облика на града"}
{"url": "http://www.focus-news.net/news/2019/04/10/2644824/afp-venetsuela-ostana-otnovo-bez-tok.html", "text": "Ново спиране на тока засегна  големи части от Венецуела, включително столицата Каракас, и принуди мнозина да прекарат още една нощ без осветление, предава  AFP , като се позовава на социалните медии. \r\nНедостигът на електроенергия - най-големият за една седмица - удари голяма част от столицата, както и значителни райони в поне 20 от 23-те щата на Венецуела, според същите източници. \r\nПрекъсванията на електрозахранването станаха спорадични след масовото спиране на електричеството на 7 март, което остави страната в мрак в продължение на пет дни. \r\nВодоснабдяването също е прекъснато, заедно с транспорта и комуникациите, което принуждава много хора да скъсят работата си до шест часа. \r\nПравителството на президента Николас Мадуро обвини САЩ за саботаж, заради продължителните  прекъсвания на електрозахранването, говорейки за електромагнитни, кибер- и физически атаки срещу водноелектрическата централа Гури, която произвежда 80 процента от енергията на страната. \r\nОпозицията обвинява неспособността на правителството да  поддържа критичната инфраструктура.  Юлиян Марков", "date": "2019.04.10", "title": "AFP: Венецуела остана отново без ток"}
{"url": "http://www.focus-news.net/news/2019/04/10/2644839/plovdiv-razchistva-se-svlachishte-na-patya-asenovgrad-smolyan-mezhdu-yugovsko-hanche-i-lak.html", "text": "Разчиства се свлачище на пътя Асеновград-Смолян между Юговско ханче и Лъки. Това съобщи за  Радио „Фокус”-Пловдив  дежурен служител в Областното пътно управление. Пътят не е затворен, но движението се регулира ръчно. „Цяла нощ са били разчиствани свлачищата, които се образуваха на много места вчера след обилния дъжд в областта”, каза още дежурният. Свлачища и паднали камъни имаше по пътя Асеновград-Смолян, по пътя Кричим-Девин и по пътя Троян-Кърнаре. В момента дъждът е спрал навсякъде, но водачите трябва да са внимателни, тъй като настилките са мокри. \r\nЗабранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин.  Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Забранено е движението на камиони над 12 тона през прохода Троян-Кърнаре. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен в този час. \r\nЦветана ТОНЧЕВА", "date": "2019.04.10", "title": "Пловдив: Разчиства се свлачище на пътя Асеновград-Смолян между Юговско ханче и Лък"}
{"url": "http://www.focus-news.net/news/2019/04/10/2644837/pregled-na-osnovnite-temi-v-evropeyskiya-pechat-agentsiya-fokus.html", "text": "Електоралните нагласи във Финландия и Испания, Брекзит и пълзящата епидемия от дребна шарка (морбили) в Европа са сред основните теми на европейските издания.  \r\n*** Тези парламентарни избори, които биха могли да бъдат исторически, тъй като нито една партия не би могла да излезе от тях с над 20 на сто от гласовете, посочват нови проучвания на общественото мнение от Alma Media и Helsingin Sanomat, цитирани от финландското англоезично издание  Helsinki Times \r\nHelsingin Sanomat разкри резултатите от последната си анкета , като съобщи , че по-малко от 20% от гласоподавателите планират да гласуват за социалдемократите. \r\nПроучването показа, че подкрепата на населението за опозиционната партия е спаднала с 1,5 процентни пункта до 19,5%. Социалдемократите имат предимство от 2,0 процентни пункта в сравнение с Националната коалиция, чиято популярност е спаднала с 0,6 процентни пункта до 17,5% между март и април. \r\nНай-големият скок в анкетите регистрира Партията на финландците. Helsingin Sanomat съобщи във вторник, че крайно-дясната партия е нараснала с 3,9 процентни пункта до 15,0 процента, което позволява на партията да изпревари както Центристката партия (14,4%), така и Зелената лига (12%). \r\nСакари Нурмела, изследователски директор в Kantar TNS, напомни пред Helsingin Sanomat, че редица променливи, като например способността на партиите да превърнат популярността си в гласове, биха могли да окажат влияние върху изборните резултати. Според него около една трета от гласоподавателите все още могат да прехвърлят подкрепата си от една партия на друга, въпреки близостта на изборите. \r\nТой посочи също, че хората, които са се въздържали от гласуване на предишните общински избори, съставляват около една пета от анкетираните, които са изразили подкрепата си за Партията на финландците. \r\n*** Социалистите на премиера Педро Санчес водят в социологическите проучвания, пише англоезичната версия на испанския вестник  El Pais . \r\nСоциалистическата партия (PSOE) ще спечели предстоящите общи избори в Испания с между 123 и 138 от 350-те места в Конгреса, следвани от консервативната Народна партия (66-76), Партията на гражданите (42-51), Коалицията на „Подемос“ (33-41) и крайнодясната група „Вокс“ (29-37). Това показва последното проучване на общественото мнение, проведено от обществения изследователски институт в Испания, резултатите от който бяха публикувани във вторник. \r\nАко тези прогнози се окажат верни, единственото гарантирано абсолютно мнозинство ще бъде резултат от сделка между социалистите и партията на Гражданите - но последната вече категорично е изключила възможността да сключва каквито и да било сделки със социалистите. Но в зависимост от точния резултат от изборите, PSOE може също да сформира правителство с подкрепата на „Подемос“, баската националистическа партия (PNV) и лявата коалиционна група от Валенсия \"Компромис\" - без да се налага да се осланя на каталунски националистически партии. \r\n*** Франция не се противопоставя на удължаването на крайния срок за Брекзит, но ще настоява за поставяне на строги условия, добавяйки, че една година е твърде много, заяви вчера помощник на френския президент Еманюел Макрон, цитиран от френската редакция на европейското електронно издание  The Local .  \r\n\"Никога не сме били противници на  идеята за намиране на алтернативно решение на напускане на Великобритания без споразумение, но в определени граници, а не на всяка цена\", каза помощникът, при условие на анонимност.    \r\nПо-рано Макрон се опита да увеличи натиска върху британския премиер Тереза Мей, като каза, че евентуално  удължаване на срещата на европейските лидери в сряда след текущата дата на излизане на 12 април не е \"автоматично\".    \r\nКоментарите засилиха спекулациите, че Макрон може да заеме твърда позиция на срещата в Брюксел, което ще доведе до излизането на Великобритания от блока без сделка.    \r\nТакъв сценарий на излизане е \"все още е възможен\", каза помощникът, но според него не е  \"предпочитаният вариант на Франция\".  \r\nУсловията за удължаване ще бъдат по отношение на дължината - съветникът каза, че една година \"изглежда твърде дълга\" - и след договорености за ограничаване на влиянието на Великобритания в рамките на ЕС по време на периода на удължаване.    \r\nТова би ограничило властта на британския комисар в Европейската комисия, изпълнителния орган на ЕС и ролята на британския премиер на срещите на лидерите на ЕС, каза помощникът.    \r\n\"Трябва да има ясни ангажименти и след това механизъм за тяхното наблюдение\", каза помощникът.    \r\n\"Ще има преходен период за Обединеното кралство като член-посредник, който присъства и прилага правилата, но не участва в вземането на решения\", каза помощникът.    \r\nРолята на британските членове на Европейския парламент, за които изборите са насрочени на 26 май, ще бъде по-сложна, тъй като по силата на договорите на ЕС те не биха могли да бъдат ограничени от гласуване, добави помощникът. \r\n*** От началото на годината в Прага са регистрирани около 139 случая на дребна шарка (морбили), което е увеличение спрямо миналата година, като към момента е имало 103 случая. От началото на огнището на морбили в началото на 2018 г. в Прага има 242 потвърдени случая. Противо-епидемични мерки бяха приложени срещу 2037 души, а 902 са били поставени под карантина или медицинско наблюдение, информира чешкото англоезично издание  Prague Daily Monitor . \r\nСпоред пражките епидемиолози, хората, които са били ваксинирани само с една доза от ваксината, трябва да проверят имунитета си чрез кръвна проба. \r\nОколо една трета от изследваните лица нямат достатъчно антитела. \r\nТова се отнася предимно за хора, родени от 1967 г. до първата половина на 70-те години на миналия век, според хигиенно-епидемиологичната станция в Прага. \r\nОсвен това епидемиолозите препоръчват тест за антитела при лица, чиито близки имат намален имунитет. Например, ако човек се лекува от рак. \r\nХората с имунен дефицит са по-податливи на всички инфекциозни заболявания, включително и на морбили. Следователно околната среда на онкологичния пациент трябва да бъде защитена , защото пациентът обикновено не може да бъде ваксиниран ”, каза говорителят на Пражката хигиенно-епидемиологичната станция станция Збинек Бублик.", "date": "2019.04.10", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/04/10/2644836/gen-mayor-grudi-angelov-voenna-akademiya-g-s-rakovski-do-den-dneshen-s-gordost-sahranyavame-i-nosim-imeto-na-georgi-stoykov-rakovski.html", "text": "До ден днешен с гордост съхраняваме и носим името на Георги Стойков Раковски. Това каза началникът на Военна академия „Г. С. Раковски“ ген.-майор Груди Ангелов в интервю за  Агенция „Фокус“  по повод 107-ата годишнина от създаването на Академията. Ген.-майор Груди Ангелов разказа, че Акедемията се преименува след Втората световна война. По думите му с решение на Народното събрание се взема решение тя да носи името на видния български революционер Георги Стойков Раковски. „Понеже той се смята и наистина е един от основоположниците на новата Българска армия, основавайки Първата българска легия. Това е основанието Академията да бъде именувана на него“, каза още началникът на Академията. Той уточни, че на 14 април е официалната дата, когато се честват 107 години от създаването на Военна академия. „Както знаете за създаването й е взето решение на 1 декември 1911 г. Идеята е била тя да посрещне нуждите на младата българска държава да има собствени, подготвени офицери на оперативно и стратегическо ниво. До този момент всички офицери, нужни на българската армия са завършвали академии в Русия, Франция, Италия, Австро-Унгария, Германия. Опитът, събран от тези офицери и техните знания се акумулират във Военна академия. На 26 февруари 1912 г. е издаден указът на цар Фердинанд за създаване на Военна академия. Реално от 1 март 1912 г. тя започва да функционира. До първия випуск не се стига да започне обучение, понеже започва Балканската война. Вторият опит също е неуспешен през 1915 г. Проведени са изпити, приети са слушателите, офицери, но избухва Първата световна война“, обясни ген.-майор Груди Ангелов. По думите му чак през 1922 г. се възстановява Военна академия под Висш офицерски курс, защото към този момент съгласно клаузите на Ньойския мирен договор България няма право да има Военна академия. Той подчерта, че от този ден досега вратите на Военна академия не са затваряни, а академията е символ на родолюбие, съхранени традиции и на знание.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.04.10", "title": "Ген.-майор Груди Ангелов, Военна академия „Г. С. Раковски“: До ден днешен с гордост съхраняваме и носим името на Георги Стойков Раковски"}
{"url": "http://www.focus-news.net/news/2019/04/10/2644838/pregled-na-osnovnite-temi-vav-varnenskiya-pechat.html", "text": "„Варицела ошари детските ясли и градини“, е водещото заглавие на вестник  „Черно море“ . Варицела шари детските ясли и градини на Варна, сочат последните данни от Регионалната здравна инспекция. Явно заразата се готви за скок. 195 деца се разболяха от варицела през миналата седмица, с 63 повече в сравнение с предходната. От тях 191 са от Варна, останалите от селища в областта. Варицелата е неуправляема инфекция и се предава по въздушно-капков път. Срещу нея няма ваксина. Най-застрашени са малчуганите в детските ясли, градини и средните училища. Тя се разпространява изключително бързо при контакт.  \r\n„Във ВМС най-голям е недостигът на шофьори и електротехници“, съобщава изданието. Търсят се 100 военнослужещи за ВМС, от които 75 за Варненския гарнизон и 25 за Бургаския. Не достигат основно електротехници, топогеодезисти, механици и рулеви сигналчици, като най-голям е дефицитът на шофьори. Това заяви в студиото на тв „Черно море“ флотилен адмирал Георги Пенев, заместник-командир на Военноморските сили на Република България. Сред най-важните изисквания за кандидатите са да притежават образование, не по-ниско от средно, да са български граждани, да са на възраст до 28 години, да не са осъждани, да бъдат физически и психологично пригодни за военна служба, да не членуват в политически организации.  \r\n„Петната от мазут до Шкорпиловци замърсиха около 3 км от плажната ивица“, е друго заглавие във вестника. До 10 см в диаметър са мазутните петна, които се появиха по бреговата ивица на кк „Шкорпиловци“. Те обхващат около 3 км от плажната ивица. Експерти от Регионалната инспекция по околната среда и водите във Варна предстои да издадат предписания за почистване на пясъчната ивица от нефтените петна, които бяха констатирани през изминалите дни. От РИОСВ допълват пред ИА „Фокус“, че все още се изясняват обстоятелствата, довели до замърсяването.  \r\n„Гайди и много изненади ни очакват на голямото предаване на пластмасови капачки“, е друг акцент в броя. Предстои поредното мащабно предаване на пластмасови капачки във Варна. В рамките на близо четири години кампанията „Аз вярвам и помагам“ се разрасна неимоверно и за това красноречиво говорят цифрите. 69 тона са рециклираните до момента капачки, а със средствата е закупена медицинска апаратура. Цифрата със сигурност ще се увеличи тази събота, когато между 9 и 16 ч. пред Катедралния храм „Свето Успение Богородично“ ще се осъществи следващото голямо предаване на пластмасови капачки.  \r\n„Осъдиха условно майка, превела незаконно детето си през границата“, пише всекидневникът. 33-годишна жена беше осъдена от Районен съд – Варна, за незаконно превеждане през границата на малолетното си дете. Деянието е наказуемо по член 280, ал. 2 от Наказателния кодекс. По силата на постигнато и одобрено в съдебна зала споразумение на подсъдимата бе наложено наказание от 6 месеца лишаване от свобода, чието изпълнение бе отложено с изпитателен срок от три години. Самият случай е от 5 септември 2016 г. на граничния контролно пропускателен пункт „Аерогара Варна“. Подсъдимата решила да пътува с детето си в чужбина, въпреки наличието на нотариално заверена декларация от бащата, с която не се дава съгласие то да напуска страната.", "date": "2019.04.10", "title": "Преглед на основните теми във варненския печат"}
{"url": "http://www.focus-news.net/news/2019/04/10/2644831/filip-popov-bsp-antikoruptsionniyat-zakon-e-promenyan-poveche-ot-zakona-za-dvizhenieto-po-patishtata.html", "text": "Антикорупционният закон се променя всяка седмица или през седмица. След закона за движение по пътищата е най-променяният закон. Това показва неговата несъстоятелност и негодност да изпълни това, за което е създаден. Това заяви пред БНР секретарят на ПГ на \"БСП за България\" Филип Попов, съобщиха от  пресцентъра на БСП.  Той обясни, че парламентът, определяйки антикорупционния състав на органа, стига до абсурдната ситуация, именно този състав да следи за неподкупността на избиращия го. \"Това е като- работодателят да назначи работник, който да следи за лоялността на собствения си работодател. Това е абсурдно. Ние предложихме друг модел, който не беше приет\", обясни Попов. Той добави, че левицата иска да се промени законът. \"Няма никакво желание на управляващите да направят нещо в тази посока. Очевидно е, че статуквото е изгодно за тях. Няма да влезем в зала за промяната на закона\", категоричен беше народният представител.  \r\n\"Този парламент е изчерпан. Не искаме да сме част от статуквото, което доведе до ежедневните скандали. Пътят, по който трябва да се тръгне, е смяната на този модел и парламент и това става с извънредни парламентарни избори. Няма друг демократичен и правов начин, за да се стигне до тази цел. А това е необходимо и за страната ни\", каза Филип Попов.  \r\n\"Това, което сега се случва, е изключително нелицеприятно, защото се вижда уродливото лице на корупцията, която е разяла всичко до дъно\", заяви Филип Попов.  \"В дъното на този модел стои самият премиер. Той е допуснал това да се случи за тези десет години под неговото управление. Говоря за модел на управление, който е тотално сгрешен - тоталитарен и който води до тази корупция\", каза Филип Попов. Според него подаването на оставка на един или друг член на ГЕРБ, който заема определена длъжност в изпълнителната или законодателната власт, няма да промени нищо.  \"Дали ще сменим господин  Х или госпожа Y, резултатът ще е един и същ\", заключи Филип Попов.", "date": "2019.04.10", "title": "Филип Попов, БСП: Антикорупционният закон е променян повече от закона за движението по пътищата"}
{"url": "http://www.focus-news.net/news/2019/04/10/2644820/delyan-dobrev-gerb-tragvam-si-zashtoto-se-umorih-da-zashtitavam-imeto-si-ot-vsyakakvi-spekulatsii.html", "text": "Тръгвам си, защото се уморих да си защитавам името от всякакви спекулации. Това каза в предаването „Тази сутрин” по  бТВ  депутатът от ГЕРБ и бивш енергиен министър Делян Добрев. \r\n„Сега вече съм доубит в политическия смисъл на думата. Това, което се случва в политиката, тия постоянни нападки и клевети, които петнят политиците от едната и от другата страна, най-вече от нашата страна, защото се случва на ГЕРБ, са изключително неприятни. Не мога да приема за нормално да ме плюят”, коментира пред bTV Добрев. \r\nВчера той обяви, че напуска Народното събрание, а днес сутринта поясни и защо: „Преди няколко дни излезе поредната фалшива новина, която се опита да ме забърка и мен в скандал за апартаменти и просто реших, че не мога повече и реших да си подам оставката. Беше написано, че моят кум и майка ми са купили в една кооперация апартаменти на занижени цени. Бяха цитирани цени от 250 евро на квадрат, което абсолютно не отговаря на истината”. \r\nПо думите му става въпрос не за цена на готов апартамент, а за цена на отстъпено право на строеж. Това означава, че няколко души решават, че ще строят кооперация и внасят сума за проектиране и започване на строежа. \r\n„След като са внесени тези първоначални цени, има договор за строителство, който договор е за строителната стойност на обекта. В случая с моя кум цената, която той е платил, е 650 евро на квадрат в района, в който пазарните цени са между 600 и 800 евро. Става въпрос за „Манастирски ливади – Запад”. Моята майка е платила 750 евро на квадрат за апартамента, който тя е купила”, разясни Добрев. \r\nБившият вече депутат каза, че майка му е купила апартамента от кума му на по-висока цена. Жилището ѝ излязло 480 хиляди лева с ДДС. \r\nСега собственик на апартамента се води фирмата на майката на Добрев – тоест, юридическо лице. Имотът е с площ 200 кв. метра и в него живее семейството на бившия енергиен министър. Той от своя страна всеки месец плаща наем от 1200 лева, като превежда сумата по банков път. \r\nДобрев се обадил по телефона на премиера Борисов, за да го информира за решението си да подаде оставка. \r\n„Валят оставки, за да се покаже, че има морал. Ние не сме в политиката, за да печелим нещо от нея. Ние сме в политиката, защото сме имали определени идеи, които сме искали да реализираме. Колеги, при които има съмнения, веднага си тръгват. ГЕРБ е единствената партия, която прави това. Ако погледнете вляво, в БСП те имат водач в листата за евродепутати човек, който е привлечен за обвиняем и то по дело, свързано с източване на средства и пране на пари”, коментира още Добрев. \r\nЗапитан дали излиза изцяло от политиката, той отговори, че засега ще остане областен координатор на Хасково.", "date": "2019.04.10", "title": "Делян Добрев, ГЕРБ: Тръгвам си, защото се уморих да защитавам името си от всякакви спекулации"}
{"url": "http://www.focus-news.net/news/2019/04/10/2644841/pregled-na-osnovnite-temi-vav-velikotarnovskiya-pechat.html", "text": "„Блъснаха жена на Самоводската чаршия“ е водещото заглавие на първа страница на областния всекидневник  „Янтра Днес” . Лек автомобил е блъснал жена на Самоводската чаршия във Вeliko Търново, въпреки че най-посещаваната туристическа улица в града е забранена за движение на моторни превозни средства. Инцидентът е от петък – 5 април.  \r\n„47 медала спечелиха ученици от областта в пролетния кръг на „Математика без граници“, пише още вестникът. 2 златни, 22 сребърни и 23 бронзови медала спечелиха младите математици от Великотърновска област в пролетния кръг „Математика без граници“. Те се пребориха с конкуренцията на хиляди свои връстници от цялата страна като състезанието се явява полуфинал за училищата – партньори в надпреварата. „Полицията разследва кражба на телефони и компютър“, е новина от криминалната хроника. Страница пета статия разказва за руската художничка Татяна О’ Махони, която „се чувства като у дома си в България“. На страница осма материал е посветен на паметна плоча на видния лесовъд инж. Алекси Дамянов, която бе поставена в село Коевци. „Радослав Радев разби светкавично силния украинец Юри Горбенко“, е новина от спортните страници.  \r\n„Първата автоматична станция са чистота на въздуха в старата столица работи в кв. „Бузлуджа“, е заглавие от другия областен ежедневник -  „Борба“ . Четири автоматични станции ще следят за замърсяването на въздуха във Велико Търново. Първата от тях вече е монтирана в най-големия великотърновския квартал „Бузлуджа“.   \r\n„Енергото обезобрази Самоводската чаршия две седмици след ремонта й за 1.8 млн. лв.“, е друга новина от първа страница. От Енергото разкопаха прясно ремонтираната Самоводска чаршия, а обезобразяването на една от гордостите на местната управа предизвика спешно заседание в кметството.  \r\n„Пътни строежи ВТ“ спешно изкърпи 2860 кв. метра на 23 улици“, пише още „Борба“. 34 лв. с ДДС е средната цена на изкърпването на дупките по великотърновските улици, сочи калкулацията на фирмата „Пътни строежи“ за реализираните ремонти. Цената е доста ниска спрямо стойностите в други градове.  \r\n„Рецидивист влиза в затвора за 2 г. заради шамар и 10 лв.“ е новина от криминалната хроника. В областния ежедневник ще намерите и статия за четвъртокласник от Велико Търново, който отива на обучение в космическия лагер в Турция.", "date": "2019.04.10", "title": "Преглед на основните теми във великотърновския печат"}
{"url": "http://www.focus-news.net/news/2019/04/10/2644842/aktsenti-v-predavaneto-vsichki-v-chas-na-radio-fokus.html", "text": "В това издание на предаването \"Всички в час\" на  Радио \"Фокус\"  продължаваме по темата за учебно-тренировъчните фирми или както биват определяни - мост между училището и бизнеса, днес ви предлагаме конкретни примери. Ще отидем до Русе, за да разговаряме с Росица Мицова, старши учител по икономически дисциплини в Професионална гимназия по икономика и управление „Елиас Канети“. А след това и до Професионалната гимназия по икономика в Перник. Събеседнк ще бъде Симона Кирилова, учител по счетоводство и ръководител на три учебно-тренировъчни предприятия.  \r\nЩе насочим вниманието си и към Английска езикова гимназия „Гео Милев“, която организира общинско онлайн състезание „Човекът е всичко…“ за написване на есе по морално-етичен проблем на български език за награда „Гео Милев – есеист“ и за превод на текст в прозаична форма от български на английски език за награда „Гео Милев – преводач“. Повече по темата, както и за участието на гимназията в благотворителна кампания ще чуем от репортажа на Деница Димитрова. \r\nДнес е ред и на новата загадка в играта „Незабравимото“ за българските литературни шедьоври.  \r\nВлезте в час между 10.00 и 11.00 часа с водещ Милослава Ангелова.", "date": "2019.04.10", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2019/04/10/2644840/evrodeputatat-eva-maydel-gerbenp-pred-balgarski-uchenitsi-v-bryuksel-ne-ostavyayte-drugite-da-opredelyat-v-kakva-evropa-da-zhiveete.html", "text": "Не оставяйте другите да определят в каква Европа да живеете. Това заяви българският евродепутат от ГЕРБ/ЕНП Ева Майдел по време на среща с 45 български ученици от Пловдив и Стара Загора във вторник в Европейския парламент в Брюксел, съобщиха от пресцентъра на  ПП ГЕРБ . \r\n„Българите сме европейски граждани не по-малко от германците или италианците. Затова трябва да имаме самочувствието да предлагаме и обсъждаме с другите европейци идеи в каква Европа искаме да живеем, колко пари и за какви дейности да се инвестират. Гласът на младите се чува все по-силно в Брюксел и затова е важно повече български младежи да са активни и любопитни като вас, за да не оставате другите да вземат решения за вашето бъдеще“, посочи  Майдел. \r\n „Всеки млад човек трябва да е наясно, че ученето на нови знания и умения няма да спре със завършване на средно или висше образование, както е било до скоро. Развитието на технологиите и икономиката е по-бързо от всякога и на практика е невъзможно в училище да получите всички знания, които ще ви трябват за работа. Затова в инициативата „Научи ме да умея“, която провеждаме със сдружение Образование България 2030 провеждаме работилници за уменията на 21-и век. Вече над 2000 ученици от цяла България преминаха обучението за умения като работа в екип, адаптивност, комуникация, критично мислене.“ Това допълни Ева Майдел, която е инициатор и съоновател на сдружението Образование България 2030. \r\nУчениците от Френската езикова гимназия \"Антоан дьо-Сент Екзюпери\" в Пловдив и ГПЧЕ \"Ромен Ролан\" в Стара Загора са част от семинар на Европейския парламент, в който заеднo с връстници от цяла Европа дебатират по теми от значение за бъдещето на ЕС като климатичните промени, борбата  с дезинформацията и дигиталните умения.", "date": "2019.04.10", "title": "Евродепутатът Ева Майдел (ГЕРБ/ЕНП) пред български ученици в Брюксел: Не оставяйте другите да определят в каква Европа да живеете"}
{"url": "http://www.focus-news.net/news/2019/04/10/2644843/gabrovo-patnite-nastilki-v-oblastta-sa-mokri-na-mnogo-mesta-vali-slab-dazhd.html", "text": "Не се допуска преминаване на тежкотоварни автомобили над 10 тона по пътя между Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 март. Условията за пътуване в Габровска област са нормални. Пътните настилки са мокри, а времето облачно. На много места вали слаб дъжд и органите на реда призовават шофьорите да са внимателни.  \r\nНови въведени ограничения за изминалото денонощие няма. Затворена  е и улица „Малина“ в Габрово, част от път III-5004 Чехлевци – Велчевци (от км 10+940 до км 11+829). Там се извършват ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти се осъществяват и и по пътя между Севлиево и Драгановци в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 май. Отворен за движение е прохода Шипка, но там остава в сила забраната за товарни автомобили над 12 тона. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общинския път до III–403 в село Малки Вършец. \r\nЛуиза ТРАНЧЕВА", "date": "2019.04.10", "title": "Габрово: Пътните настилки в областта са мокри, на много места вали слаб дъжд"}
{"url": "http://www.focus-news.net/news/2019/04/10/2644826/s-96-glasa-parlamentat-prie-ostavkata-na-delyan-dobrev-kato-naroden-predstavitel.html", "text": "Парламентът прие оставката на Делян Добрев като народен представител, предаде репортер на  Агенция \"Фокус\".    \r\n\"За\" оставката на Добрев гласуваха 96  народни представители, \"против\" - 7 и \"въздържали се\" - 3-ма, с което предолжението бе прието. Във вторник стана ясно, че Делян Добрев е взел това решение след разговор с председателя на ГЕРБ и министър-председател на България Бойко Борисов. Добрев бе избран за народен представител от 29-ти МИР Хасково на парламентарните избори през 2017 г. Досега той бе председател на Комисията по енергетика към Народното събрание.  \r\nДеница КИТАНОВА", "date": "2019.04.10", "title": "С 96 гласа парламентът прие оставката на Делян Добрев като народен представител"}
{"url": "http://www.focus-news.net/news/2019/04/10/2644846/gazeta-express-kadri-veseli-zayavi-che-dumite-na-uvolneniya-ministar-sa-direktna-provokatsiya-ot-aleksandar-vuchich.html", "text": "Председателят на косовския парламент Кадри Весели заяви, че думите на уволнения министър са директна провокация  от Александър Вучич, цитира думите му англоезичното издание на базирания в Прищина албански вестник  Gazeta Express .  \r\nВесели каза, че уволнението на министъра от  „Сръбска листа“  Иван Тодосиевич от правителството на Косово е заради използваният от него „език на омраза“. \r\nПредседателят на парламента  каза, че подобни изявления и език на омразата имат своя произход и са провокации, идващи директно от сръбския президент Александър Вучич, насочени към натрупване на напрежение на Балканите и Косово. \"Няма да позволим Косово да бъде използвано като средство за някой в Сърбия да остане на власт\", пише Весели на своята страница в социалната мрежа „Фейсбук“. Весели също призова Европейския съюз да реагира на тези открити провокации на Сърбия и Вучич. \r\nМинистър-председателят Рамуш Харадинай уволни във вторник министъра на местната администрация  от сръбската общност Иван Тодосиевич, заради това , че е нарекъл албанците \"терористи\" и казал, че клането в Речак през 1999 г. е \"чиста измислица\". Изказването на министъра предизвика остри реакции в Косово, което принуди Харадинай да го освободи, казвайки, че в неговото правителство няма място за човек, който обижда другите на етническа, расова, религиозна или друга основа.  Юлиян Марков", "date": "2019.04.10", "title": "Gazeta Express: Кадри Весели заяви, че думите на уволнения министър са директна провокация  от Александър Вучич"}
{"url": "http://www.focus-news.net/news/2019/04/10/2644848/valeri-simeonov-nfsb-glasuvah-protiv-ostavkata-na-delyan-dobrev-zashtoto-dori-i-v-politikata-tryabva-da-ima-zdrav-razum.html", "text": "Гласувах „против“ оставката на Делян Добрев, защото дори и в политиката трябва да има здрав разум. Това каза лидерът на НФСБ Валери Симеонов пред журналисти във връзка с оставката на Делян Добрев от ГЕРБ, предаде репортер на  Агенция „Фокус“.   Той уточни, че колегите му от НФСБ също са гласували „против“ оставката. „Навсякъде, включително и в политиката трябва да има и здрав разум. Този отвратителен процес, на който сме свидетели, трябва да бъде прекратен“, каза още Симеонов. По думите му в следващото Народно събрание никой, който няма апартамент, не дай си Боже да има фирма, да не си помисля да се кандидатира. „За народни представители трябва да се кандидатират само малоимотни хора. Хора, които нямат собственост, които спят под мостовете на Перловска река и които са клошари. Те ще бъдат с предимство. Само такива хора има право да бъдат в политиката. С други думи свидетели сме на едно опростачване в политиката“, заяви Симеонов. Той уточни, че това е с активното съдействие на медиите. „Това опростачване експлоатира и спекулира с най-ниските чувства на българския народ, със злобата и завистта и неудовлетвореността от живота“, подчерта Симеонов.    \r\nДеница КИТАНОВА", "date": "2019.04.10", "title": "Валери Симеонов, НФСБ: Гласувах „против“ оставката на Делян Добрев,  защото дори и в политиката трябва да има здрав разум"}
{"url": "http://www.focus-news.net/news/2019/04/10/2644844/mariya-filipova-kandidat-za-zam-predsedatel-na-kfn-nay-vazhniyat-kraen-rezultat-e-podobryavane-na-imidzha-na-balgariya-kato-myasto-za-dobri-investitsii.html", "text": "Най-важният краен резултат е подобряване на имиджа на България като място за добри инвестиции. Това каза от парламентарната трибуна Мария Филипова, кандидат за заместник-председател на Комисията по финансов надзор, предаде репортер на  Агенция „Фокус“.   „Дами и господа, бих искала да заявя своята готовност да работя активно и последователно за постоянното усъвършенстване на регулаторната и надзорна дейност на КФН, отговаряйки на предизвикателствата в инвестиционния сектор“, заяви още Филипова. Тя заяви намерението си КФН да продължи да предприема активни регулатовни действия, да осъществява ефективен надзор върху небанковия финансов сектор с цел осигуряване на стабилни финансови пазари. \r\nДеница КИТАНОВА", "date": "2019.04.10", "title": "Мария Филипова, кандидат за зам.-председател на КФН: Най-важният краен резултат е подобряване на имиджа на България като място за добри инвестиции"}
{"url": "http://www.focus-news.net/news/2019/04/10/2644850/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен  пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.04.10", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/04/10/2644849/ministar-petya-avramova-shte-poseti-kyustendil.html", "text": "Министърът на регионалното развитие и благоустройството Петя Аврамова ще участва  в дискусията „Европа в нашия дом“ на тема регионално развитие в град Кюстендил, съобщиха от  пресцентъра на министерството.  Форумът ще се проведе в конферентната зала на парк-хотел „Кюстендил“ от 16.00 часа.", "date": "2019.04.10", "title": "Министър Петя Аврамова ще посети Кюстендил"}
{"url": "http://www.focus-news.net/news/2019/04/10/2644845/evrodeputatat-momchil-nekov-brekzit-sas-sporazumenie-shte-zashtiti-pravata-na-balgarskite-grazhdani-v-angliya.html", "text": "Вариантите за излизането на Великобритания от ЕС са няколко. До 12 април може да има твърд Брекзит. След тази дата има два варианта- единият е със споразумение, той е добър за България, защото правата на българските граждани ще са защитени, както на останалите граждани от ЕС. Вторият е твърдият. При него всяка страна от ЕС трябва да води самостоятелни преговори с Обединеното кралство. Това каза евродепутатът от БСП/ПЕС Момчил Неков по БНТ, съобщиха от пресцентъра на  партията . \r\nПо думите му е важно да се вземе разумно решение за договорено излизане на Великобритания от ЕС, защото в противен случай може да се стигне до ефект на руско ембарго. „За бизнеса от тази страна на Ламанша, ако има мито за стоките, какво ще последва?”, попита Неков.  \r\nПо темата за опазване на границите на Европейския съюз от мигранти, Неков обясни, че от групата на социалистите са на мнение, че новите политики  трябва да се финансират с нови средства. „Искаме увеличаване на парите за ФРОНТЕКС, за да може да бъдат охранявани добре външните граници и за да се работи там, където има напрежение и идва миграцията към ЕС. Това са и Африка, и Близкият изток. Затова са нужни допълнителни собствени средства на ЕС. Затова предлагаме дигитален данък на мултинационалните компании, които печелят от европейските потребители”, каза той. \r\n„Продуктовата дискриминация е към хората от Източна Европа. След гласуване на директива на 16 април ще покажем отпор на евроскептичните нагласи. При двойните стандарти на храните говорим за наднационален проблем”, увери Неков.  \r\nПо отношение на влизането на България в Шенген, Неков се противопостави на мнението, изказано от премиера Борисов, че било успех за България да влезем само по въздух. „Не, успех за нас е да влезем напълно – по въздух, вода и по суша”, категоричен бе евродепутатът-социалист.  \r\nПо отношение на пакета „Мобилност”, Неков заяви, че е трябвало българското правителство да бъде по-активно. \r\n„Ние социалистите искаме да направим ЕС не само политически и икономически, но да вървим и към социален съюз. Надявам се всички да работим за европейски социален стълб – младежка гаранция, детска гаранция, достъп до образование и здравеопазване. Трябва да намалим разликата между бедни и богати”, каза още Момчил Неков.", "date": "2019.04.10", "title": "Евродепутатът Момчил Неков: Брекзит със споразумение ще защити правата на българските граждани в Англия"}
{"url": "http://www.focus-news.net/news/2019/04/10/2644853/pravitelstvoto-glasuva-dopalnitelni-okolo-50-mln-lv-za-povishavane-na-zaplatite-na-meditsinskite-sestri-i-spetsialistite-po-zdravni-grizhi.html", "text": "Правителството гласува допълнителни около 50 млн. лв. по бюджета на Министерството за здравеопазването за повишаване на заплатите на медицинските сестри и специалистите по здравни грижи, предаде репортер на  Агенция „Фокус“ .  \r\nМинистърът на здравеопазването Кирил Ананиев заяви, че това се прави с цел гарантиране на по-добри условия и предпоставки за осигуряване на равнопоставен достъп до медицинска помощ на гражданите в съответствие с потребностите на населението и правилата за добра медицинска практика. „С посочената сума ще се увеличат разходите по политика в областта на диагностиката и лечението в бюджетна програма „Осигуряване на медицинска помощ на специфични групи от населението“, заяви здравният министър. Ананиев посочи, че  средствата ще бъдат предоставени като субсидия на  болниците. „Направеният анализ на всички лечебни заведения показва диспропорции и отклонения в механизмите в начините на формиране и разпределение на разходите по икономически елементи – в това число и разходите за персонал“, заяви той. Ананиев посочи, че началните заплати за медицинските сестри и специалистите по здравни грижи ще станат 950 лв.  \r\nЦветилена СИМЕОНОВА", "date": "2019.04.10", "title": "Правителството гласува допълнителни около 50 млн. лв. за повишаване на заплатите на медицинските сестри и специалистите по здравни грижи"}
{"url": "http://www.focus-news.net/news/2019/04/10/2644856/v-tsentralata-na-bsp-shte-se-provede-preskonferentsiya.html", "text": "От 14.30 часа в централата на БСП на ул. \"Позитано\" 20 ще се проведе пресконференция. Това съобщиха от пресцентъра на  партията .", "date": "2019.04.10", "title": "В централата на БСП ще се проведе пресконференция"}
{"url": "http://www.focus-news.net/news/2019/04/10/2644851/veliko-tarnovo-16-april-shte-bade-neucheben-za-vsichki-uchilishta-na-teritoriyata-na-obshtinata.html", "text": "16 април ще бъде неучебен за всички училища на територията на Великотърновска община със заповед на кмета инж. Даниел Панов, съобщиха за  Радио „Фокус“ – Велико Търново  от местната администрация. Поводът е 140-годишнината от приемането на Търновската конституция, която отбелязваме следващия вторник. Кулминацията на националните чествания ще е именно в Старата столица, а богатата програма започва още на 15 април (понеделник) с научна конференция за Търновската конституция и сега действащия демократичен основен закон във Великотърновския университет „Св. Св. Кирил и Методий“. В 14.00 часа в Народно читалище „Надежда – 1869“ ще бъде представена монографията на проф. д. и. н Милко Палангурски „Бащите на Търновската конституция“. Ще бъдат наградени и отличените ученици в конкурс, посветен на първия основен закон на България. Час по-късно пак там ще бъде открита изложбата „Дневниците на Народното събрание“. В 16.00 часа същия ден в Музей „Възраждане и Учредително събрание“ ще бъде представена експозицията „Учредителите. Търново и българската държавност“. В 17.00 часа в залата на Учредителното събрание ще се проведе първо по рода си изнесено тържествено заседание на Конституционния съд на Република България. Час по-късно започва церемонията по връчване на почетен знак на Читалище „Надежда – 1869“ по случай 150-ата годишнина на културната институция. Вечерта на първия празничен ден ще приключи с концерт-спектакъл на ансамбъл „Българе“ в Двореца на културата и спорта „Васил Левски“. \r\nНавръх 16 април е кулминацията на честванията. Старт ще бъде даден с тържествен молебен в катедралния храм „Рождество на Света Богородица“. В 10.30 часа в залата на Учредителното събрание започва тържествено заседание на 44-то Народно събрание на Република България. Събитията опреди 140 години ще оживеят благодарение на театрална възстановка, подготвена от актьори от Музикално-драматичен театър „Константин Кисимов“. Паралелно с тържественото заседание на Народното събрание, в Народно читалище „Надежда – 1869“ ще се проведе открит „Урок по Конституция“ за учениците от всички великотърновски училища. В същия час открити уроци ще започнат във всички учебни заведения на територията на страната. Родолюбивата инициатива е на Цвета Караянчева. \r\nВ 12.30 часа празнично шествие ще премине по главната улица на Велико Търново и ще стигне до паметника „Майка България“, където ще бъдат поднесени венци и цветя. В 12.45 часа в центъра на града жителите и гостите на старата столица ще могат да се насладят на тържествената церемония-спектакъл „Искри“, в изпълнение на Вечерта ще приключи с тържествена заря-проверка на площад „Цар Асен I” в 20.30 часа, след което ще бъде излъчен аудио-визуалният спектакъл „Царевград Търнов – звук и светлина“, съчетан с празнични илюминации. \r\nЛуиза ТРАНЧЕВА", "date": "2019.04.10", "title": "Велико Търново: 16 април ще бъде неучебен за всички училища на територията на общината"}
{"url": "http://www.focus-news.net/news/2019/04/10/2644860/premierat-boyko-borisov-zalovihme-nad-170-kg-kokain-zaedno-s-rumanskite-ni-kolegi.html", "text": "Заловихме над 170 кг. кокаин заедно с румънските ни колеги. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ .  \r\n„От снощи МВР активно работи и днес финализираме до голяма част съвместните си действия с румънските колеги – до този момент са над 170 кг. хероин. Такива количества наркотици в света малко се задържат. ГД „Гранична полиция“, шефът на ГДБОП, главния секретар са там на място“, заяви Борисов. Той посочи, че от снощи вътрешният министър Младен Маринов действа заедно с центровете в Румъния. Борисов заяви, че по случая ще бъде дадена пресконференция. „Само преди два дни на митницата пък задържахме над тон и половина марихуана. Така че искам да благодаря на колегите, че активно действат по всички линии. Препращам го към нашите опоненти, които казват, че службите не работят, или  преди две години говореха, че едва ли не участват в наркотрафик. А същите хора за две години рекордни количества наркотик са задържали по границите и на базата на съвместни операции“, заяви Борисов \r\nЦветилена СИМЕОНОВА", "date": "2019.04.10", "title": "Премиерът Бойко Борисов: Заловихме над 170 кг. кокаин заедно с румънските ни колеги"}
{"url": "http://www.focus-news.net/news/2019/04/10/2644855/toma-bikov-v-gerb-nyama-dvoyni-standarti.html", "text": "Когато има единен стандарт, той не трябва да бъде двоен, а в ГЕРБ няма двойни стандарти. Това каза народният представител от ГЕРБ Тома Биков пред журналисти във връзка с оставката на Делян Добрев като народен представител, предаде репортер на  Агенция „Фокус“.   Той предположи, че на Делян Добрев му е дошла в повече цялата помия, която се е изляла върху него. Биков определи поведението му като достойно.  „Това  е стандарт, който виждате, че се спазва от всички. При съмнение, при сянка на съмнение, се подават оставки. Това е стандарт, който е в ГЕРБ. В останалите политически сили, те да си направят техния стандарт“, каза той. На въпрос ще остане ли политик в държавата след многобройните оставки, Биков отговори, че така се прави в доста общества. В отговор на въпрос дали има риск след толкова оставки за предсрочен вот, депутатът посочи,че всяко нещо е риск. „Въпросът е, че когато има единен стандарт, той трябва да бъде единен, не трябва да бъде двоен. В ГЕРБ няма двойни стандарти\", каза още Тома Биков. \r\nДеница КИТАНОВА", "date": "2019.04.10", "title": "Тома Биков: В ГЕРБ няма двойни стандарти"}
{"url": "http://www.focus-news.net/news/2019/04/10/2644847/dps-se-registrira-v-tsik-za-evroizborite.html", "text": "ДПС се регистрира в ЦИК за евроизборите, предаде репортер на  Агенция „Фокус“ . \r\n„С регистрацията на ДПС заявяваме, че сме гарант за мира и стабилността в страната, региона и Европа. Гарант сме на правата и свободите на всички български граждани, гарант сме за достоен живот в страната – достоен живот и европейски стандарти. Ние сме единствената партия, която еднакво отстоява европейските ценности и в Брюксел, и в България“, заяви председателят на ДПС Мустафа Карадайъ. Той припомни приоритетите на партията за евроизборите - чисти храни, чиста вода, чист въздух, чиста зелена енергия и високи технологии. Карадайъ обясни, че над 100 души са предложени за листата на ДПС за евроизборите от регионалните структури на партията в страната, но тепърва предстои този въпрос да се обсъжда. \r\nЦветилена СИМЕНОВА", "date": "2019.04.10", "title": "ДПС се регистрира в ЦИК за евроизборите"}
{"url": "http://www.focus-news.net/news/2019/04/10/2644861/gen-mayor-grudi-angelov-voenna-akademiya-g-s-rakovski-poseshtenieto-na-voenna-akademiya-v-denya-na-otvoreni-vrati-zapochva-ot-pametnikana-polk-drangov.html", "text": "Посещението на Военна академия в Деня на отворени врати започва от паметникана полк. Дрангов. Това каза началникът на Военна академия „Г. С. Раковски“ ген.-майор Груди Ангелов в интервю за  Агенция „Фокус“  по повод 107-ата годишнина от създаването на Академията. Той уточни, че посещението започва от паметника на Дрангов, преминава през алеята на началниците. „Гоце Делчев и Борис Дрангов са били юнкери във Военното училище“, каза ген. –майор Груди Ангелов и посочи, че и двамата са били отдадени на България., изключителни родолюбци. „След това минаваме през музея на академията, където сме се опитали да съхраним всичко през годините: снимков материал имаме, сабята на Раковски, различни вещи“, каза той. По думите му експозицията ще бъде разположена във фоайето на зала „Тържествена“. „Най-забележителни си остават „Царски цали“. Ще дадем възможност на хората да се докоснат до едно тайнство. Тези три зали са изградени по изрично нареждане на княз тогава Фердинанд през 1892 г., за да посреща чуждестранни делегации, гости. Там се е срещал с юнкерите преди тяхното завършване, за да им даде напътствия. Той е познавал изцяло тяхното родословие, произход. Давал им е напътствие след тяхното назначение как трябва да се държат в обществото и какви трябва да бъдат като българи“, допълни още началникът на Военна академия. \r\nДеница КИТАНОВА  Пълния текст на интервюто четете по-късно в „Мнение”", "date": "2019.04.10", "title": "Ген.-майор Груди Ангелов, Военна академия „Г. С. Раковски“: Посещението на Военна академия в Деня на отворени врати започва от паметникана полк. Дрангов"}
{"url": "http://www.focus-news.net/news/2019/04/10/2644863/gabrovo-38-godishna-zhena-e-blasnala-s-lek-avtomobil-piyan-mazh-nepravilno-dvizhesht-se-na-patnoto-platno-i-e-izbyagala-ot-myastoto-na-intsident.html", "text": "38-годишна жена е блъснала с лек автомобил мъж, неправилно движещ се на пътното платно, и е избягала от мястото на инцидента. Това съобщиха от пресцентъра на  Областна дирекция на МВР – Габрово . Сигнал за произшествието е подаден малко преди 21.30 часа, вчера. Според обаждането в 21.20 часа на ул. „Свищовска“ е възникнал пътен инцидент, при който лек автомобил „Фолксваген фокс” с габровска регистрация, управляван от 38-годишна жена областния град, блъска неправилно движещ се по пътното платно 37-годишен пешеходец, също от Габрово. След инцидента жената напуска местопроизшествието без да уведоми контролните органи на МВР. Пострадалият пешеходец е настанен за лечение в хирургично отделение на МБАЛ – Габрово, без опасност за живота. Той е тестван за употреба на алкохол с техническо средство, което е отчело положителен резултат – 1,26 промила алкохол.", "date": "2019.04.10", "title": "Габрово: 38-годишна жена е блъснала с лек автомобил пиян мъж, неправилно движещ се на пътното платно, и е избягала от мястото на инцидент"}
{"url": "http://www.focus-news.net/news/2019/04/10/2644862/tass-armiyata-na-haftar-ustanovi-kontrol-nad-voenna-baza-na-40-kilometra-ot-tripoli.html", "text": "Либийската национална армия (ЛНА), под командването на фелдмаршал Халифа Хафтар, обяви, че е поела контрол върху военната база на силите, лоялни на правителството на националното споразумение (ПНС) на министър-председателя Фаез Сарадж, в региона Ал-Азизия на 40 км от либийската столица. Това се посочва в изявление на ЛНА, публикувано в сряда на страницата на ЛНА в социалната мрежа „Фейсбук“, цитирано от  TACC .  \r\n\"В резултат на интензивни боеве в района на Ал-Азизия, [нашите] въоръжени сили са окупирали военната база, показвайки висок професионализъм\", се казва в съобщението. \"След установяване на пълен контрол над обекта, в базата са намерени военни превозни средства.\" Освен това се отбелязва, че в резултат на операцията са били заловени няколко бойци от групите, които са лоялни към ПНС. \r\nМеждувременно, според изявление на ЛНА в социалната мрежа „Туитър“, армията на Хафтар е конфискувала най-малко 14 бойни превозни средства и е пленила техните екипажи в самия Триполи. Нападението върху столицата продължава.    Юлиян Марков", "date": "2019.04.10", "title": "ТАСС: Армията на Хафтар установи контрол над военна база на 40 километра от Триполи"}
{"url": "http://www.focus-news.net/news/2019/04/10/2644858/premierat-boyko-borisov-povishavame-zaplatite-na-meditsinskite-sestri-i-spetsialistite-po-zdravni-grizhi-za-da-zapazim-rabotnite-mesta.html", "text": "Повишаваме заплатите на медицинските сестри и специалистите по здравни грижи, за да запазим работните места, особено в отдалечените места. Това каза министър-председателят Бойко Борисов в началото на днешното правителствено заседание, предаде репортер на  Агенция „Фокус“ . Борисов разпореди на здравният министър Кирил Ананиев да се засили контролът по разпределение на отпуснатите около 50 млн. лв. за заплати за медицинските сестри и специалистите по здравни грижи. „Да не стане така, както имаше сигнали – в някакви болници директорите да ги дадат за ДМС-та ида не стигнат до сестрите. Така че затова го правя публично“, заяви премиерът. „Това, което поехме като ангажимент, това да е минималната цена – и особено за тези болници, които са труднодостъпни или не могат по клинични пътеки да наберат достатъчно клиенти. Там, където болниците са натоварени, заплатите са доста по-високи. Това е, за да можем да запазим тези работни места на медицински сестри и други специалисти по здравни грижи особено в отдалечените места“, посочи Борисов. Той разпореди на Ананиев да се срещне с тях и да им обясни новата методика. \r\nОт своя страна, Ананиев посочи, че ще направи справедлива методика за разпределение на разходите за персонал. \r\nЦветилена СИМЕОНОВА", "date": "2019.04.10", "title": "Премиерът Бойко Борисов: Повишаваме заплатите на медицинските сестри и специалистите по здравни грижи, за да запазим работните места"}
{"url": "http://www.focus-news.net/news/2019/04/10/2644857/iliana-hristova-kandidat-za-zam-predsedatel-na-kfn-vyarvam-che-imam-neobhodimiya-opit-i-ekspertiza-da-vlyaza-v-komisiyata.html", "text": "Вярвам, че имам необходимия опит и експертиза да вляза в Комисията. Това от парламентарната трибуна каза Илиана Христова, кандидат за заместник-председател на КФН, предаде репортер на  Агенция \"Фокус\".  \r\n\"Благодаря ви за вниманието и възможността. За мен ще бъде чест и привилегия да отговоря на доверието, което ми е гласувано в представянето на моята кандидатура. Вярвам, че имам необходимия опит и експертиза да вляза в КФН и уверено да следвам стратегията заедно с екипа от професионалисти, работещи там\", допълни Христова.  \r\nДеница КИТАНОВА", "date": "2019.04.10", "title": "Илиана Христова, кандидат за зам.-председател на КФН: Вярвам, че имам необходимия опит и експертиза да вляза в Комисията"}
{"url": "http://www.focus-news.net/news/2019/04/10/2644852/valeri-simeonov-nfsb-kogato-masovo-prinuzhdavash-chlenove-ot-rakovodstvoto-na-partiyata-si-za-ostavki-neizbezhno-iznikva-vaprosat-i-za-tvoyata.html", "text": "Когато масово принуждаваш членове от ръководството на твоята партия за оставки, неизбежно изниква въпросът и за твоята. Това каза лидерът на НФСБ Валери Симеонов пред журналисти във връзка с оставката на Делян Добрев от ГЕРБ, предаде репортер на  Агенция „Фокус“  . „Фокусът се насочва последователно върху отделни хора и се стига до това обезкръвяване на това Народно събрание и няма как да отречем, че за това има заслуга и министър-председателя“, каза още лидерът на НФСБ. По думите му Бойко Борисов има основна заслуга за процеса, който върви в момента, защото приема оставки на килограм и демонстрира, че не му пука за капацитета на парламента и изпълнителната власт. „Или някой си въобразява, че кадърните кадри в България са неизчерпаем източник. Непрекъснато се генерират от някъде. Делян Добрев е кадърен, отговорен човек. Изключителен специалист“, допълни още Симеонов. Според него по-скоро на Делян Добрев му е писнало, защото всеки си има предел на търпението. „Всеки, освен помиярите нямат предел на търпение. Много хора визирам“, допълни още Симеонов.  Според него процесите в държавата ни приближават към времето на великата културна революция на Мао Дзъдун, когато се е разчиствал  политическият елит точно с такива мерки и такива клеветнически кампании. „Ако някой от вас знае въобще за какво говоря. Надали сте чували за великата китайска културна революция“, каза Симеонов.  Във връзка с аргументите на премиера за оставките с морала, Симеонов призова да не му дърпат езика. „Мисля, че се прекалява повторих. С тази кампания по разчистване на кадърни хора. В крайна сметка, когато масово принуждаваш членове от ръководството на твоята партия, хора, които са на ръководни длъжности, неизбежно изниква въпроса и за твоята оставка. Какво означава това. Това означава, че тази партия няма право да управлява и да участва в управлението на държавата. Няколко оставки – да, но хора, които без всякакви причини са принуждавани да си подават оставка, че техните роднини имали някакви имоти, това е болшевизъм. Това е връщане на времената  в първите дни след 9 септември“, допълни Симеонов. Според него сме свидетели на болшевизация на обществото. \r\nДеница КИТАНОВА", "date": "2019.04.10", "title": "Валери Симеонов, НФСБ: Когато масово принуждаваш членове от ръководството на партията си за оставки, неизбежно изниква въпросът и за твоята"}
{"url": "http://www.focus-news.net/news/2019/04/10/2644864/prezidentat-rumen-radev-balgarskata-obshtnost-v-livan-dokazva-che-za-priyatelstvata-nyama-granitsi-i-razstoyaniya.html", "text": "Представителите на българската общност в Ливан и ливанските граждани, завършили образованието си в България, доказват, че няма граници и разстояния за приятелствата. Те са най-ценната връзка между двата ни народа. Това заяви президентът Румен Радев на среща в Бейрут с представители на българската общност в Ливан, в която участваха и членове на Асоциацията на ливанските специалисти, завършили висше образование в България, съобщиха от  прессекретариата на държавния глава.   \r\nВ арабската държава живеят близо 400 наши сънародници, повечето от които са представители на смесени българо-ливански семейства. Над 1000 са ливанските граждани, получили висше образование у нас основно в инженерни и медицински специалности, които през 1988 г. основават своя асоциация.  \r\nПрезидентът изтъкна, че е удоволствие да види на едно място толкова щастливи семейства и допълни, че най-хубавият израз на приятелството между двата народа са децата им. „Наш дълг е да работим така, че тези наши деца да се чувстват еднакво граждани и на Ливан, и на България, да знаят арабски, да са достойни граждани на Ливан, но да учат и да знаят български език“, посочи Румен Радев. Президентът открои приноса на българската общност и на посолството за създаването на лицензирано неделно училище за българските деца в Бейрут.  \r\nЛиванците в България са символ на талант, трудолюбие и успех, заяви още Румен Радев, като посочи, че завършилите у нас ливански граждани се ползват с дълбоко уважение в българското общество. Президентът изрази надежда за по-задълбочени бизнес контакти между двете страни, интензивен обмен на студентски програми, туристи и на културни събития.  \r\nУчастници в срещата поставиха въпроси за възможностите за създаване на културен център и за улесняване на визовия режим за ливански студенти и представители на смесени семейства. Беше повдигнат въпросът и за юридически консултации за сънародниците ни в Ливан, които нямат яснота за промените в законодателството ни. Държавният глава отбеляза, че действително у нас законите се менят много бързо и сме „шампиони“ в това отношение, но се ангажира институциите в България да предприемат необходимите действия за изграждането на още по-тесни връзки между двата народа.  \r\nПостигането на по-добра транспортна и икономическа свързаност между България и Ливан и задълбочаването на духовните, културни и образователни връзки между двете държави бяха сред темите на срещата на президента Румен Радев и с министър-председателя на Ливанската република Саад Харири.  \r\nВ Бейрут държавният глава Румен Радев поднесе венец пред Мемориала на мъчениците, където ливанската общественост почита своите герои от борбите за независимост.", "date": "2019.04.10", "title": "Президентът Румен Радев: Българската общност в Ливан доказва, че за приятелствата няма граници и разстояния"}
{"url": "http://www.focus-news.net/news/2019/04/10/2644865/burgas-lektsiya-na-tema-lazarovden-traditsiya-i-savremennost-shte-se-provede-na-13-april-v-etnografskiya-muzey.html", "text": "Лекция на тема „Лазаровден – традиция и съвременност“ ще се проведе на 13 април в Етнографския музей в Бургас. Това съобщиха от пресцентъра на  Община Бургас . На предпоследната събота преди Великден православните християни отбелязват Лазаровден. През 2019 година празникът се пада на 20 април. Това е един от най-жизнерадостните, най-поетичните и най-масово протичащи български народни обичаи. На Лазаровден младите момичета огласят дворовете с напева: „Отвори чемшир порти, невястооо, че да влязат лазарки!“. Те слагат гиздави премени, завиват върбова клонка на венче и обикалят селището. В Бургаско, поради наличието на няколко етнографски групи, лазаруването е разнообразно и пъстро, както са пъстри моминските премени. „Как се е лазарувало в миналото, как и дали се лазарува днес, ще разберете на 13 април, от 11.30 часа, в Етнографския музей на ул. „Славянска“ 69“, посочиха още от Общината.  \r\nАвтор на лекцията „Лазаровден – традиция и съвременност“ е Пламена Кирова – гл. уредник на отдел „Етнография“ в Бургаския музей. Входната такса за лекцията е преференциална – за възрастни 2 лв., а за учащи и пенсионери – 1 лв.", "date": "2019.04.10", "title": "Бургас: Лекция на тема „Лазаровден – традиция и съвременност“ ще се проведе на 13 април в Етнографския музей"}
{"url": "http://www.focus-news.net/news/2019/04/10/2644866/dimitar-stefanov-kmet-na-tutrakan-chrez-pohoda-po-stapkite-na-chetata-na-tanyo-voyvoda-grad-tutrakan-pazi-istoricheskata-pamet.html", "text": "Чрез похода „По стъпките на четата на Таньо Войвода“  град Тутракан пази историческата памет. Това каза за сутрешния блок  „Добро утро, България“  на  Радио „Фокус“  кметът на Тутракан Димитър Стефанов във връзка с тазгодишното издание на традиционния поход. „Походът „По стъпките на четата на Таньо Войвода“ ще бъде открит на 30 май сутринта с поднасяне на венци и отдаване на почит на четниците и на самия Таньо Стоянов войвода пред неговия бюст паметник. Началото на тазгодишното издание ще бъде поставено от 350 младежи и деца. Тръгвайки по пътя до Керчан баир, Попово, те стават над 600. Всичко това тече като организация и мисля, че трябва в годините да се запази и да се развива, защото по този начин пазим нашата историческа памет“, обясни кметът на Тутракан. Празникът на кайсията, традиционното отбелязване на July morning, както и най-големия фестивал – „Огненият Дунав“ са само част от акцентите в културната програма на общината, каза още Димитър Стефанов.   \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Димитър Стефанов, кмет на Тутракан: Чрез похода „По стъпките на четата на Таньо Войвода“  град Тутракан пази историческата памет"}
{"url": "http://www.focus-news.net/news/2019/04/10/2644854/kathimerini-amerikanski-senatori-predlagat-promeni-v-strategiyata-na-sasht-za-iztochnoto-sredizemnomorie.html", "text": "Сенаторите Боб Менендес, член на Комисията по външни отношения на Сената и Марко Рубио обявиха въвеждането на двупартийно законодателство, което да промени стратегията на САЩ в Източното Средиземноморие. Законът за партньорство за сигурност и енергийно партньорство от Източното Средиземноморие от 2019 г. ще позволи на САЩ изцяло да подкрепят тристранното партньорство на Израел, Гърция и Кипър чрез инициативи за сътрудничество в областта на енергетиката и отбраната - включително чрез премахване на ембаргото върху трансфера на оръжие към Република Кипър, пише електронното издание на гръцкия вестник  Kathimerini .  \r\nЗаконодателството също така се стреми да актуализира стратегията на САЩ като признание за последващи промени в Източното Средиземноморие, включително неотдавнашното откриване на големи находища на природен газ и влошаването на отношенията на Турция със САЩ. \r\n„Съединените щати имат значителни интереси за националната сигурност в Източното Средиземноморие, подкрепени от силни и разширяващи се отношения с Гърция, Израел и Кипър. Сътрудничеството в областта на енергийната сигурност между тези страни през последните години проправи пътя за сътрудничество за по-широка  регионална сигурност, икономическа и енергийна програма “, каза сенатор Менендес. „Настъпи моментът САЩ да задълбочат това сътрудничество и да надграждат конструктивния напредък, постигнат от нашите съюзници, за да гарантираме сигурно Източно Средиземноморие. Това законодателство се стреми да укрепи нашите приятелски връзки чрез съвместни усилия за насърчаване на мира, просперитета и сигурността на нашите народи. \" \r\n„Това двупартийно законодателство ще продължи да укрепва взаимното ни сътрудничество в областта на енергетиката и сигурността с нашите съюзници в региона на Източното Средиземноморие“, каза Рубио. \"С вдигането на ембаргото за въоръжение на САЩ за Кипър и разширяване на необходимата чуждестранна военна помощ за Гърция, това законодателство дава всеобхватен подход към стабилността на ключовите регионални партньори.\" \r\nЗаконът за партньорство за сигурност и енергийно партньорство от Източното Средиземно море от 2019 г цели:  \r\n- премахване на забраната за продажба на оръжие на Република Кипър; \r\n- да се разреши създаването на енергиен център на Съединените щати и Източното Средиземноморие за улесняване на енергийното сътрудничество между САЩ, Израел, Гърция и Кипър; \r\n- разрешаване на помощ в размер на два милиона долара за чуждестранно военно финансиране за Гърция; \r\n- разрешаване на помощ в размер на два милиона щатски долара за международното военно образование и обучение (IMET) за Гърция и също толкова за Кипър. \r\n- да затрудни прехвърлянето на самолети F-35 в Турция, докато Турция продължава с плановете си за закупуване на системата за противовъздушна отбрана С-400 от Руската федерация - покупка, която може да бъде санкционирана съгласно американското законодателство. \r\n- да изиска от администрацията да представи на Конгреса стратегия за засилено сътрудничество в областта на сигурността и енергетиката със страните от Източното Средиземноморие, както и доклади за вредните дейности на Русия и други страни в региона.  Юлиян Марков", "date": "2019.04.10", "title": "Kathimerini: Американски сенатори предлагат промени в стратегията на САЩ за Източното Средиземноморие"}
{"url": "http://www.focus-news.net/news/2019/04/10/2644867/sport-v-yuar-ochakvat-grigor-dimitrov-za-kupa-deyvis.html", "text": "Григор Димитров е все по-близо до завръщане в националния отбор. Най-добрият ни тенисист не е играл за България от олимпиадата в Рио 2016-а, когато загуби на старта от Марин Чилич. За да участва на Игрите в Токио догодина, Димитров трябва отново да облече екипа на трикольорите за купа \"Дейвис\". Според медиите в ЮАР първата ни ракета ще бъде в състава за сблъсъка с Кевин Андерсън и компания. Воденият от Тодор Енев тим ще гостува в Кейптаун на 13 и 14 септември. \r\nДомакините са 44-ти в генералното подреждане за купа \"Дейвис\", докато българите са 64-и.", "date": "2019.04.10", "title": "Спорт: В ЮАР очакват Григор Димитров за купа „Дейвис\""}
{"url": "http://www.focus-news.net/news/2019/04/10/2644859/deputatite-izbraha-iliana-hristova-i-mariya-filipova-za-zamestnik-predsedateli-na-kfn.html", "text": "Депутатите избраха Илиана Христова и Мария Филипова за заместник-председатели на Комисията за финансов надзор (КФН), предаде репортер на  Агенция \"Фокус\"  . Кандидатурите им бяха предложени от председателя на КФН Бойко Атанасов.  \r\nФилипова бе избрана  със 113 гласа \"за\",  1 \"въздържал се\" и 1 \"против\" за заместник-председател на комисията в управление „Надзор на инвестиционната дейност. Илиана Христова бе избрана със 113 гласа, 1 - \"против\"  и без \"въздържали се\" за заместник-председател на комисията в управление „Застрахователен надзор“. След избора новоизбраните заместник-председатели положиха клетва пред Народното събрание.  \r\nДеница КИТАНОВА", "date": "2019.04.10", "title": "Депутатите избраха Илиана Христова и Мария Филипова за заместник-председатели на КФН"}
{"url": "http://www.focus-news.net/news/2019/04/10/2644869/blagoevgrad-traditsionnoto-proletno-pochistvane-v-obshtina-gotse-delchev-zapochva-ot-16-april.html", "text": "Традиционното пролетно почистване в община Гоце Делчев започва от 16 април. Това съобщиха от пресцентъра на  Общината . Традиционното пролетно почистване тази година ще продължи до 23 април. В него ще се включат всички училища, детски градини, както и различни институции като Бюро по труда, Дирекция „Социално подпомагане“, общинска администрация и други. \r\nОбщина Гоце Делчев ще подсигури на всички желаещи да се включат в кампанията по пролетното почистване полиетиленови торби и ръкавици. \r\nПо населени места можете да се обръщате към кметове и кметски наместници за снабдяване с чували и ръкавици, както и за помощ при извозването на събраните отпадъци. \r\nВсички, които и тази година ще подкрепят инициативата за почистване на община Гоце Делчев е добре да спазват няколко основни правила: \r\nСъбраните отпадъци трябва да бъдат поставяни в съдовете за битови отпадъци или в чували до тях. Община Гоце Делчев ще раздава безплатно найлонови чували, за да се избегне вторично замърсяване. Гражданите могат да ги получат от 16 до 23 април между 8.30 и 17.00 часа на партера на сградата на общинската администрация. Ако в района, който почиствате няма съдове за битови отпадъци, заявка за събиране на чувалите с отпадъци може да подадете на тел. 0888 006080. \r\nЗа кастрене, рязане или премахване на клони, храсти и дървета, собственост на община Гоце Делчев е необходимо да има писмено разрешение, издадено от общинската администрация. \r\nОбщина Гоце Делчев има възможност да извози събраните по време на почистването отпадъци, като за целта е необходимо да се сигнализира на телефон 0888 006 080. \r\nЦелта на кампанията е да обединим усилията си в почистването и поддържането на чистотата на нашето населено място, за да стане то още по-красиво и приветливо. Затова призоваваме всички ръководители на предприятия, учреждения и фирми да организират своите служители за участие в инициативата, като почистят прилежащите си територии. \r\nПризоваваме също и живеещите в жилищните блокове да почистят около тях и да оформят зелените пространства пред блоковете. \r\nИ тази година Община Гоце Делчев ще спази традицията и ще награди най-активните в почистването с парични суми. Специално сформирана за целта комисия, съставена от служители в администрацията и представители на местните медии, ще оцени в периода 24 – 30 април 2019 г. най-добре поддържаните зелени и цветни площи в град Гоце Делчев.", "date": "2019.04.10", "title": "Благоевград: Традиционното пролетно почистване в община Гоце Делчев започва от 16 април"}
{"url": "http://www.focus-news.net/news/2019/04/10/2644871/ministar-vladislav-goranov-prez-fevruari-2019-g-registriranata-bezrabotitsa-dostigna-62-koeto-e-ponizhenie-s-08.html", "text": "През февруари 2019 г. регистрираната безработица достигна 6,2%, което е понижение с 0,8%. Това каза министърът на финансите Владислав Горанов в началото на днешното правителствено заседание, предаде репортер на  Агенция „Фокус“ . „Възложен ми беше анализ  на текущото икономическо развитие. По последни данни мога да докладвам, че през март общият показател за бизнес климата се повишава с 0,3 пункта, воден от по-добрите очаквания на фирмите от търговията на дребно в строителството и услугите“, заяви Горанов. \r\nФинансовият министър посочи, че индикаторът за доверието на потребителите също се подобрява през март. „Повишава се още и оценката на домакинствата за текущото финансово състояние, така също и за бъдещата икономическа ситуация, което е добра новина. Промишленото производство и оборотът отчитат положително развитие от началото на 2019 г., като последните данни за февруари показват 6,6% ръст на промишленото производство и 6,9% на оборота на промишлените предприятия спрямо 2018 г.“, заяви Горанов. Той посочи, че по-благоприятната динамика се дължи на продажбите от износ, които нарастват с над 10%, подкрепени с производството на химически продукти и електрически съоръжения. \r\n„Растежът на строителната продукция също се ускорява с 9,2% през февруари, въпреки че сградното строителство запазва водещата си роля. Гражданското строителство също отчита растеж“, обясни Горанов.  \r\nФинансовият министър посочи, че има положителна тенденция и на пазара на труда. „През февруари регистрираната безработица достигна 6,2%, което е понижение с 0,8% спрямо същия месец на 2018 г.“, каза още той. Горанов заяви, че кредитът за частния сектор също продължава да се развива положително.  \r\n„През януари растежът на износа на стоки нараства с 8,4% спрямо януари 2018 г. То се наблюдава основно към страни от ЕС, но има нарастване на износа и в трети страни“, обясни Горанов. \r\nЦветилена СИМЕОНОВА", "date": "2019.04.10", "title": "Министър Владислав Горанов: През февруари 2019 г. регистрираната безработица достигна 6,2%, което е понижение с 0,8%"}
{"url": "http://www.focus-news.net/news/2019/04/10/2644868/veselin-mareshki-volya-nyamame-osnovanie-da-ne-podkrepyame-ostavkata-na-dobrev-no-po-skoro-se-zanimavame-s-mahlenshtini.html", "text": "Нямаме основание да не подкрепяме оставката на Добрев, но по-скоро се занимаваме с махленщини. Това каза лидерът на „Воля“ Веселин Марешки във връзка с оставката на Делян Добрев, предаде репортер на  Агенция „Фокус“.   По думите му оставката е лично волеизявление и „Воля“ няма основание да не я подкрепя. Според него въпросът е, че това се случва заради махленски неща, изнесени в медиите, които са недоказани, „Не обръщаме внимание на основното, а по-скоро се занимаваме с махленщини“, допълни още Марешки. \r\nДеница КИТАНОВА", "date": "2019.04.10", "title": "Веселин Марешки, „Воля“: Нямаме основание да не подкрепяме оставката на Добрев, но по-скоро се занимаваме с махленщини"}
{"url": "http://www.focus-news.net/news/2019/04/10/2644870/ministar-mladen-marinov-v-cherno-more-otkrihme-pet-pratki-kokain-uviti-v-nepromokaema-materiya-i-spasitelna-zhiletka-taka-che-da-se-darzhat-nad-vodata.html", "text": "В Черно море открихме пет пратки кокаин, увити в непромокаема материя и спасителна жилетка, така че да се държат над водата. Това каза министърът на вътрешните работи Младен Маринов в началото на днешното правителствено заседание, предаде репортер на  Агенция „Фокус“ . \r\n„Към момента сме задържали около 170 кг. кокаин с високо качество. По случая се работи още от 5 април, съвместнo с румънските власти, тъй като и на тяхна територия има задържано също голямо количество. В следствие на информацията и съвместните действия ние увеличихме наблюдението в района на Шабла – в акватеорията на Черно море. Намерихме шест пратки от кокаина, който беше увит в нерпомокаема материя, заедно със спасителна жилетка, така че да се държи над водата“, заяви Маринов и посочи, че те са открити от гранични патрули. „Вероятно става дума за схема за предаване в открито море и без да се виждат хората. Много интересни разфасовки – кодирани, описани. Продължаваме работа съвместно с румънските власти за изясняване на всички обстоятелства около този кокаин“, обясни Маринов. Той посочи, че по-късно информация за случая ще бъде дадена на пресконференция в Каварна. \r\nЦветилена СИМЕОНОВА", "date": "2019.04.10", "title": "Министър Младен Маринов: В Черно море открихме пет пратки кокаин, увити в непромокаема материя и спасителна жилетка, така че да се държат над водата"}
{"url": "http://www.focus-news.net/news/2019/04/10/2644872/v-granichnoto-politseysko-upravlenie-v-kavarna-shte-bade-daden-brifing-ot-glavniya-sekretar-na-mvr-i-rakovoditelya-na-apelativna-prokuratura-varna-vav-vrazka-s-kontrabanda-na-narkotitsi.html", "text": "В 13.00 часа в сградата на Граничното полицейско управление в Каварна ще бъде даден брифинг от административния ръководител на Апелативната прокуратура във Варна Владимир Чавдаров и главния секретар на МВР главен комисар Ивайло Иванов. Това съобщиха от  Апелативна прокуратура-Варна . Поводът е контрабанда на наркотици.", "date": "2019.04.10", "title": "В Граничното полицейско управление в Каварна ще бъде даден брифинг от главния секретар на МВР и ръководителя на Апелативна прокуратура-Варна във връзка с контрабанда на наркотици"}
{"url": "http://www.focus-news.net/news/2019/04/10/2644873/api-vazstanoveno-e-dvizhenieto-po-pat-ii-37-batak-dospat-v-uchastaka-peshtera-dospat-pri-km-170.html", "text": "Възстановено е движението по път II-37 Батак - Доспат в участъка Пещера - Доспат, при км 170. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.04.10", "title": "АПИ:  Възстановено е движението по път II-37 Батак - Доспат в участъка Пещера - Доспат, при км 170"}
{"url": "http://www.focus-news.net/news/2019/04/10/2644874/nezavisen-makedoniya-igra-s-choveshki-sadbi.html", "text": "В материал в скопския вестник  “Независен“  озаглавен „Игра с човешки съдби“ журналистът Горан Адамовски представя своята позиция за така наречения „балкански маршрут“ на мигрантите към Европа, представен от Агенция „Фокус“ без редакторска намеса.  \r\nКогато през март 2016 г. бе затворен т.нар \"Балканският маршрут\", над 40 000 имигранти от бедни африкански и азиатски страни, останаха на гръцка територия. Някой  \"отгоре\" реши, че портите на Гевгелия вече не трябва да бъдат отворени за онези, които без документ и с куфар с желания и мечти планират да достигнат заможните западноевропейски страни, които вече са получили толкова хора, колкото им е необходимо. \r\nТри години по-късно, вероятно никой от тези 40 000 мигранти вече не е в Гърция, защото със сигурност са се придвижили незаконно, за да стигнат до мястото, за където са тръгнали. Ако те са успели по пътя, пълен с несигурност и изкушение, сега със сигурност следят събитията със своите \"наследници\", а сред тях вероятно има и техните съграждани и роднини, които са оставили своето вчера, за да имат утре. Мирно и прилично. \r\nНевероятно е как историята и събитията в тези области се повтарят. Когато чуете свидетелствата на хилядите мигранти, които са отишли в Солун с надеждата да стигнат до Македония, вие осъзнавате, че нищо не се е променило в съзнанието на тези нещастни хора, нито в търговците с техните съдби, нито в политиците. \r\nЕдна \"наивна\" безотговорна новина в социалните мрежи, че южната граница е отворена, се превърна в паническо бягство, в което хората се третират като обекти, на които е забранено да преминават границата. \r\nИ сега, само по себе си, възниква въпросът кой е този, който толкова жестоко играе с човешкия живот, дава на бедните хора лъжлива надежда и накрая, всъщност, отново и отново ги разочарова, притиска ги към стената и ги кара да се питат дали си струва? \r\nНе, това не е трафик на хора, те нямат граници, които да са отворени за един ден, защото тогава какво ще правят? Някой ще каже, че представители на неправителствени организации от западноевропейски страни го правят по някаква причина, както в една от миналите кампании към Гевгелия, които завършиха трагично. Има логика, че проблемът с мигрантите винаги се актуализира, когато трябва да бъде политически мотивиран. Още по-лошо, съдбата на мигрантите се използва като плашило, а дори и най-трагичното, самите мигранти се използват като понятие за страх и паника за населението, което ще трябва да се изправи пред тях, ако властите покажат, че са неспособни и не успеят да отбият нападението. \r\nВ този контекст самото правителство не трябва да се придържа към темата и да дава \"успокояващи\" изявления, че държавата е готова да се справи с нова бежанска криза, както направи преди няколко години. По този начин косвено се нагрява атмосферата, че тази \"проклета и опасна\" вълна ще нахлуе в страната, но можем да спим спокойно, защото държавата ще знае как да се справи с нея и няма да позволи на тези \"мръсни\" хора от някои далечни страни се приближават до нас и откраднат нашата земя. \r\nАприлският епизод на кампанията към южната граница завърши безславно за стотици мигранти, които започнаха да напускат района около Солун. Това беше преди, вероятно така ще бъде и в бъдеще. \r\nОсобено преди изборите. Може да е случайно, също като пожарите, които изгориха страната през март. Задачата на държавата е да реагира адекватно във всяка ситуация, да предотвратява и наказва. Тогава ще знаем какви сме, кой и защо го прави. И защо измъчените и изпатили хора се използват кой знае от кого?  Юлиян Марков", "date": "2019.04.10", "title": "„Независен“ (Македония): Игра с човешки съдби"}
{"url": "http://www.focus-news.net/news/2019/04/10/2644877/", "text": "В рамките на разследване на Главната републиканска прокуратура в Анкара са задържани 29 военнослужещи от Командването на ВМС, заподозрени като „гюленисти”, предаде  информационната агенция ДХА .  \r\nСред тях са един полковник, един подполковник, 12 майори, 4 капитани, 7 старши лейтенанти, един лейтенант и трима подофицери.  \r\nПри друга операция с център провинция Мардин, в 11 различни провинции са заловени 16 заподозрени „гюленисти” в турската армия. Осем от тях са на действителна военна служба, а останалите са изхвърлени от армията с президентски укази по време на извънредното положение, посочва още ДХА.  Георги Димов", "date": "2019.04.10", "title": "ДХА: Нови масови арести на „гюленисти” в турската армия – този път във ВМС"}
{"url": "http://www.focus-news.net/news/2019/04/10/2644876/aleksandar-ivanov-gerb-promenite-v-zakona-za-vazstanovyavane-i-prestrukturirane-na-kreditnite-institutsii-pozvolyava-balgariya-da-bade-prieta-v-edinniya-nadzoren-mehanizam.html", "text": "Промените в Закона за възстановяване и преструктуриране на кредитните институции позволява България да бъде приета в единния надзорен механизъм. Това каза народният представител от ПГ на ГЕРБ Александър Иванов по време на дебатите по Закона за възстановяване и преструктуриране на кредитните институци и инвестиционни посредници, предаде репортер на  Агенция „Фокус“.    \r\n„Накратко искам да дефинирам необходимостта от тази промяна. Република Бълария стартира процедура за установяване на тясно сътрудничество с Европейската централна банка и присъединяване към единния надзорен механизъм. В националното законодателство към момента липсва нормативна база за присъединяването на страната  към единния надзорен механизъм и единния механизъм за преструктуриране. Налице е необходимост от въвеждането в националното законодателство на разпоредби, свързани с прилагането на регламент от 2014 и  на Съвета от 2014“, каза още Иванов.  Според него действащата правна рамка в България не регламентира промяната, която ще настъпи в ролята на националния орган за преструктуриране вследтвие на прякото приложение на регламента.  \r\nДеница КИТАНОВА", "date": "2019.04.10", "title": "Александър Иванов, ГЕРБ: Промените в Закона за възстановяване и преструктуриране на кредитните институции позволява България да бъде приета в единния надзорен механизъм"}
{"url": "http://www.focus-news.net/news/2019/04/10/2644879/sport-aleks-georgiev-s-ambitsiya-da-igrae-za-rusiya-na-svetovnoto.html", "text": "Роденият в България Александър Георгиев отново изрази желанието си да играе за Русия на световното първенство. 23-годишният вратар на НЙ Рейнджърс направи страхотен сезон за тима си в НХЛ, като завърши с по-добри показатели от титуляря на поста Хенрик Лундквист. Той е пазил за младежката формация на Сборная. \r\nГеоргиев е роден в Русе, но на 3-годишна възраст заминава със семейството си за Москва. \"Не мога да кажа нищо категорично. Още нямам официална покана за националния отбор. Но моята позиция вече е ясно изразена. Готов съм да тръгна за националния отбор. Треньорите знаят това и всичко вече зависи от тях\", коментира ситуацията Георгиев. Световното първенство ще се проведе от 10 до 26 май в Братислава и Кошице.", "date": "2019.04.10", "title": "Спорт: Алекс Георгиев с амбиция да играе за Русия на световното"}
{"url": "http://www.focus-news.net/news/2019/04/10/2644878/edinodushno-deputatite-prieha-promeni-v-zakona-za-vazstanovyavane-i-prestrukturirane-na-kreditnite-institutsii-i-investitsionni-posrednitsi-na-parvo-chetene.html", "text": "Единодушно депутатите приеха  промени в Закона за възстановяване и преструктуриране на кредитните институции и инвестиционни посредници на първо четене, предаде репортер на  Агенция „Фокус“ . „За“ законопроекта гласуваха 86 народни представители, без „против“ и „въздържали се“.  Със законопроекта се регламентират правомощията на Българската народна банка (БНБ) като национален орган за преструктуриране на кредитни институции и на Комисията за финансов надзор (КФН) като национален орган за преструктуриране на някои инвестиционни посредници. Промените са свързани със стартиралата процедура от страна на България за установяване на тясно сътрудничество с Европейската централна банка (ЕЦБ) и присъединяване към Единния надзорен механизъм (ЕНМ) и произтичащото от това присъединяване към Единния механизъм за преструктуриране (ЕМП) в Европейския съюз (ЕС). В тази връзка е необходимо в националното законодателство да се въведат разпоредби, свързани с прилагането европейски регламенти.  \r\nДеница КИТАНОВА", "date": "2019.04.10", "title": "Единодушно депутатите приеха промени в Закона за възстановяване и преструктуриране на кредитните институции и инвестиционни посредници на първо четене"}
{"url": "http://www.focus-news.net/news/2019/04/10/2644883/stara-zagora-parvi-natsionalen-konkurs-za-mladi-dzhaz-izpalniteli-shte-se-provede-v-grada-na-12-i-13-april.html", "text": "Първи национален конкурс за млади джаз изпълнители ще се проведе в Стара Загора на 12 и 13 април 2019 г. Той е посветен на Световния ден на джаза, който се отбелязва на 30 април и на 45-годишнината от създаването на Музикалното училище в Стара Загора. Това съобщиха от пресцентъра на  Общината . Конкурсът се организира с подкрепата на Община Стара Загора в рамките на Културния календар за 2019 година и е под патронажа на Министерството на културата . \r\nОбщо 44 са участниците от София, Пловдив, Плевен, Бургас, Варна и Стара Загора. Те ще се срещнат на музикалната сцена в Регионална библиотека „Захарий Княжески“. Разпределени са в три възрастови групи: до 13 години; от 14 до 18 години; от 19 до 29 години, в две категории – индивидуални изпълнители и джаз формации. \r\nЖури на конкурса са изявените джаз музиканти: Ангел Заберски – пиано, преподавател в Нов български университет, Михаил Йосифов – тромпет, преподавател в Националната музикална академия в София, Александър Леков – бас китара, преподавател в АМТИИ „Проф. Асен Диамандиев” – Пловдив, Кристиян Желев – барабани и Надя Тончева – вокал, преподавател в НУМСИ „Христина Морфова” – Стара Загора. \r\nКонкурсните програми и концертите са със свободен вход.", "date": "2019.04.10", "title": "Стара Загора: Първи национален конкурс за млади джаз изпълнители ще се проведе в града на 12 и 13 април"}
{"url": "http://www.focus-news.net/news/2019/04/10/2644880/montana-maskiran-napadatel-e-izvarshil-vaorazhen-grabezh-v-denonoshten-magazin-v-grad-lom-po-sluchaya-e-zadarzhan-zapodozryan.html", "text": "На 9 април 2019 г. около 22,12 ч. маскиран нападател, въоръжен с пистолет, влязъл в денонощен магазин в град Лом, собственост на фирма с 66-годишен управител от града, работещ в магазина. Това съобщиха от  ОДМВР-Монтана . Нападателят насочил срещу продавача пистолета и поискал да му бъдат предоставени парите от оборота. Управителят отказал да се подчини и активирал паник-бутон за охрана на магазина, след което нападателят се оттеглил в неизвестна посока. Същата нощ около 23.30 ч. маскиран нападател с пистолет е влязъл и в друг денонощен магазин в града, собственост на фирма. В момента на нападението в обекта се намирал 42-годишен продавач-консултант от Лом. Маскираният го заплашил с пистолета и го принудил да му предаде оборота на магазина в размер на 200 лева и 100 евро, след което се оттеглил в неизвестна посока. Местопроизшествието е посетено от дежурна оперативна група, извършен е оглед и е образувано досъдебно производство по чл. 198, ал. 1 от НК.  По случая е задържан заподозрян.", "date": "2019.04.10", "title": "Монтана: Маскиран нападател е извършил въоръжен грабеж в денонощен магазин в град Лом, по случая е задържан заподозрян"}
{"url": "http://www.focus-news.net/news/2019/04/10/2644881/agentsiya-i-radio-fokus-i-mon-otpravyat-novata-zagadka-v-savmestnata-igra-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят новата загадка в съвместната игра „Незабравимото“, целяща популяризиране на българските литературни шедьоври. \r\nВ седмичното предаване за образование „Всички в час“  бе излъчен откъс, представен от актрисата Светлана Бонин: Понякога съм бяла и добра. \r\nКак рядко ми се случва да съм бяла! \r\nТогава искам сън да подаря \r\nна всекиго. И свойта обич цяла \r\nда счупя на парченца от стъкло, \r\nда пръсна и добри ръце да сгрея. \r\nИ дала сок на нечие стъбло, \r\nда пазя свойта тайна, че живея! \r\nПитаме от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във", "date": "2019.04.10", "title": "Агенция и Радио „Фокус“ и МОН отправят новата загадка в съвместната игра „Незабравимото“ за българските литературни шедьоври"}
{"url": "http://www.focus-news.net/news/2019/04/10/2644882/rumen-galabinov-ikonomist-lipsa-na-prozrachnost-pri-obshtestvenite-porachki-u-nas-otdrapva-investitorskiya-interes.html", "text": "Липса на прозрачност при обществените поръчки у нас отдръпва инвеститорския интерес. Това каза в сутрешния блок  „Добро утро, България“  на  Радио „Фокус“  икономистът Румен Гълъбинов. По думите му корупцията в основен проблем и в съседните на България страни, но по някои показатели те биха могли да ни изпреварят. Важно е да се помисли за по-добър механизъм на провеждане на обществените поръчки или въвеждането на електронен модел, което значително ще намали рисковете от злоупотреби, каза още той. „В България имаме проведени формално, законосъобразно обществени поръчки, извършена е съответната работа по тях, но качеството страда и след време разбираме, че то е компрометирано. От формална гледна точка изискванията са спазени, но след това какъв е контролът по качеството, отстояването му, подобряването му- това също ни пречи да привличаме инвеститори“, обясни той.  Румен Гълъбинов коментира още, че при наличието на корупция не може да се говори за свободно предприемачество, като поставя фирмите в неизгодно конкурентно положение.  \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Румен Гълъбинов, икономист: Липса на прозрачност при обществените поръчки у нас отдръпва инвеститорския интерес"}
{"url": "http://www.focus-news.net/news/2019/04/10/2644885/obshtina-pernik-oshte-20-dni-plashtame-danatsi-s-otstapka.html", "text": "Още 20 дни ще могат да бъдат плащани данъците към Община Перник с 5 % отстъпка. Това съобщиха от пресцентъра на  Общината . Всеки, който иска да се възползва от кампанията на дирекция „Местни приходи и такси“, може да го направи до 30 април. За улеснение на населението касата в сградата на Общината ще бъде с удължено работно време - от 7.30 до 18.30 часа. Допълнително е отворена каса в квартал „Църква” в периода от 1 март до 30 април. Налози ще могат да се плащат и в кметството в квартал „Изток”. Другите начини за плащане са чрез Български пощи, Изипей, по банков път, както и чрез Интернет страницата на Община Перник и виртуален пост.", "date": "2019.04.10", "title": "Община Перник: Още 20 дни плащаме данъци с отстъпка"}
{"url": "http://www.focus-news.net/news/2019/04/10/2644884/vezhdi-rashidov-gerb-nyama-nuzhda-da-obvinyavame-sem-a-da-sednem-vsichki-zaedno-i-da-obsadim-zakonovi-promeni-zashtoto-savremieto-iziskva-barzo-reagirane.html", "text": "Няма нужда да обвиняваме СЕМ, а да седнем всички заедно и да обсъдим законови промени, защото съвремието изисква бързо реагиране. Това каза народният представител от ПГ на ГЕРБ и председател на Комисията по културата и медиите Вежди Рашидов по време на дебатите по Отчета на Съвета за електронни медии за 2018 г., предаде репортер на  Агенция „Фокус“ . „За първи път в комисията по култура и медии не мина отчета на СЕМ така гладко, както винаги е минавало преди това. По една поста причина. Не защото докладът е лош, а защото това е един отчет в рамките на един закон, приет преди 20 години. Няма как другояче да бъде“, допълни още Рашидов. Според него често се попада в дебати дали има нужда от независим регулаторен орган. „СЕМ не е само регулаторен орган, защото думата регулация е да търсиш чистота на говора и да го регулираш. Той е орган, който трябва да следи за поведението на медиите и основно да гарантира както свободата на зрителите, така и на самите медии“, уточни Рашидов. Според него СЕМ е независим орган. „Не виждам никакъв смисъл как се прокрадват идеи да се прави друг“, коментира Рашидов. По думите му проблемът не е в СЕМ, а в законите, които дават толкова права. „Тук разбира се, аз искрено искам да апелирам до СЕМ. Това е много важен въпрос и това беше дебатът, в който ние влязохме. Дългите години един стар закон, също помага за деморализиране на обществото. Често стана мода да говорим за свободата на словото. Винаги съм питал кой български гражданин наруши свободата на словото или този проблем е  в ръцете на самите медии. Именно ролята на СЕМ трябва да се види дали това е популизъм или сериозно търсене на законови мерки, с които да гарантираме истинската свобода на словото“, уточни Рашидов. По думите му законите казват докъде сме свободни и те трябва да гарантират свободата на всички. „Всеки занемарен закон може да занемари нещата, за които говорим и те да придобият друг вид, каквито смятам, че напоследък май придобиват. Длъжни сме да съхраним хигиената на обществото“, допълни още Рашидов. \r\nДеница КИТАНОВА", "date": "2019.04.10", "title": "Вежди Рашидов, ГЕРБ: Няма нужда да обвиняваме СЕМ, а да седнем всички заедно и да обсъдим законови промени, защото съвремието изисква бързо реагиране"}
{"url": "http://www.focus-news.net/news/2019/04/10/2644890/blagoevgrad-vladimir-ampovgrafa-shte-iznese-kontsert-na-15-april.html", "text": "Популярният изпълнител Владимир Ампов–Графа излиза на сцена в Благоевград, съобщиха от  пресцентъра на Общината.  Концертът на популярният и талантлив изпълнител ще бъде на 15 април в зала „Пейо Яворов” от 19.30 часа. Събитието е част от турнето на изпълнителя, който всяка година включва Благоевград в обиколката си.  \r\nЗа меломаните в Благоевград, любимият на хиляди музикант ще изпълни,както стари хитове, така и нови песни, непознати още на българската публика. На сцената той ще се качи с професионалистите Борислав Бояджиев - DJ Борче и Венци Трифоново.  \r\nБилети за събитието може да закупите на касата на зала „Пейо Яворов“ и в мрежата на Eventim.bg.  \r\nТурнето на изпълнителя продължава в Габрово (16 април) и Свиленград (23 април).", "date": "2019.04.10", "title": "Благоевград: Владимир Ампов–Графа ще изнесе концерт на 15 април"}
{"url": "http://www.focus-news.net/news/2019/04/10/2644888/afp-dalay-lama-e-priet-v-bolnitsa-v-indiyskata-stolitsa.html", "text": "Далай Лама е приет в болница в Ню Делхи за лечение, но \"се справя много по-добре\" и се очаква да бъде изписан скоро, заяви близкият му помощник Тензин Такла в сряда, цитиран от  AFP . \r\n\"Негово светейшество се справя много по-добре, но той все още се лекува в болница и се надяваме, че след няколко дни ще бъде изписан“, заяви личният говорител на Далай Лама Тензин Такла. \r\nДруг негов сътрудник каза за агенцията, че 83-годишният будистки монах е пристигнал в индийската столица рано във вторник за преглед при лекар в болница Макс, след като е имал \"лека кашлица\". \r\n„Лекарят каза, че няма за какво да се тревожим. Не е толкова сериозно - каза Нгодап Церинг, представител на Далай Лама в Съединените щати.“Трябва да почива няколко дни“.  Юлиян Марков", "date": "2019.04.10", "title": "AFP: Далай Лама е приет в болница в индийската столица"}
{"url": "http://www.focus-news.net/news/2019/04/10/2644887/chez-razpredelenie-podobryava-sigurnostta-na-elektrozahranvaneto-v-rayona-na-bankya-i-bozhurishte.html", "text": "ЧЕЗ Разпределение извършва дейности по електропровод „Огоста“ с цел подобряване на сигурността на електрозахранването в района на Банкя и Божурище, съобщиха от  пресцентъра на дружеството.  Предвидената работа налага прекъсвания на електрозахранването на 16 и 18 април между 08.30 и 16.30 ч. в  гр. Банкя и с. Клисура в район Банкя, както и в с. Мала Раковица и с. Златуша в община Божурище.  \r\nПодобрителните дейности са съпътствани с планирани прекъсвания на електрозахранването с цел безопасната работа на служителите и защитата на живота и здравето им. С работата по електропровода ще се повиши сигурността и качеството на електрозахранването в населените места.", "date": "2019.04.10", "title": "ЧЕЗ Разпределение подобрява сигурността на електрозахранването в района на Банкя и Божурище"}
{"url": "http://www.focus-news.net/news/2019/04/10/2644891/dobrich-lekarski-ekip-spasi-zhivota-na-rodilka-s-tumor.html", "text": "Тази сутрин лекарски екип спаси живота на 29-годишна родилка в МБАЛ-Добрич, като извърши успешно рядка животоспасяваща операция. Това съобщиха от пресцентъра на  болницата . Става въпрос за първо раждане на жена на 29 години с миоматозен възел на широка основа   и постоянно нарастващи размери. Туморът с размер на детска главичка и тегло 300 г. се е намирал в истмус на матката,  препятствал достъпа до плода и възможността за нормално раждане. Състоянието на младата жена е било установено и внимателно проследявано от женска консултация през времето на бремеността. Благодарение на изключителния професионализъм на екипа извършил раждането чрез секцио - д-р Петев,  д-р Владимиров, анестезиолог д-р Дончев и оперативна сестра Димитрова, операцията е успешна. Детето,  момченце, с тегло 2 450 г. и 47 см е поверено на грижите на д-р Йовка Тихонова, началник на Отделението по неонатология. След израждане на детето, миоматозният възел е отстранен от матката.", "date": "2019.04.10", "title": "Добрич: Лекарски екип спаси живота на родилка с тумор"}
{"url": "http://www.focus-news.net/news/2019/04/10/2644886/", "text": "Хиляди мигранти буквално заляха Одрин след разпространен сред тях слух, че границата ще бъде отворена и Германия ще ги приеме, пише  вестник „Джумхуриет” .  \r\nМигрантите идват в близост до турско-българската и турско-гръцката граница със сухопътен и ж.п. транспорт. Екипи на Областната дирекция по сигурността и на Командването на жандармерията предприемат мерки по пътищата и подходите към Одрин и вътре в града, но независимо от това напливът от „неорганизирани” мигранти към турско-българско-гръцката граница продължава.  \r\nОт вечерта на 4 април досега силите за сигурност са заловили над 2 хиляди подобни „неорганизирани” мигранти. Пришълците разпространяват помежду си мълвата, че „Германия ще приема безпроблемно мигранти и ще отвори границите си за тях”. След подобни слухове през 2015 година, тълпи от мигранти също заляха Одрин, напомня „Джумхуриет”.  Георги Димов", "date": "2019.04.10", "title": "„Джумхуриет”: Вълна от хиляди мигранти в Одрин след слух, че се отваря границата и Германия ще ги приеме"}
{"url": "http://www.focus-news.net/news/2019/04/10/2644889/haskovo-kmetat-na-dimitrovgrad-ivo-dimov-shte-otkrie-foruma-profesionalnoto-obrazovanie-predizvikatelstva-i-perspektivi-na-11-april.html", "text": "Кметът на Димитровград Иво Димов ще открие форума „Професионалното образование - предизвикателства и перспективи” от 10.30 ч. на 11 април 2019 г. Това съобщиха от пресцентъра на  Общината . В първата част на форума ще бъдат обсъдени подходите и похватите на Закона за предучилищното и училищното образование за придобиване на 1-ва степен на гимназиално образование и прилагане на дуалната система на обучение в община Димитровград. В дискусията ще участват представители на Регионално управление на образованието-Хасково, работодатели, Бюро по труда и преподаватели.   \r\n„Училище - Бизнес - Академия\"” (кариерно ориентиране, придобиване на степен на професионлна квалификация, повишаване на качеството на професионалното образование, проект на система за трансфер на кредити) са темите, които ще бъдат във фокуса на обсъжданията във втората част на форума. В него активно участие ще вземат Георги Стоев - представител на „Тракия икономическа зона”, преподаватели от професионалната гимназия, представители на ВУЗ и представители на община Димитровград. Дискусия на тема „Споделени практики, бъдещи планове, очаквания” ще очертае основните насоки за развитие на професионалното образование.", "date": "2019.04.10", "title": "Хасково: Кметът на Димитровград Иво Димов ще открие форума „Професионалното образование - предизвикателства и перспективи” на 11 април"}
{"url": "http://www.focus-news.net/news/2019/04/10/2644892/krasimir-bogdanov-obedineni-patrioti-prizovavam-sem-da-napravi-monitoring-na-televiziite-koito-izpolzvat-subtitri-v-predavaneto-na-novini-svarzani-s-makedoniya.html", "text": "Призовавам СЕМ да направи мониторинг на телевизиите, които използват субтитри в предаването на новини, свързани с Македония. Това каза народният представител от ПГ на „Обединени патриоти“  Красимир Богданов по време на дебатите по Отчета на Съвета за електронни медии за 2018 г., предаде репортер на  Агенция „Фокус“ . По думите му в духа на новите отношения това е крайно неуместно и трябва да бъде прекратено. Той постави въпроса за начина, по който българските медии отразяват новините, които идват от Македония. „Или от държавата с новото име, както вече е позната. Известен факт е, че българската наука отдавна е доказала, че езикът, който се говори в тази държава е регионална норма на българския книжовен език. Нещо повече в една голяма част от съвременните граници на България се използва именно този диалект. Във връзка с това смятам за крайно неуместно централни български медии да продължават да използват субтитри, когато предоставят новини, свързани с Македония“, заяви Богданов. По думите му в духа на Договора за приятелство и добросъседство  на двустранните срещи, които се правят превод не се използва. „Има десетки и стотици културни прояви между двете страни, там не се се използва такъв превод. Затова казах, че е крайно неуместно да продължава това използване на субтитри, все едно, че този език е непонятен за гражданите на България“, заяви още Богданов. Той посочи, че „Обединени патриоти“ приемат  отчета на СЕМ. „Наясно сме, че при тази финансова, кадрова и техническа обезпеченост и особено, когато Народното събрание ви вменява други задължения, това може да свърши СЕМ. Използвам трибуната на НС да призова Министерство на финансите да обърне малко по-сериозно внимание на бюджета на СЕМ за следващата година, тъй като определено с новите неща, имате нужда от средства, с които да обезпечите технически работи“, допълни депутатът. \r\nДеница КИТАНОВА", "date": "2019.04.10", "title": "Красимир Богданов, „Обединени патриоти“: Призовавам СЕМ да направи мониторинг на телевизиите, които използват субтитри в предаването на новини, свързани с Македония"}
{"url": "http://www.focus-news.net/news/2019/04/10/2644894/pleven-meditsinskiyat-universitet-v-grada-diplomira-vipusk-2019-chuzhdestranni-lekari-na-fakultet-meditsina-na-12-april.html", "text": "Факултетът по медицина на Медицинския университет в Плевен организира Тържествена промоция на чуждестранните лекари от Випуск 2019 на 12 април 2019 г., петък, от 13.00 часа в зала „Магнум” на Втора клинична база с участието на близките на дипломантите, преподавателите и студентите на висшето училище. Това съобщиха от пресцентъра на  Медицински университет - Плевен . Събитието ще води проф. Ангелина Стоянова, ръководител на Центъра за чуждестранни студенти, а Академичното ръководство ще бъде представено от ректора проф. д-р Славчо Томов, зам.-ректора по учебната дейност проф. Маргарита Александрова и декана на Факултет „Медицина“ проф. Аспарух Аспарухов.  \r\nСлед успешно завършен 6-годишен курс на обучение по специалност „Медицина” изцяло на английски език, 64 чуждестранни студенти от Випуск 2013-2019 на Факултет „Медицина” придобиват образователно-квалификационна степен „Магистър” и професионална квалификация „лекар”. Младите чуждестранни лекари са граждани на 12 държави – Турция, Гърция, Германия, Нигерия, Швеция, Сърбия, Франция, Пакистан, Испания, Казахстан, Дания и Обединеното Кралство. Чуждестранният лекар с най- висок успех Отличен 5,94 е д-р Азхар Кхан от Великобритания.  Отличниците на випуска са 13 и ще бъдат наградени с плакет „Отличник” на Факултет „Медицина”, луксозни дипломи, грамоти и стетоскопи.  \r\nЗа празника чуждестранните дипломанти са поканили своите родители и близки, които ще станат горди свидетели на тържественото полагане на Хипократовата клетва. Едновременно с това, за четвърта поредна година, ще се изпълни специален ритуал, взаимстван от американските университети – ритуал по предаване на белите медицински престилки от родителите на техните деца. Този акт има символично значение на преминаване от обучението в лекарската професия. На края на церемонията под звуците на химна на Европа „Ода на радостта“ на сцената на зала „Магнум“ чуждестранните лекари ще хвърлят във въздуха академичните си шапки. \r\nМедицински университет - Плевен е известен като първото висше училище в страната, което през 1997 г. въвежда обучение по специалност „Медицина” за чуждестранни студенти, провеждано изцяло на английски език. Първият випуск дипломирани чуждестранни студенти завършва през 2003 г., а випуск 2019 година е 16-тия пореден.  \r\nИ тази година Медицински университет - Плевен запази тенденцията за висок прием на чуждестранни студенти, желаещи да изучават „Медицина“ в Плевен.  На 18 февруари 2019 г. стартира академичната 2018/2019 година за новоприетите 250 чуждестранни студенти от 28 държави, по-голямата част от които са европейски страни. За втора година най-висок е броят на студентите от Италия (120), следвани от гражданите на Великобритания (34), Индия (20), Швеция (7), Канада (6) и Япония (9).  За първи път във висшето училище има записани студенти от Република Кабо Верде.", "date": "2019.04.10", "title": "Плевен: Медицинският университет в града дипломира Випуск 2019 чуждестранни лекари на Факултет „Медицина” на 12 април"}
{"url": "http://www.focus-news.net/news/2019/04/10/2644899/plovdiv-druzhestvoto-na-hudozhnitsite-v-grada-otkri-izlozhbata-tsvetove-vav-foayeto-na-obshtinskiya-savet.html", "text": "Дружеството на пловдивските художници откри „най-цветната си изложба“ в зала „Пловдив“, която се намира във фоайето на Общинския съвет. Това съобщиха от  Община Пловдив . Традиционната пролетна изложба „Цветове“ се провежда винаги в навечерието на Цветница и Великден и в нея рамо до рамо представят творбите си както млади автори, така и утвърдените имена от пловдивската артистична гилдия, чиито успехи са причината Пловдив да бъде определян като „Градът на художниците“. \r\nИзложбата бе открита от Снежана Фурнаджиева – председател на Дружество на пловдивските художници, инж. Александър Държиков – заместник-кмет по култура и туризъм на община Пловдив и Савина Петкова – Председател на Общински съвет – Пловдив. \r\nПреди самото откриване, музикален поздрав към гостите и авторите поднесе девически хор „Евмолпея“ , с диригент д-р Рада Славинска и помощник-диригент Алия Хансе. \r\nИзложбата „Цветове“ се осъществява с финансовата подкрепа на община Пловдив и е част Културния календар на града за 2019 година. \r\n„Пролетната изложба на Дружеството, в която тази година участват със свои творби и двама дебютанти, наред с утвърдените имена в най-старото сдружение на художници със 106 годишна история, е един повик на божествената ни същност за чистота, светлина, за красота и за любов. Топлината на слънчевото пролетно пробуждане ни изпълва с изначалната радост от живота, избуял над дребнотемието, пошлостта и предизвикателствата, които често ни поднася реалността. С творбите си, авторите ни потапят в магията на изкуството с усещане за хармония на цветове, форми и фантазия“, каза Снежана Фурнаджиева на откриването. \r\nЗаместник-кметът Александър Държиков поздрави авторите и заяви, че както до сега, и занапред  община Пловдив ще продължава да застава зад инициативите на ДПХ  и да подкрепя проектите на Сдружението. Той отбеляза и факта, че скоро Дружеството ще може да представя творбите си в модерното, светло и красиво пространство на новата галерия, която ще заработи през лятото на тази година. Той изрази и своето удовлетворение от факта, че съвсем скоро предстои да бъде реализиран международен проект на пловдивското Дружество на художниците, съвместно с немски творци, като пътуването отново се осъществява с финансовата подкрепа на Общината. \r\nПредседателят на Общинския съвет Савина Петкова се обърна със специална благодарност към членовете на ДПХ заради това, че с красивите си изложби „оживяват“ пространството на местния парламент – сградата, в която заседава пловдивския Общинския съвет, внасяйки светлина, дух и настроение.", "date": "2019.04.10", "title": "Пловдив: Дружеството на художниците в града откри изложбата „Цветове“ във фоайето на Общинския съвет"}
{"url": "http://www.focus-news.net/news/2019/04/10/2644896/petar-radevski-rezhisyor-za-men-e-predizvikatelstvo-da-rabotya-v-teatara-na-dobrich-vpechatlen-sam-ot-stila-mu.html", "text": "За мен е предизвикателство да работя в театъра на Добрич, впечатлен съм от стила му. Това заяви на пресконференция по повод премиерата на мюзикъла „Кастинг“ тази вечер неговият режисьор Петър Радевски, предаде кореспондентът на  Радио „Фокус” – Варна . Петър Радевски определи Добрич като прекрасен град, в който има един невероятен професионалист и хореограф, какъвто е Севдалина Мавродиева. Това е една от причините режисьорът да избере града, за да направи своята постановка. Другата причина е, че в Драматичния театър „Йордан Йовков“ в Добрич в момента работят много млади хора. Музиката в спектакъла е дело на самия режисьор, но има и специално оркестрирани хитове на Майкъл Джексън, отбеляза  Петър Радевски и допълни: „Идеята, това което всъщност исках да изразя е, че винаги в живота на всеки един от нас има скрит, но съществуващ проблем. Toй съществува от страна на позитива и на конфликта. Проблемът е между младите и старите. Когато сме били млади, винаги е имало това единоборство: няма да слушам баща ми и майка ми, ще слушам моите приятели. Дали обаче неговите приятели, които той слуша, са достатъчно позитивни и морални към него, към неговото бъдещо възпитание и бъдещото му развитие на млад човек?“. Това е един от основните въпроси, на които търси отговор новата постановка. „Като че ли младите хора в нашето време и ние всъщност забравихме да казваме тези съкровени думи, да кажеш на някого, че го обичаш, прощавай, сгреших, извинявам се. Като че ли ние не обръщаме достатъчно внимание на това. А това са важни неща, те не са цел в спектакъла. Младият човек не иска бруталното и онова нещо, при което да му се дават тотално правата, а той иска да има в момента тази свобода на тези години просто да бъде добре направляван, добре ръководен, за да не навлезе в тази ниша на сектите, на наркотиците, на изнасилването, на всички онези неща, които са негативни“, каза още Петър Радевски. Правенето на мюзикъл по думите му е висш пилотаж в сценичното изкуство, защото включва театър, пеене, танц и това е постигнато по особено добър начин от всички актьори - Стефан Сърчаджиев, Татяна Христова и Красимир Демиров, както и от младите певци Филип Филчев и Елеонора Иванова, възпитаници на музикалния педагог Елена Карабельова в Общинския младежки център „Захари Стоянов“, и със специалното участие на танцьорите от „Алексия”. Постановката е подготвяна в продължение на година. Преди 10 година в Добрич е правен мюзикъл, но сегашната версия е направена така, че постановката да може да гостува и на други сцени в страната. Премиерата е тази вечер от 19.00 часа на основна сцена. Сред официалните гости се очакват зам.-министъра на културата Румен Димитров и депутати. \r\nЖулиета НИКОЛОВА", "date": "2019.04.10", "title": "Петър Радевски, режисьор: За мен е предизвикателство да работя в театъра на Добрич, впечатлен съм от стила му"}
{"url": "http://www.focus-news.net/news/2019/04/10/2644895/pavel-shopov-ataka-sem-nyama-pravomoshtiya-da-spre-vakhanaliyata-v-natsionalnata-televiziya.html", "text": "СЕМ няма правомощия да спре вакханалията в националната телевизия. Това каза народният представител от ПГ на „Обединени патриоти“ Павел Шопов и член на ръководството на „Атака“ по време на дебатите по Отчета на Съвета за електронни медии за 2018 г., предаде репортер на  Агенция „Фокус“ . Според него законът също не може да осъществи ефективен контрол за това. Той приветства идеята на Вежди Рашидов да се внесе нова регулация за националната телевизия и радио. „Тази телевизия се е превърнала в поделение на другаря или г-н Сорос, не знам. Българските данъкоплатци плащат щедро милиони и то десетки, зада имат либерали или неолиберали БНТ, която в най-невинните рубрики и предавания провежда техните идеи, тяхната политика“, посочи Шопов. Според него основната битка в Истанбулската конвенция се е провела в БНТ.  „Единственото може би добро нещо относно БНТ е, че много малко хора я гледат“, посочи депутатът от „Атака“. \r\nТой визира и едно предаване, посветено на историята в телевизията, където  за освобождението на България основната тема е как да се докаже, че не става въпрос за никакво освобождение.  „ Аз ви давам пример, но това тече непрекъснато всеки ден, с едни рубрики, които още живеят на екран, в които има едни хора, които са се сговорили. Понеже споменах една от тях – там темите непрекъснато се поставят и се въртят около освобождението на България плюс-минус 10-20 години преди и след това, за да се докаже, че Русия не ни е освободила от турско робство, че турското робство не е робство“, каза още Шопов. По думите му в тази телевизия има рубрика за вярата, която има за цел по всякакъв начин да се дискретидират българските свещенослужещи, владици и Светия синод.  \r\nДеница КИТАНОВА", "date": "2019.04.10", "title": "Павел Шопов, „Атака“: СЕМ няма правомощия да спре вакханалията в националната телевизия"}
{"url": "http://www.focus-news.net/news/2019/04/10/2644897/pregled-na-osnovnite-temi-v-balkanskiya-pechat-agentsiya-fokus.html", "text": "Нов законопроект в САЩ за засилване на сътрудничеството в източното Средиземноморие, мигрантската криза на Балканите и освобождаването на министър етнически сърбин от правителството на Косово са сред основните теми на балканския печат  \r\n*** Двупартийният законопроект, който цели  да премахне оръжейното ембарго върху Кипър, който е в сила от 1987 г., беше представен от сенатора на демократите Боб Менендес от Ню Джърси, член на комисията по външни отношения на Сената и сенатор Марко Рубио от Флорида, пише кипърското англоезично издание  Cyprus Mail . \r\nВ съобщение двамата сенатори казват, че „Законът за партньорство за сигурност и енергийно партньорство от Източното Средиземноморие от 2019 г.“ ще „премахне забраната за продажбата на оръжие на Република Кипър, разрешава създаването на енергиен център на Съединените щати и Източното Средиземноморие за улесняване на енергийното сътрудничество между САЩ, Израел, Гърция и Кипър. \r\nТой също така ще разреши три милиона долара в помощ на Гърция за чуждестранно военно финансиране ,  два милиона долара помощ за международно военно образование и обучение за Гърция и още толкова за Кипър. \r\nЗаконопроектът също така се стреми да възпрепятства прехвърлянето на самолети F-35 в Турция, докато Турция продължава с плановете си за закупуване на системата за противовъздушна отбрана С-400 от Руската федерация - покупка, която може да бъде санкционирана съгласно американското законодателство. \r\n„Законът за партньорство за сигурност и енергийно партньорство от Източното Средиземноморие от 2019 г. ще позволи на САЩ изцяло да подкрепят тристранното партньорство на Израел, Гърция и Кипър чрез инициативи за сътрудничество в областта на енергетиката и отбраната - включително чрез премахване на ембаргото върху трансфера на оръжие към Република Кипър“ в прессъобщението. \r\nЗаконопроектът отбелязва, че директната продажба или прехвърлянето на оръжие от САЩ към Република Кипър ще подобри интересите на Вашингтон в областта на сигурността в Европа, като помогне за намаляване на зависимостта на правителството на Кипър от други страни, свързани с отбраната, включително страни, които представляват предизвикателства пред интересите на Съединените щати по света. \" \r\nВ същото време в интерес на САЩ беше да продължат да подкрепят усилията на ООН за постигане на цялостно решение на разделението на Кипър; и Република Кипър да се присъедини към програмата на НАТО за партньорство за мир. \r\nТой също така предвижда, че „не по-късно от 90 дни след датата на влизане в сила на този закон, държавният секретар трябва да представи на съответните комисии на Конгреса доклад за вредното влияние на Руската федерация в Кипър, Гърция и Израел от 1 януари 2017 г.  \r\nОсвен това той постановява, че не по-късно от 90 дни след датата на влизане в сила на закона държавният секретар, след консултации с министъра на отбраната и министъра на енергетиката, представя на съответните комисии на Конгреса доклад, в който се посочват инциденти, при които са нарушени изключителната икономическа зона на Кипър или суверенната територия на Гърция в Егейско море. \r\nЗаконопроектът предвижда, че „нито един самолет на F-35, закупен от Турция, не може да бъде изнасян, реекспортиран или прехвърлен на правителството на Турция“. \r\n„Ограниченията остават в сила, докато„ правителството на Турция официално не се откаже и отхвърли закупуването на противовъздушна система С – 400 или друга подобна система от Руската федерация; и на територията на Турция не се намират никакви елементи от системата С – 400 или подобна система “, се казва в него. \r\n*** Сенаторите Боб Менендес, член на Комисията по външни отношения на Сената и Марко Рубио обявиха въвеждането на двупартийно законодателство, което да промени стратегията на САЩ в Източното Средиземноморие. Законът за партньорство за сигурност и енергийно партньорство от Източното Средиземноморие от 2019 г. ще позволи на САЩ изцяло да подкрепят тристранното партньорство на Израел, Гърция и Кипър чрез инициативи за сътрудничество в областта на енергетиката и отбраната - включително чрез премахване на ембаргото върху трансфера на оръжие към Република Кипър, пише електронното издание на гръцкия вестник  Kathimerini .  \r\nЗаконодателството също така се стреми да актуализира стратегията на САЩ като признание за последващи промени в Източното Средиземноморие, включително неотдавнашното откриване на големи находища на природен газ и влошаването на отношенията на Турция със САЩ. \r\n„Съединените щати имат значителни интереси за националната сигурност в Източното Средиземноморие, подкрепени от силни и разширяващи се отношения с Гърция, Израел и Кипър. Сътрудничеството в областта на енергийната сигурност между тези страни през последните години проправи пътя за сътрудничество за по-широка  регионална сигурност, икономическа и енергийна програма “, каза сенатор Менендес. „Настъпи моментът САЩ да задълбочат това сътрудничество и да надграждат конструктивния напредък, постигнат от нашите съюзници, за да гарантираме сигурно Източно Средиземноморие. Това законодателство се стреми да укрепи нашите приятелски връзки чрез съвместни усилия за насърчаване на мира, просперитета и сигурността на нашите народи. \" \r\n„Това двупартийно законодателство ще продължи да укрепва взаимното ни сътрудничество в областта на енергетиката и сигурността с нашите съюзници в региона на Източното Средиземноморие“, каза Рубио. \"С вдигането на ембаргото за въоръжение на САЩ за Кипър и разширяване на необходимата чуждестранна военна помощ за Гърция, това законодателство дава всеобхватен подход към стабилността на ключовите регионални партньори.\" \r\nЗаконът за партньорство за сигурност и енергийно партньорство от Източното Средиземно море от 2019 г цели:  \r\n- премахване на забраната за продажба на оръжие на Република Кипър; \r\n- да се разреши създаването на енергиен център на Съединените щати и Източното Средиземноморие за улесняване на енергийното сътрудничество между САЩ, Израел, Гърция и Кипър; \r\n- разрешаване на помощ в размер на два милиона долара за чуждестранно военно финансиране за Гърция; \r\n- разрешаване на помощ в размер на два милиона щатски долара за международното военно образование и обучение (IMET) за Гърция и също толкова за Кипър. \r\n- да затрудни прехвърлянето на самолети F-35 в Турция, докато Турция продължава с плановете си за закупуване на системата за противовъздушна отбрана С-400 от Руската федерация - покупка, която може да бъде санкционирана съгласно американското законодателство. \r\n- да изиска от администрацията да представи на Конгреса стратегия за засилено сътрудничество в областта на сигурността и енергетиката със страните от Източното Средиземноморие, както и доклади за вредните дейности на Русия и други страни в региона. \r\n*** В материал в скопския вестник  “Независен“  озаглавен „Игра с човешки съдби“ журналистът Горан Адамовски представя своята позиция за така наречения „балкански маршрут“ на мигрантите към Европа, представен от Агенция „Фокус“ без редакторска намеса.  \r\nКогато през март 2016 г. бе затворен т.нар \"Балканският маршрут\", над 40 000 имигранти от бедни африкански и азиатски страни, останаха на гръцка територия. Някой  \"отгоре\" реши, че портите на Гевгелия вече не трябва да бъдат отворени за онези, които без документ и с куфар с желания и мечти планират да достигнат заможните западноевропейски страни, които вече са получили толкова хора, колкото им е необходимо. \r\nТри години по-късно, вероятно никой от тези 40 000 мигранти вече не е в Гърция, защото със сигурност са се придвижили незаконно, за да стигнат до мястото, за където са тръгнали. Ако те са успели по пътя, пълен с несигурност и изкушение, сега със сигурност следят събитията със своите \"наследници\", а сред тях вероятно има и техните съграждани и роднини, които са оставили своето вчера, за да имат утре. Мирно и прилично. \r\nНевероятно е как историята и събитията в тези области се повтарят. Когато чуете свидетелствата на хилядите мигранти, които са отишли в Солун с надеждата да стигнат до Македония, вие осъзнавате, че нищо не се е променило в съзнанието на тези нещастни хора, нито в търговците с техните съдби, нито в политиците. \r\nЕдна \"наивна\" безотговорна новина в социалните мрежи, че южната граница е отворена, се превърна в паническо бягство, в което хората се третират като обекти, на които е забранено да преминават границата. \r\nИ сега, само по себе си, възниква въпросът кой е този, който толкова жестоко играе с човешкия живот, дава на бедните хора лъжлива надежда и накрая, всъщност, отново и отново ги разочарова, притиска ги към стената и ги кара да се питат дали си струва? \r\nНе, това не е трафик на хора, те нямат граници, които да са отворени за един ден, защото тогава какво ще правят? Някой ще каже, че представители на неправителствени организации от западноевропейски страни го правят по някаква причина, както в една от миналите кампании към Гевгелия, които завършиха трагично. Има логика, че проблемът с мигрантите винаги се актуализира, когато трябва да бъде политически мотивиран. Още по-лошо, съдбата на мигрантите се използва като плашило, а дори и най-трагичното, самите мигранти се използват като понятие за страх и паника за населението, което ще трябва да се изправи пред тях, ако властите покажат, че са неспособни и не успеят да отбият нападението. \r\nВ този контекст самото правителство не трябва да се придържа към темата и да дава \"успокояващи\" изявления, че държавата е готова да се справи с нова бежанска криза, както направи преди няколко години. По този начин косвено се нагрява атмосферата, че тази \"проклета и опасна\" вълна ще нахлуе в страната, но можем да спим спокойно, защото държавата ще знае как да се справи с нея и няма да позволи на тези \"мръсни\" хора от някои далечни страни се приближават до нас и откраднат нашата земя. \r\nАприлският епизод на кампанията към южната граница завърши безславно за стотици мигранти, които започнаха да напускат района около Солун. Това беше преди, вероятно така ще бъде и в бъдеще. \r\nОсобено преди изборите. Може да е случайно, също като пожарите, които изгориха страната през март. Задачата на държавата е да реагира адекватно във всяка ситуация, да предотвратява и наказва. Тогава ще знаем какви сме, кой и защо го прави. И защо измъчените и изпатили хора се използват кой знае от кого? \r\n*** Председателят на косовския парламент Кадри Весели заяви, че думите на уволнения министър са директна провокация  от Александър Вучич, цитира думите му англоезичното издание на базирания в Прищина албански вестник  Gazeta Express .  \r\nВесели каза, че уволнението на министъра от  „Сръбска листа“  Иван Тодосиевич от правителството на Косово е заради използваният от него „език на омраза“. \r\nПредседателят на парламента  каза, че подобни изявления и език на омразата имат своя произход и са провокации, идващи директно от сръбския президент Александър Вучич, насочени към натрупване на напрежение на Балканите и Косово. \"Няма да позволим Косово да бъде използвано като средство за някой в Сърбия да остане на власт\", пише Весели на своята страница в социалната мрежа „Фейсбук“. Весели също призова Европейския съюз да реагира на тези открити провокации на Сърбия и Вучич. \r\nМинистър-председателят Рамуш Харадинай уволни във вторник министъра на местната администрация  от сръбската общност Иван Тодосиевич, заради това , че е нарекъл албанците \"терористи\" и казал, че клането в Речак през 1999 г. е \"чиста измислица\". Изказването на министъра предизвика остри реакции в Косово, което принуди Харадинай да го освободи, казвайки, че в неговото правителство няма място за човек, който обижда другите на етническа, расова, религиозна или друга основа.", "date": "2019.04.10", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2019/04/10/2644900/dobrich-18-godishno-momiche-e-postradalo-sled-kato-avtomobil-se-e-preobarnal-v-kraypatna-niva-v-rayona-na-selo-ravnets.html", "text": "18-годишно момиче е пострадало, след като автомобил се е преобърнал по пътя за Генерал Тошево. Това съобщиха от  ОДМВР – Добрич . Инцидентът е станал на 9 април, около 07.50 час, на пътя за град Генерал Тошево в посока Добрич, в района на село Равнец. На място е установено, че лек автомобил, управляван от 18-годишна момиче, напуска пътно платно и се преобръща в крайпътна нива. Пострадалата е прегледана и освободена за домашно лечение. Пътнотранспортното произшествие е обслужено по административен ред.", "date": "2019.04.10", "title": "Добрич: 18-годишно момиче е пострадало, след като автомобил се е преобърнал в крайпътна нива в района на село Равнец"}
{"url": "http://www.focus-news.net/news/2019/04/10/2644898/ministar-kiril-ananiev-s-predostavyaneto-na-dopalnitelnite-sredstva-za-zaplati-shte-bade-otsenen-po-dostoynstvo-trudat-na-meditsinskiya-personal.html", "text": "С предоставянето на допълнителните средства за заплати ще бъде оценен по достойнство трудът на медицинския персонал. Това каза на брифинг министърът на здравеопазването Кирил Ананиев, предаде репортер на  Агенция \"Фокус\" . \"Министерството на здравеопазването направи задълбочен анализ на формирането и разпределнeнието на разходите в болниците, който показа, че има сериозни деформации по икономически критерии\", заяви Ананиев. \"С тези средства, които МС прие като допълнителни в бюджета на Министерството на здравеопазването, ни се даде възможност да повишим ефективността на разходването и ще се даде възможност за увеличаване на медицинския персонал. Основна причина за нуждата от тях са демографските проблеми, които съществуват в нашата страна, и нееднаквото разпределение на населението. С предоставянето на допълнителните средства ще се създадат предпоставки да бъде оценен по достойнство трудът на медицинския персонал\", обясни здравният министър.  \r\nТой посочи, че министерството си е поставило за цел да подобри условията в болниците и квалификацията на медицинските специалисти. По думите му до 15 май ще бъде готова методиката за разпределение на средствата.  \r\nЦветилена СИМЕОНОВА", "date": "2019.04.10", "title": "Министър Кирил Ананиев: С предоставянето на допълнителните средства за заплати ще бъде оценен по достойнство трудът на медицинския персонал"}
{"url": "http://www.focus-news.net/news/2019/04/10/2644893/cyprus-mail-amerikanski-zakonoproekt-predlaga-vdigane-na-orazheynoto-embargo-za-kipar.html", "text": "Двупартийният законопроект, който цели  да премахне оръжейното ембарго върху Кипър, който е в сила от 1987 г., беше представен от сенатора на демократите Боб Менендес от Ню Джърси, член на комисията по външни отношения на Сената и сенатор Марко Рубио от Флорида, пише кипърското англоезично издание  Cyprus Mail . \r\nВ съобщение двамата сенатори казват, че „Законът за партньорство за сигурност и енергийно партньорство от Източното Средиземноморие от 2019 г.“ ще „премахне забраната за продажбата на оръжие на Република Кипър, разрешава създаването на енергиен център на Съединените щати и Източното Средиземноморие за улесняване на енергийното сътрудничество между САЩ, Израел, Гърция и Кипър. \r\nТой също така ще разреши три милиона долара в помощ на Гърция за чуждестранно военно финансиране ,  два милиона долара помощ за международно военно образование и обучение за Гърция и още толкова за Кипър. \r\nЗаконопроектът също така се стреми да възпрепятства прехвърлянето на самолети F-35 в Турция, докато Турция продължава с плановете си за закупуване на системата за противовъздушна отбрана С-400 от Руската федерация - покупка, която може да бъде санкционирана съгласно американското законодателство. \r\n„Законът за партньорство за сигурност и енергийно партньорство от Източното Средиземноморие от 2019 г. ще позволи на САЩ изцяло да подкрепят тристранното партньорство на Израел, Гърция и Кипър чрез инициативи за сътрудничество в областта на енергетиката и отбраната - включително чрез премахване на ембаргото върху трансфера на оръжие към Република Кипър“ в прессъобщението. \r\nЗаконопроектът отбелязва, че директната продажба или прехвърлянето на оръжие от САЩ към Република Кипър ще подобри интересите на Вашингтон в областта на сигурността в Европа, като помогне за намаляване на зависимостта на правителството на Кипър от други страни, свързани с отбраната, включително страни, които представляват предизвикателства пред интересите на Съединените щати по света. \" \r\nВ същото време в интерес на САЩ беше да продължат да подкрепят усилията на ООН за постигане на цялостно решение на разделението на Кипър; и Република Кипър да се присъедини към програмата на НАТО за партньорство за мир. \r\nТой също така предвижда, че „не по-късно от 90 дни след датата на влизане в сила на този закон, държавният секретар трябва да представи на съответните комисии на Конгреса доклад за вредното влияние на Руската федерация в Кипър, Гърция и Израел от 1 януари 2017 г.  \r\nОсвен това той постановява, че не по-късно от 90 дни след датата на влизане в сила на закона държавният секретар, след консултации с министъра на отбраната и министъра на енергетиката, представя на съответните комисии на Конгреса доклад, в който се посочват инциденти, при които са нарушени изключителната икономическа зона на Кипър или суверенната територия на Гърция в Егейско море. \r\nЗаконопроектът предвижда, че „нито един самолет на F-35, закупен от Турция, не може да бъде изнасян, реекспортиран или прехвърлен на правителството на Турция“. \r\n„Ограниченията остават в сила, докато„ правителството на Турция официално не се откаже и отхвърли закупуването на противовъздушна система С – 400 или друга подобна система от Руската федерация; и на територията на Турция не се намират никакви елементи от системата С – 400 или подобна система “, се казва в него.ю  Юлиян Марков", "date": "2019.04.10", "title": "Cyprus Mail: Американски законопроект предлага вдигане на оръжейното ембарго за Кипър"}
{"url": "http://www.focus-news.net/news/2019/04/10/2644901/burgas-detsata-ot-detska-gradina-pinokio-se-vklyuchiha-v-kampaniyata-dari-kapachka-spasi-zhivot.html", "text": "Децата от детска градина „Пинокио“ в Бургас се включиха в кампанията „Дари капачка – Спаси живот“. Това съобщиха от пресцентъра на  Община Бургас . Благодарение на дарението на Ана и Петко Драганови, градината вече има свое сърце. Още в първия ден, стотици капачки постепенно започнаха да запълват сърцето и да разпространяват добротата. Най-правилното възпитание, което едно дете може да получи е това да се научи да дарява добро, коментираха от ръководството на детската градина. На своеобразния празник на Доброто присъстваха проф. Севдалина Турманова, заместник областен управител на град Бургас, Веселина Таралова – директор „Образование и демографски въпроси“, Магдалена Манолова- кмет на квартал Меден Рудник  и Юлия Андреева- говорител УМБАЛ - Бургас.", "date": "2019.04.10", "title": "Бургас: Децата от детска градина „Пинокио“ се включиха в кампанията „Дари капачка – Спаси живот“"}
{"url": "http://www.focus-news.net/news/2019/04/10/2644903/dobrich-58-godishen-mazh-e-pochinal-v-bolnitsa-sled-trudov-intsident-v-stopanski-dvor-v-grada.html", "text": "58-годишен мъж е починал в болница след трудов инцидент в стопански двор в Добрич. Това съобщиха от  ОДМВР – Добрич . Инцидентът е станал на 9 април. Около 08.40 часа е получено съобщение за възникнала трудова злополука в стопански двор на ул. „Ген. Тодор Кантарджиев” в града. На място е установено, че при товарно-разтоварни дейности, 6 броя плоскости с тегло около 300 кг падат от моторно превозно средство и затискат 58-годишен мъж от град Добрич. След инцидента мъжът е отведен в МБАЛ-Добрич, като около 11.55 часа е починал. По случая е уведомена Инспекция по труда в Добрич. По случая е образувано досъдебно производство.", "date": "2019.04.10", "title": "Добрич: 58-годишен мъж е починал в болница след трудов инцидент в стопански двор в града"}
{"url": "http://www.focus-news.net/news/2019/04/10/2644908/shumen-mazh-ot-selo-rish-ubil-pastirsko-kuche-sobstvenost-na-32-godishna-zhena.html", "text": "Малко след 09.30 часа вчера в полицейското управление във Велики Преслав бил приет сигнал, че жител на село Риш е убил пастирско куче, собственост на 32-годишна жена. Това съобщиха от  ОДМВР-Шумен . Към адреса бил насочен полицейски екип. Изяснено било, че 69-годишният К. Ж. прострелял с пневматична пушка кучето. По негови данни това е станало след като кучето, което преминавало с овцете покрай къщата му в края на селото, разкъсало и убило котката му. Извършен бил оглед, образувано е досъдебно производство за причиняване на случая.", "date": "2019.04.10", "title": "Шумен: Мъж от село Риш убил пастирско куче, собственост на 32-годишна жена"}
{"url": "http://www.focus-news.net/news/2019/04/10/2644906/simona-kirilova-profesionalna-gimnaziya-po-ikonomika-pernik-tazi-godina-okolo-100-detsa-sa-angazhirani-s-uchebno-trenirovachnite-firmi-v-uchebnoto-zavedenie.html", "text": "Тази година около 100 деца са ангажирани с учебно-тренировъчните фирми в учебното заведение. Това каза за предаването „Всички в час“ на  Радио „Фокус“   Симона Кирилова, учител по счетоводство в Професионална гимназия по икономика – Перник и ръководител на учебно-тренировъчни предприятия. Тя добави ,че тази година учебно-тренировъчните фирми са три - „Даймъндс уединг”, „Катлея” и „Обиколи света“. „Учебно тренировъчното предприятие е обучение, чрез което се получава солидна практика от професионалната подготовка. Учениците в часовете изучават освен предмети като счетоводство, информатика, право, правят и сайтове, които успешно се класират на национални състезания“, каза тя. Симона Кирилова добави, че всеки ученик си има определена длъжност, която изпълнява във фирмата. Продължава да има висок интерес, както и расте мотивацията на самите ученици, добави тя и поясни, че 3 години под ред се организира панаир на учебно-тренировъчните фирми в Перник и досега и трите панаира са успешни за тях. По думите й на самия панаир учениците сключват реални сделки, превеждат пари, подготвят договори. Симона Кирилова обясни, че по принцип за фирмите, които участват в панаира, трябва да има срок, в който да са изготвени всички документи за регистрацията по самата фирма и за назначаването на хората. \r\nМилослава АНГЕЛОВА", "date": "2019.04.10", "title": "Симона Кирилова, Професионална гимназия по икономика – Перник: Тази година около 100 деца са ангажирани с учебно-тренировъчните фирми в учебното заведение"}
{"url": "http://www.focus-news.net/news/2019/04/10/2644907/veliko-tarnovo-okolo-150-kucheta-i-nad-200-kotki-se-ochakva-da-obhvane-kampaniyata-za-kastratsiya-na-zhivotni-na-obshtinata-i-fondatsiya-chetiri-lapi.html", "text": "Около 150 кучета и над 200 котки се очаква да бъдат обработени в съвместната кампания за кастрация на бездомни и дворни животни на Община Велико Търново и фондация „Четири лапи“. Това съобщи за  Радио „Фокус“ – Велико Търново  Стойна Младенова, гл. специалист в отдел „Околна среда“ в Общината. Тя уточни, че инициативата се реализира за пети път. „Ще продължи до 20 април и е пример за успешното сътрудничество между местната власт и неправителствения сектор по обществено значими каузи. Освен това е част от политиките, които Община Велико Търново, чрез отдел „Околна среда“ провежда за овладяване популацията на безстопанствените кучета. Екип от висококвалифицирани ветеринарни лекари и обслужващ персонал, заедно с лекари от Общинския приют за безстопанствени кучета  ще залавят, кастрират, обезпаразитяват и ще поставят микрочип на безстопанствени и дворни кучета и котки“, обясни експертът. Тя уточни, че в рамките на подобни кампании от 2008 година до днес са обработени 1 232 животни.  768 от тях са кучета, а останалите 464 – котки. \r\nЛуиза ТРАНЧЕВА", "date": "2019.04.10", "title": "Велико Търново: Около 150 кучета и над 200 котки се очаква да обхване кампанията за кастрация на животни на Общината и фондация „Четири лапи“"}
{"url": "http://www.focus-news.net/news/2019/04/10/2644904/obshtina-burgas-promeniha-datite-na-finala-v-superligata-pri-voleybolistite-mezhdu-neftohimik-2010-i-hebar.html", "text": "Първоначално обявените дати за мачовете от финала в националната Суперлига при волейболистите между „Хебър“ и „Нефтохимик 2010“ са променени, съобщиха от ръководството на  бургаския клуб . Двубой № 3 и № 4 са съответно на 22 април (понеделник) от 19.30 часа и на 23 април (вторник) от 18.30 часа в бургаската зала „Младост“. Това съобщиха пресцентъра на Община Бургас. Шампион на България за сезон 2018/2019 ще стане отборът, спечелил 3 от 5 мача, които са на разменено гостуване. Първата и втората среща са на 15 и 16 април (понеделник и вторник) в Пазарджик. Ако се стигне до пети решителен мач, той ще е на 26 април в Пазарджик. Наказанието на основния разпределител на „Нефтохимик 2010“ Георги Братоев изтече и националът ще е на разположение на треньора Николай Желязков за финалните мачове срещу „Хебър“, в които бургаският отбор ще преследва трета поредна шампионска титла.", "date": "2019.04.10", "title": "Община Бургас: Промениха датите на финала в Суперлигата при волейболистите между „Нефтохимик 2010“ и „Хебър“"}
{"url": "http://www.focus-news.net/news/2019/04/10/2644909/plovdiv-vazstanoveno-e-dvizhenieto-po-pat-iii-861-yugovo-laki-pri-km-4-v-uchastaka-yugovsko-hanche-s-yugovo.html", "text": "Възстановено е движението по път III-861 Югово - Лъки при км 4, в участъка Юговско ханче - с. Югово. Това съобщиха от пресцентъра на  Агенция \"Пътна инфраструктура\" .", "date": "2019.04.10", "title": "Пловдив: Възстановено е движението по път III-861 Югово - Лъки при км 4, в участъка Юговско ханче - с. Югово"}
{"url": "http://www.focus-news.net/news/2019/04/10/2644911/dobrich-balgaro-rumanski-ekip-e-razrabotil-integrirani-resheniya-za-zaetost-v-kulinarnite-izkustva-i-restorantyorskiya-sektor-v-transgranichniya-region.html", "text": "Българо-румънски екип е разработил интегрирани решения за заетост в кулинарните изкуства и ресторантьорския сектор в трансграничния регион Добрич –Констанца. Резултатите бяха оповестени на пресконференция, предаде кореспондентът на  Радио „Фокус” . Направено е проучване от специалисти как предлаганото професионално образование и обучение отговаря на нуждите от умения на бизнеса и какви са мерките за незабавно усъвършенстване. Изследвано е състоянието на включените институции за професионално образование и обучение в осъществяване на връзката обучение и работа в целия трансграничен регион Румъния-България. Издаден е сборник с добри практики как институциите за професионално образование и обучение могат да бъдат по-ефективни в осъществяване на връзката обучение – работа. Осъществени са учебни програми за мобилна заетост и подкрепа на трансграничната мобилност, базирани на пет курса по 8 академични часа всеки - трудови и граждански права, културно самосъзнание, исторически и кулинарни традиции в трансграничния регион, профил и връзка с клиента, дигитални умения за търсещите работа и представяне на уменията от търсещите работа. Това съобщи Петя Пенчева от екипа на проекта „ИКАР“.  \r\nРазработените продукти са четири интегрирани учебни програми, релевантни за трансграничния регион и съществуващите начини за валидиране на професионалните умения за 4 професии - готвач и барман, сервитьор и ресторантьор и хлебар-сладкар. Създаден е Трансграничен център - Добрич със секция за професионално обучение и консултации за трудовия пазар в трансграничния регион. Обновени са демонстрационна зала и учебна кухня, издадени са също кратки ръководства с фокус върху мобилната заетост в трансграничния регион по отношение на права и регулации, как да се намери работа и какви обучения са организирани в пограничния регион. Проведени са пилотни курсове за професионално обучение и умения за трите професии. В курсовете са се включили 51 участника от цялата страна. Направена е оценка на меките умения и обучение за подготовка за мобилност на работната сила. Участниците са били разпределени в четири групи, общо 106 души от цяла България. През месец март е проведена Трансгранична трудова борса за кулинарния и ресторантьорския бизнес в Добрич с участието на 90 души от България и 10 от Румъния. Организиран е работен семинар за изграждане на капацитета и учебна работна среща с румънски и български преподаватели от кулинарния бранш, представители на образователни институции. Участвали са 24-ма души от България и 16 от Румъния. Партньори в дейностите са Сдружение „Добруджанско аграрно и бизнес училище“ - Добрич и Сдружение „Избери своята професия“ към Центъра за професионално обучение в румънския град Констанца.  \r\nЖулиета НИКОЛОВА", "date": "2019.04.10", "title": "Добрич: Българо-румънски екип е разработил интегрирани решения за заетост в кулинарните изкуства и ресторантьорския сектор в трансграничния регион"}
{"url": "http://www.focus-news.net/news/2019/04/10/2644905/vasil-trenev-izpalnitelen-direktor-na-sofiyska-voda-vik-operatorat-vavezhda-tri-novi-digitalni-uslugi.html", "text": "ВиК операторът въвежда три нови дигитални услуги. Това каза изпълнителният директор на „Софийска вода“ Васил Тренев по време на брифинг за представяне на дигитални услуги на дружеството, предаде репортер на  Агенция „Фокус“ . „С тези услуги ние целим повишаването на клиентската удовлетвореност и качеството на обслужване на нашите клиенти. Всички знаем максимата, че времето е ценно“, заяви Васил Тренев. Той посочи, че времето, което потребителите отделят за битови задачи, трябва да бъде намалено и в зависимост от това хората може да го използваме за съвсем други неща, които биха довели до подобряване на качеството на техния живот. „Причината, поради, която се опитваме да направим тези нововъведения е да бъдат нашите услуги и взаимоотношенията ни към клиентите по-леки, по-подредени и по-удобни“, отбеляза изпълнителният директор на „Софийска вода“. \r\nПо думите му трите услуги, които въвежда „Софийска вода“ са: система чрез водомер с модул за дистанционно отчитане, който изпраща данни за приемащите количества вода у дома ежедневно, сменяне на партиди онлайн, електронна фактура, която не е нова, но има нов начин, който спестява време.  \r\n„Искам да ви уверя, че всички тези нови възможности, които представяме на клиентите са за по-качествени, по-удобни и надеждни услуги, към които е насочена инвестиционната програма на „Софийска вода“. Тя е не само в посока да доставяме качествена питейна вода на нашите клиенти, но и съответно да вярват на нас и да им е приятно да общуват с нас“, каза още той. \r\nИрина ИВАНОВА", "date": "2019.04.10", "title": "Васил Тренев, изпълнителен директор на „Софийска вода“: ВиК операторът въвежда три нови дигитални услуги"}
{"url": "http://www.focus-news.net/news/2019/04/10/2644915/tsvetan-tsvetanov-v-kaspichan-na-predstoyashtite-izbori-horata-tryabva-da-glasuvat-za-tezi-s-rezultatite-a-ne-za-tezi-s-kompromatite.html", "text": "Европейските избори са генерална репетиция за местния вот по-късно тази година. Победа на евровота ще ни даде нужното спокойствие при подготовката за местните избори и ще разклати сериозно нашите опоненти от БСП. Очаквам в предстоящите предизборни кампании кандидатите на ГЕРБ за евродепутати, кметове и общински съветници да бъдат подложени на сериозна компроматна атака от БСП. Важно е хората обаче да гласуват за тези, които са постигнали реални резултати с работата си, а не за тези с компроматите. Представителите на ГЕРБ в законодателната, изпълнителната и местната власт изпълняват своите ангажименти към гражданите и могат спокойно да погледнат в очите своите избиратели. Това заяви зам.-председателят на ГЕРБ Цветан Цветанов по време на среща с членове и симпатизанти на партията в Каспичан, съобщиха от пресцентъра на  ПП ГЕРБ . Заедно с Цветанов беше и кметът на Шумен и областен координатор на партията Любомир Христов. \r\n„В обществото ни битува мнението, че евродепутатите единствено получават високи заплати, а в същото време не се усещат резултати от дейността им. Това категорично не е вярно. Точно евродепутатите на ГЕРБ показаха, че могат да защитават успешно националния интерес на България на европейски ниво“, каза Цветанов и даде пример с Андрей Новаков, който успя да се пребори за рекордно висок европейски бюджет за България в периода 2021 – 2027 г. \r\nЦветанов изтъкна добрата работа на местната власт в Каспичан с правителството, вследствие на която средата на живот непрекъснато се модернизира. „Търсим решение на всеки поставен въпрос от кмета, защото е важно да повишим инвеститорския интерес към региона, който на свой ред е носител на развитието“, посочи Цветан Цветанов. В тази връзка зам.-председателят на ГЕРБ изтъкна фактът, че в Шумен безработицата е само 2,5% и дори се наблюдава недостиг на работа ръка.  \r\nЦветан Цветанов припомни, че бе направен опит Националната програма за енергийна ефективност на многофамилни жилищни сгради да бъде компрометирана и точно затова в момента не може да продължи и се прави цялостен анализ. „За да продължи Програмата, трябва да се търсят допълнителни финансови легитимни източници, защото тя е безалтернативна и оказва изключително позитивен ефект върху живота на хиляди български семейства“, сподели той. \r\nЗам.-председателят на ГЕРБ обсъди с актива на ГЕРБ в Каспичан и хода на гражданските диалози „Европа в нашия дом“ на теми образование и регионално развитие. „Знаете, че има законодателен пакет, който е внесен от народни представители от ГЕРБ – според който при 3 дни неизвинени отсъствия от предучилищната група в детската градина или от 5 учебни часа на месец в училище – детските надбавки се спират за една година. Тези мерки трябва да надградят резултатите от механизма за връщането на децата в училище, вследствие на който 40 000 деца вече са обратно в клас“, обясни Цветанов. \r\n„Когато съм в Каспичан няма как да не повдигнем въпроса и за Законопроекта за старите културни столици. Той все още е в българския парламент. Има много дебати и много различни мнения. Аз обаче съм убеден, че този законопроект ще бъде приет, но когато има политически и институционален консенсус“, завърши зам.-председателят на ГЕРБ.", "date": "2019.04.10", "title": "Цветан Цветанов в Каспичан: На предстоящите избори хората трябва да гласуват за тези с резултатите, а не за тези с компроматите"}
{"url": "http://www.focus-news.net/news/2019/04/10/2644913/stanislava-stefanova-sofiyska-voda-vik-predlaga-parvata-uslugata-umen-dom-u-nas.html", "text": "ВиК предлага първата услугата „Умен дом“ у нас. Това каза Станислава Стефанова, отдел нерегулирани дейности в „Софийска вода“ по време на брифинг за представяне на дигитални услуги на дружеството, предаде репортер на  Агенция „Фокус“ . „Както знаете дистанционните водомери са нещо, което в последните години се развива страшно бързо. Те не са нещо ново на пазара. Предлагат се различни системи“, посочи Стефанова. По думите й новата система на ВиК е уникална по рода си. „Няма друг ВиК оператор или фирма, която да предлага подобно решение. Това е „Умен дом“, който се състои от водомер, който има възможност за поставяне на импулсен изход; сензор, който прочита данните за всеки един импулс; импулсен изход, който се връзва за комуникационен модул, който извършва кодирането и трансфера на данните към софтуерно приложение“, посочи Стефанова. По думите й по този начин става възможно да се визуализират данните онлайн и да се следи потреблението на водата.  \r\nИрина ИВАНОВА", "date": "2019.04.10", "title": "Станислава Стефанова, „Софийска вода“: ВиК предлага първата услугата „Умен дом“ у нас"}
{"url": "http://www.focus-news.net/news/2019/04/10/2644914/toma-bikov-gerb-moyat-priziv-e-mediite-da-znayat-che-kogato-se-rushi-doverieto-v-ostanalite-tri-vlasti-te-nyama-da-badat-otstrani-shte-se-vloshi-i-doverieto-v-tyah.html", "text": "Моят призив е медиите да знаят, че когато се руши доверието в останалите три власти, те няма да бъдат отстрани, ще се влоши и доверието в тях. Това каза народният представител от ПГ на ГЕРБ Тома Биков по време на обсъждане на отчета на СЕМ за 2018 г., предаде репортер на  Агенция „Фокус“ .    \r\nПо думите му този отчет в комисията не е минал протоколно. „Напротив, имаше изказвания, коментари. Това е една от възможностите от една политическа трибуна, каквато е парламента, политиците да кажат своето мнение за медиите. Това се случва веднъж в годината. Днес е дошъл този ден. Днес не чухме за това прословуто 111-то място по свобода на словото, на което се намира България. Беше ми интересно какво щях да чуя отляво в този момент, точно в този контекст, в който всички български медии са ангажирани с проверки, журналистически разследвания, а понякога и с линч на политици“, допълни още Биков. По думите му всички публични лица, с изключение на политиците са освободени от отговорност.  \r\nБиков посочи,че очакванията към СЕМ са нереалистични. „Очаква сеСЕМ като институция да налага някакъв журналистически стандарт едва ли не. Няма такава институция, която да е способна да направи това, ако самите медии не наложат стандарт на самите себе си. През изминалата година станахме свидетели на някои медии репортажи, отразявания на събития, които излизаха директно от журналистическия стандарт. Медии издевателстваха върху хора, пострадали от катастрофи. Това се случи на магистрала „Тракия“. Репортери в борба за рейтинг притискаха жертви на престъпления и не се съобразяваха със страданията  и болката на тези хора“, допълни още Биков и изрази надежда тези примери да не са забравени вътре в медиите и те да се помнят, за да не се повтарят. „Когато говорим за свобода на словото,  трябва да бъдем честни. Тя вече не се изразява в обективност и в показване на всички гледни точки. Това се случва не само в България, а по целия свят, където има свобода за собственост на медиите. Свободата на словото вече се изразява в това всяка медия да има своята позиция и да я изразява свободно“, допълни Биков и посочи, че България не е извън този световен стандарт.  \r\nДеница КИТАНОВА", "date": "2019.04.10", "title": "Тома Биков, ГЕРБ: Моят призив е медиите да знаят, че когато се руши доверието в останалите три власти, те няма да бъдат отстрани, ще се влоши и доверието в тях"}
{"url": "http://www.focus-news.net/news/2019/04/10/2644910/volen-siderov-ataka-byahme-gotovi-da-uchastvame-na-evroizborite-zaedno-s-vmro-bez-da-imame-pretentsii-za-mesta-no-te-ne-pozhelaha.html", "text": "Бяхме готови да участваме на евроизборите заедно с ВМРО без да имаме претенции за места, но те не пожелаха. Това каза пред журналисти лидерът на „Атака“ Волен Сидеров, предаде репортер на  Агенция „Фокус“ . Сидеров обясни, че НФСБ е била партията, която е предопределила явяването на „Обединени патриоти“ поотделно, като е казала, че категорично няма да се яви на тези избори с „Атака“. „ВМРО пък не посмя да се яви заедно с нас, което също им предложих. Бях готов да не участвам в листата, да приема техните кандидати, да нямам претенции за места, но въпреки това ВМРО не пожелаха, тъй като това щял ода развали след това управленската коалиция по тяхно мнение. Така е по принуда ние – трите партии, се регистрираме поотделно“, обясни Сидеров.  \r\nЦветилена СИМЕОНОВА", "date": "2019.04.10", "title": "Волен Сидеров, „Атака“: Бяхме готови да участваме на евроизборите заедно с ВМРО без да имаме претенции за места, но те не пожелаха"}
{"url": "http://www.focus-news.net/news/2019/04/10/2644918/sport-grigor-dimitrov-tryabva-da-zashtiti-560-tochki-na-cherveni-kortove.html", "text": "Тази седмица АТР турът официално преминава на червени кортове. Следват два и половина месеца на червена настилка, които ще са критични за някои играчи. Григор Димитров има хиляда и 300 точки в актива си, като през сезона на клей трябва да защити 560 от тях. Миналата година най-много точки спечели в Монте Карло, където стигна полуфинал, с който си заработи 360. \r\nКакто всяка година Рафаел Надал е с най-много точки за защитаване. През 2018-а той триумфира за 11-ти път на Ролан Гарос, а спечели още Монте Карло, Рим и Барселона. В „Топ 10“ както при мъжете, така и при жените няма друг състезател, спечелил толкова на клей. Най-малката разлика между Матадора и друг играч с най-много точки е 2290.", "date": "2019.04.10", "title": "Спорт: Григор Димитров трябва да защити 560 точки на червени кортове"}
{"url": "http://www.focus-news.net/news/2019/04/10/2644917/rositsa-mitsova-pg-po-ikonomika-i-upravlenie-elias-kaneti-ruse-uchebno-trenirovachnite-firmi-predostavyat-na-uchenitsite-realna-biznes-sreda-v-koyato-uprazhnyavat-svoite-biznes-sposobnosti.html", "text": "Учебно-тренировъчните фирми предоставят на учениците реална бизнес среда, в която упражняват своите бизнес способности и предприемаческа идея. Това каза за седмичното образователно предаване  „Всички в час“  на  Радио „Фокус“  Росица Мицова, старши учител по икономически дисциплини в Професионална гимназия по икономика и управление „Елиас Канети“ в Русе.  Тя уточни, че в учебното заведение функционират 11 учебно-тренировъчни фирми. По думите й те спомагат за професионалната реализация, която е целта на образователната система. Росица Мицова обясни, че учениците могат да се възползват от всеки един техен проблем в ежедневието и да го превърнат в иновативен бизнес, като даде пример с инициатива на един от участниците в учебно-тренировъчните фирми. „На инициатора на една иновативна идеята му е било студено през зимата. Сложил си е компютъра на колената и е потърсил информация дали може чрез топлината на компютрите да се затопли жилището. Намерил е такава информация в интернет, а идеята е била реализирана вече във фирма във Франция. Ние представяме тази идея в България и ако бизнесът иска – би могъл да я реализира. Целта е вместо сървърите да се съхраняват в голямо помещение и да се охлаждат, тяхната топлина да се използва от клиентите, желаещи да ползват отопление по този начин. Услугата носи името „мека топлина“. Никой не знае къде се съхранява информацията на дадена фирма, но същевременно хората получават топлина за отопление на жилищата си“, поясни тя. Росица Мицова добави, че паралелките в 11-ти и 12-ти клас отчитат работата в учебните предприята под формата на СИП ( Свободно избираем предмет). Техните интереси са отново в сферата на биопродуктите. „Тази година има доста хубави идеи в сферата на еко и биопродуктите – такава е тенденцията“. Учителят каза още, че поддържат контакти с други учебно-тренировъчни фирми в България и чужбина.  \r\nМилослава АНГЕЛОВА", "date": "2019.04.10", "title": "Росица Мицова, ПГ по икономика и управление „Елиас Канети“-Русе: Учебно-тренировъчните фирми предоставят на учениците реална бизнес среда, в която упражняват своите бизнес способности"}
{"url": "http://www.focus-news.net/news/2019/04/10/2644902/afp-evropeyskite-lideri-se-sabirat-za-da-reshat-za-nova-otsrochka-za-brekzit.html", "text": "Европейските лидери се събраха в Брюксел в сряда, за да решат колко дълго да се отложи Брекзит по искане на  британския премиер Тереза Мей - и при какви условия, предава  AFP . \r\nБез отлагане, Великобритания трябва да напусне Европейския съюз в полунощ в петък без сделка, което може да предизвика икономически хаос. \r\nБританският премиер иска отлагане до 30 юни, за да може оттеглянето да стане след одобрено двустранно споразумение - но се очаква европейските лидери да й предложат по-дълго отлагане до една година. \r\n\"Има моменти, в които трябва да се даде време\", заяви президентът на Съвета на ЕС Доналд Туск, изпращайки поканите до европейските лидери. \r\nДомакинът на срещата на върха Туск заяви, че доказателствата от последните месеци дадоха на европейските лидери \"малка причина да вярват\", че британските законодатели ще ратифицират договора за напускане на ЕС, за да отложат Брекзит до 30 юни. \r\n\"В действителност предоставянето на такова удължаване би увеличило риска от непрекъсната серия от кратки удължавания и извънредни срещи на високо равнище, създавайки нови дати за напускане,\" каза той, отразявайки загрижеността в столиците на ЕС. \r\n\"Една възможност би била гъвкаво удължаване, което ще продължи само колкото е необходимо и не по-дълго от една година\", каза той. \r\nСпоред проекто-копие на заключенията от срещата на върха, които лидерите на ЕС трябва да получат и да обсъдят по-късно през деня, те ще се съгласят на удължаване, за да позволят на Мей да ратифицира споразумението за оттегляне, коментира агенцията.  Юлиян Марков", "date": "2019.04.10", "title": "AFP: Европейските лидери се събират за да решат за нова отсрочка за Брекзит"}
{"url": "http://www.focus-news.net/news/2019/04/10/2644919/betina-zhoteva-sem-imame-nuzhda-ot-chisto-nov-zakon-ili-fundamentalni-promeni-na-segashniya.html", "text": "Имаме нужда от чисто нов закон или фундаментални промени на сегашния.  Това каза  от парламентарната трибуна Бетина Жотева, член на СЕМ по време на дебатите по Отчета на Съвета за 2018 г., предаде репортер на  Агенция „Фокус“   Тя посочи, че той е остарял морално и технологично почти във всяка една точка от първата, до последната. Жотева уточни, че Законът и органът са аналагов апарат сред айфони и айпади и един огромен телефон. Жотева отчете, че първо депутатите трябва да припознаят сайтовете като електронни медии. „Информацита, която идва от сайтовете е много по-голяма като вълна, отколкото това, което идва от телевизиите и радиата. Страшно много хора се информират само от интернет. Новата директива предвижда наблюдение на интернет сайтове. Това, за което преди две години говорехме и беше табу и анатема“, уточни Жотева. По думите й всеки един сайт, който има аудио и визиуална информация трябва да бъде в контрола на СЕМ и това е първата и най-голяма промяна в директивата.   \r\nДеница КИТАНОВА", "date": "2019.04.10", "title": "Бетина Жотева, СЕМ: Имаме нужда от чисто нов закон или фундаментални промени на сегашния"}
{"url": "http://www.focus-news.net/news/2019/04/10/2644920/volen-siderov-ataka-ksns-ne-beshe-dobre-podgotven-beshe-improviziran-i-imashe-predizboren-nyuans.html", "text": "КСНС не беше добре подготвен, беше импровизиран и имаше предизборен нюанс. Това каза пред журналисти лидерът на „Атака“ Волен Сидеров, предаде репортер на  Агенция „Фокус“ .  \r\nНа въпрос как ще коментира последния Консултативен съвет за национална сигурност при президента Румен Радев, Сидеров обясни, че много ясно си е казал мнението по време на съвета. „Казах, че този съвет не е добре подготвен. Той беше импровизиран просто за да отговори на медийния шум по някои теми. Проектът на становище, който предложиха, не беше написан добре и всичко това доведе до гласуване да не се приеме. Смятам, че такива прибързани и импровизирани съвети не трябва да се правят. Националната сигурност е нещо сериозно и не трябва да се използва този съвет – имаше предизборен нюанс в цялата работа“, каза лидерът на „Атака“. \r\nПопитан дали е притеснен от името „Патриоти за Валери Симеонов“, той отговори, че не се притеснява. „Вече съм доста с опит и даже като броня съм си изработил. Не се притеснявам, такова име са си избрали. Лично аз смятам, че лидерите в днешния ден особено в тази ситуация, която е, трябва да направят крачка назад и да останат в изчаквателна позиция.  Това е моето мнение обаче. Всеки е в правото си да се номинира, да се изтъква и да казва: „гласувайте за мен“. Аз не го правя това“, заяви Сидеров. \r\nЦветилена СИМЕОНОВА", "date": "2019.04.10", "title": "Волен Сидеров, „Атака“: КСНС не беше добре подготвен, беше импровизиран и имаше предизборен нюанс"}
{"url": "http://www.focus-news.net/news/2019/04/10/2644923/parviyat-redoven-brifing-na-tsentralnata-izbiratelna-komisiya-shte-se-provede-v-preskluba-v-sgradata-na-narodnoto-sabranie-na-pl-knyaz-aleksandar-1-na-11-april.html", "text": "Първият редовен брифинг на Централната избирателна комисия (ЦИК) ще се проведе от 14.00 ч. на 11 април (четвъртък). Това съобщиха от  ЦИК . Ще вземат участие говорителите на комисията Александър Андреев и Таня Цанева. Брифингът ще се състои в Пресклуба в сградата на Народното събрание на пл. „Княз Александър І“ № 1, вход откъм Националната художествена галерия.", "date": "2019.04.10", "title": "Първият редовен брифинг на Централната избирателна комисия ще се проведе в Пресклуба в сградата на Народното събрание на пл. „Княз Александър І“ на 11 април"}
{"url": "http://www.focus-news.net/news/2019/04/10/2644922/sofiya-mezhdunarodna-konferentsiya-15-godini-balgariya-v-nato-aliansat-na-70-g-i-negovoto-badeshte-shte-se-provede-na-11-april.html", "text": "Международна конференция „15 години България в НАТО. Алиансът на 70 г. и неговото бъдеще“ ще се проведе утре, 11 април, в Мултимедийния център на БТА. Тя е организирана съвместно от Министерството на външните работи, Министерството на отбраната, Дипломатическия институт към министъра на външните работи и Атлантическия клуб в България. Това съобщиха от пресцентъра на  Министерството на отбраната . \r\nФорумът има за цел да представи ролята на България като страна-членка на НАТО, както и постиженията  на алианса в политическата и военната сфера. Дискутирани ще бъдат предизвикателства пред сигурността и перспективите за развитие на НАТО в променящата се международна среда. \r\nУчастници в конференцията ще бъдат  вицепремиерът и министър на външните работи Екатерина Захариева, заместник-министърът на отбраната Атанас Запрянов, президентът на България (1997г. - 2002г.) Петър Стоянов, президентът на Атлантическия клуб и външен министър на България (2001г. - 2005 г.) Соломон Паси, помощник генералният секретар на НАТО по новите предизвикателства пред сигурността Антонио Мисироли, посланикът на САЩ Н.Пр. Ерик Рубин, заместник-началникът на отбраната вицеадмирал Емил Ефтимов, както и изявени експерти по сигурността и отбраната от администрацията, военния, академичния и неправителствения сектор в България.", "date": "2019.04.10", "title": "София: Mеждународна конференция „15 години България в НАТО. Алиансът на 70 г. и неговото бъдеще“ ще се проведе на 11 април"}
{"url": "http://www.focus-news.net/news/2019/04/10/2644912/ataka-se-registrira-v-tsik-za-evropeyskite-izbori.html", "text": "„Атака“ се регистрира в ЦИК за европейските избори на 26 май, предаде репортер на  Агенция „Фокус“ . Лидерът на партията Волен Сидеров посочи, че са събрани над 4000 подписа. „Листата не е готова, тъй като в момента тече Политическа академия – това е едно предаване и състезание, което тече всеки ден и аз съм жури. В него участват млади хора, които не са членове на партиен актив, не са били депутати“, заяви лидерът на „Атака“. Сидеров обясни, че кандидатстването за предаването е до 21 април, а след това зрителите ще подредят листата. „Т.е. аз за първи път давам възможност млади и неопетнени хора да бъдат подредени според волята на зрителите“, каза още той. \r\nНа въпрос дали е повлиян от подобна инициатива, организирана от телевизионния водещ Слави Трифонов, Сидеров отговори: „Аз много се влияя от Слави Трифонов от малък. И всичко, което правя, е под негово влияние. Но тънката разлика е, че когато едно развлекателно шоу прави кастинг за политици,то не им дава шанс за изява. При мен е нещо друго - тъй като съм в утвърдена партия, аз давам възможност на тези, които се класират, да станат една банка от кадри, които след това да имат път към политиката“. Сидеров посочи, че „Атака“ ще бъде нещо като школа, която да ги обучава. „Политическата академия е идея, която след тези избори аз ще продължа като нещо като фондация“, обясни той. \r\nЦветилена СИМЕОНОВА", "date": "2019.04.10", "title": "„Атака“ се регистрира в ЦИК за европейските избори"}
{"url": "http://www.focus-news.net/news/2019/04/10/2644921/prez-2018-g-sem-e-osashtestvil-obsht-obem-nablyudenie-na-radio-i-televizionni-programi-v-razmer-na-23-426-chasa.html", "text": "Парламентът прие отчета на СЕМ за 2018 г., предаде репортер на  Агенция „Фокус“ .  „За“ отчета гласуваха 91 народни представители, без „против“ и с  4 „въздържали се“. През 2018 г. СЕМ е осъществил общ обем наблюдение на радио- и телевизионни програми в размер на 23 426 часа, от тях за телевизионни програми – 14 938 часа, а за радио програми – 8 488 часа.  В отчета се посочва, че  през 2018 г. СЕМ е извършил мониторинг на Българското председателство на Съвета на Европейския съюз; Истанбулската конвенция; протестите на майките на деца с увреждания и изказването на заместник-министър председателя Валери Симеонов и други.  СЕМ е извършил и мониторинг на програми със специализиран музикален профил, на риалити и лайфстайл формати, на кризисни събития, на излъчването на кадри с насилие, наблюдения във връзка с нормативните изисквания за търговското слово. В отчета се посочва още, че продължава надзора по спазването на разпоредбите за силата на звука на рекламите, което включва програми, зададени по график, както и по постъпили сигнали от граждани. Сред акцентите от дейността за отчетния период попада дейността на СЕМ по защитата на авторските и сродните права, както и защитата на детската аудитория от неблагоприятно съдържание. По отношение на другата основна дейност, която извършва СЕМ лицензиране и регистриране е отчетено, че съществена промяна в количествените измерения на радио- и телевизионната среда като брой на действащите радио- и телевизионни доставчици не се забелязва. От административно-наказателната дейност на СЕМ за 2018 г. е видно, че са издадени 42 наказателни постановления, от тях 38 са обжалвани и са образувани или предстои образуване на дела пред съответните съдилища, 4 не са обжалвани. През отчетния период са постановени 48 съдебни решения, с които са приключени съдебни производства срещу наказателни постановления, издадени от председателя на СЕМ през 2014 г., 2015г., 2016 г., 2017 г. и 2018 г. От тях потвърдени са 40 наказателни постановления, едно е изменено и 7 са отменени. По време на обсъждането председателят на Комисията Вежди Рашидов засегна темата за авторските права върху образа и името на личността. Както и дискутиране на въпроса за деклариране на имуществото и доходите на публичните личности, които имат влияние върху обществото. \r\nДеница КИТАНОВА", "date": "2019.04.10", "title": "През 2018 г. СЕМ е осъществил общ обем наблюдение на радио - и телевизионни програми в размер на 23 426 часа"}
{"url": "http://www.focus-news.net/news/2019/04/10/2644916/volen-siderov-ataka-parlamentat-ne-se-ogolva-s-ostavkite-v-gerb-ima-dostatachno-podgotveni-kadri.html", "text": "Парламентът не се „оголва“ с оставките в ГЕРБ, има достатъчно подготвени кадри. Това каза пред журналисти лидерът на „Атака“ Волен Сидеров, предаде репортер на  Агенция „Фокус“ .  \r\nНа въпрос как ще коментира оставките в ГЕРБ, Сидеров посочи, че не трябва да се възбужда патос и нервност по този въпрос. „Оставките са нещо нормално и естествено. Преценил е човекът – подал е оставката си. Това е лична воля на  всеки, който го прави. Не виждам защо трябва да правим драма от това и да обявяваме края на света. Имаме достатъчно подготвени кадри в парламента, той не се „оголва“ с оставката на един или друг. Има достатъчно капацитет, има достатъчно съгласуваност между нас и ГЕРБ, с Дариткова работим прекрасно“, обясни той. \r\nСидеров коментира, че когато някой прецени, че е по-добре да се оттегли, го прави. „Всички тези истории може би ще доведат до поука и за сегашните политици, и за тези, които влизат в Народното събрание, да имат едно наум, че с имоти и с отстъпки всичко трябва да е точно и да няма подобни случаи занапред. Смятам, че ще има поука и сега това, което става, е пречистващо“, подчерта лидерът на „Атака“. \r\nЦветилена СИМЕОНОВА", "date": "2019.04.10", "title": "Волен Сидеров, „Атака“: Парламентът не се „оголва“ с оставките в ГЕРБ, има достатъчно подготвени кадри"}
{"url": "http://www.focus-news.net/news/2019/04/10/2644928/iliya-lazarov-sds-neobyasnimo-e-kak-hora-opredelyashti-se-kato-desni-prizovavat-da-se-glasuva-za-bsp-na-evropeyskite-izbori.html", "text": "Необяснимо е как хора, определящи се като десни, призовават да се гласува за БСП на европейските избори. Това каза в предаването „Вече 30 години-времето е наше“ на  Радио „Фокус“  главният секретар на СДС и кандидат за евродепутат от Съюза в съвместната листа с ГЕРБ Илия Лазаров. По думите му много от старите партньори на СДС се загрижиха за бъдещето на Съюза след неуспешните разговори за съвместно явяване, страдайки че Съюзът на демократичните сили избра своя път за евровота. „По време на тези разговори аз лично видях, че не е останало нищо от онова ДСБ, което аз познавам. Затова просто не се получиха разговорите. Колегите от „Демократична България“ имаха своя шанс, имаха своята възможност. Тогава не бяха загрижени къде ще гласуват седесарите, защото смятаха, че ние нямаме избор. Лично аз по време на преговорите им казах, че имаме много варианти за явяване на тези избори, те гледаха с присмех на това нещо, просто бяха отписали СДС. И сега изведнъж всичките страдат, че СДС е намерило своя път в рамките на тези избори за Европейски парламент. Грижат се за това, че СДС ще се обезличи тези, които искаха да го обезличат в лицето на Радан Кънев, на Атанас Атанасов и на другите, които смятаха, че тяхното бъдеще минава през трупа на СДС“, коментира той. Илия Лазаров добави още, че истинската цел на водача на евролистата на „Демократична България“ Радан Кънев е отстраняването на ГЕРБ и докарването на БСП на власт, което трябва да бъде признато като основа цел.  \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Илия Лазаров, СДС: Необяснимо е как хора, определящи се като десни, призовават да се гласува за БСП на европейските избори"}
{"url": "http://www.focus-news.net/news/2019/04/10/2644924/prokuror-angel-kanev-kmetat-na-chuprene-vanyo-kostin-e-obvinen-za-prestaplenie-po-sluzhba-i-deklarirane-na-neverni-fakti-v-deklaratsiyata-mu-za-konflikt-na-interesi.html", "text": "Кметът на Община Чупрене към настоящия момент е привлечен като обвиняем за извършени от него престъпления по чл. 282 от НК за десет отделни деяния, касаещи 10 проведени публични търга за продажба на общинска земя. Това каза на брифинг наблюдаващият делото прокурор Ангел Кънев, предаде репортер на  Агенция „Фокус“.  ”Другото му обвинение е за извършено престъпление по чл. 313  - удостоверяване на неверни факти и обстоятелства в дължима декларация за конфликт на интереси. Тук са три престъпните деяния, за които сме събрали доказателства и за които кметът е привлечен към наказателна отговорност“, допълни прокурорът. „В хода на разследването сме установили, че през последните 4 години кметът е провел няколко публични търга, при които е извършил множество нарушения на законодателството, с оглед осигуряване на възможността в тези търгове да участва един единствен кандидат, който да спечели търга на цена, близка до данъчната оценка. Обвиненията на кмета касаят общо 10 публични търгове, при които е продадена общо около 236 декара земя на общината. Купувачи са винаги 4 търговски дружества, които са регистрирани и са собственост на бащата на кмета, негова бивша, настояща съпруга, и се представляват обичайно от брат му и други негови роднини“, обясни още прокурор Ангел Кънев.", "date": "2019.04.10", "title": "Прокурор Ангел Кънев: Кметът на Чупрене Ваньо Костин е обвинен за престъпление по служба и деклариране на неверни факти в декларацията му за конфликт на интереси"}
{"url": "http://www.focus-news.net/news/2019/04/10/2644927/dobrich-predstavitelnata-izlozhba-na-darzhaven-kulturen-institut-dvoretsa-balchik-shte-gostuva-na-balgarskiya-kulturen-institut-v-budapeshta-v-prodalzhenie-na-mesets.html", "text": "Представителната изложба на Държавния културен институт – Културен център (ДКИ-КЦ) „Двореца“ в Балчик ще гостува на Българския културен институт (БКИ) в Будапеща в продължение на месец. Това съобщи Галя Георгиева, организатор международни фестивали, културна дейност и специални събития в Културния център, предаде кореспондентът на  Радио „Фокус” . Фотоизложбата „Вечната красота на Двореца в Балчик” включва снимки на движими и недвижими културни ценности, архитектурни елементи, артефакти и градини изграждащи Архитектурно-парков комплекс „Двореца“. Авторските снимки на Ясен Казанджиев и Румяна Тенева представляват 40 цветни отражения на впечатленията, които кралската атмосфера в дворцовия комплекс оставя в професионалните фотографи. Разказът за рая на Балчишкия бряг се допълва от 20 автентични черно-бели фотоси, отразяващи възможностите на безкрайно талантливите италиански архитекти Америко и Агустино, както и на швейцарския градинар Жул Жани, които създават дворцовата архитектурно – паркова композиция. Изложбата е посветена на красотата, непреходното и вечно влияние на архитектурните стилове, живеещи в едно уникално място на брега на белокаменния град Балчик. Снимките предизвикват колоритност, взрив от енергия и великолепна емоция. Изложбата е открита официално на 5 април в БКИ - Будапеща.  \r\nЖулиета НИКОЛОВА", "date": "2019.04.10", "title": "Добрич: Представителната изложба на Държавен културен институт „Двореца“ - Балчик ще гостува на Българския културен институт в Будапеща в продължение на месец"}
{"url": "http://www.focus-news.net/news/2019/04/10/2644930/pregled-na-mezhdunarodnite-novini-do-13-chasa-agentsiya-fokus.html", "text": "Албанските полицаи твърдят, че са стреляли по неизвестен мъж, след като група от неидентифицирани лица са извършили кражба на международно летище, но не се съобщава каква сума е ограбена и от кого, пише македонското електронно издание  “Фактор“ . \r\nСпоред Daily Mail става дума за сума от 10 милиона евро, открадната от самолет, който се е готвел да излети. \r\nПолицията съобщи само, че кражбата е извършена от група маскирани и въоръжени мъже и че кражбата е станала следобед на летище Майка Тереза в Тирана, предадоха албански медии. \r\nКакто е посочено, на километър от летището е имало престрелка и е убит човек. Мафиотите са се опитали  да прихванат брониран  автомобил, който е транспортирал парите към летището. \r\n*** Фрагменти от самолета F-35A на Японската самоотбрана, който изчезна от радарите във вторник, бяха открити в района на предполагаемото място на катастрофата, съобщи японският телевизионен  канал NHK, цитиран от  TACC . \r\nПилотът на самолета все още не е намерен. Операцията по издирване и спасяване продължи през нощта с участието на военни самолети и кораби. \r\nКомуникацията с въздухоплавателното средство е загубена по времето, когато той е бил над Тихия океан, на около 135 км от брега на северната японска префектура Аомори. \r\nВъв вторник японският министър на отбраната Такеши Ивайа нареди временно спиране на полетите на F-35A , докато не бъдат установени причините за инцидента. В момента Силите за самоотбрана на страната имат 13 подобни машини. Всички те са разположени в базата Мисава в северната част на главния остров на страната Хоншу. \r\n*** Ново спиране на тока засегна  големи части от Венецуела, включително столицата Каракас, и принуди мнозина да прекарат още една нощ без осветление, предава  AFP , като се позовава на социалните медии. \r\nНедостигът на електроенергия - най-големият за една седмица - удари голяма част от столицата, както и значителни райони в поне 20 от 23-те щата на Венецуела, според същите източници. \r\nПрекъсванията на електрозахранването станаха спорадични след масовото спиране на електричеството на 7 март, което остави страната в мрак в продължение на пет дни. \r\nВодоснабдяването също е прекъснато, заедно с транспорта и комуникациите, което принуждава много хора да скъсят работата си до шест часа. \r\nПравителството на президента Николас Мадуро обвини САЩ за саботаж, заради продължителните  прекъсвания на електрозахранването, говорейки за електромагнитни, кибер- и физически атаки срещу водноелектрическата централа Гури, която произвежда 80 процента от енергията на страната. \r\nОпозицията обвинява неспособността на правителството да  поддържа критичната инфраструктура. \r\n*** Либийската национална армия (ЛНА), под командването на фелдмаршал Халифа Хафтар, обяви, че е поела контрол върху военната база на силите, лоялни на правителството на националното споразумение (ПНС) на министър-председателя Фаез Сарадж, в региона Ал-Азизия на 40 км от либийската столица. Това се посочва в изявление на ЛНА, публикувано в сряда на страницата на ЛНА в социалната мрежа „Фейсбук“, цитирано от  TACC .  \r\n\"В резултат на интензивни боеве в района на Ал-Азизия, [нашите] въоръжени сили са окупирали военната база, показвайки висок професионализъм\", се казва в съобщението. \"След установяване на пълен контрол над обекта, в базата са намерени военни превозни средства.\" Освен това се отбелязва, че в резултат на операцията са били заловени няколко бойци от групите, които са лоялни към ПНС. \r\nМеждувременно, според изявление на ЛНА в социалната мрежа „Туитър“, армията на Хафтар е конфискувала най-малко 14 бойни превозни средства и е пленила техните екипажи в самия Триполи. Нападението върху столицата продължава. \r\n*** В рамките на разследване на Главната републиканска прокуратура в Анкара са задържани 29 военнослужещи от Командването на ВМС, заподозрени като „гюленисти”, предаде  информационната агенция ДХА .  \r\nСред тях са един полковник, един подполковник, 12 майори, 4 капитани, 7 старши лейтенанти, един лейтенант и трима подофицери.  \r\nПри друга операция с център провинция Мардин, в 11 различни провинции са заловени 16 заподозрени „гюленисти” в турската армия. Осем от тях са на действителна военна служба, а останалите са изхвърлени от армията с президентски укази по време на извънредното положение, посочва още ДХА. \r\n*** Далай Лама е приет в болница в Ню Делхи за лечение, но \"се справя много по-добре\" и се очаква да бъде изписан скоро, заяви близкият му помощник Тензин Такла в сряда, цитиран от  AFP . \r\n\"Негово светейшество се справя много по-добре, но той все още се лекува в болница и се надяваме, че след няколко дни ще бъде изписан“, заяви личният говорител на Далай Лама Тензин Такла. \r\nДруг негов сътрудник каза за агенцията, че 83-годишният будистки монах е пристигнал в индийската столица рано във вторник за преглед при лекар в болница Макс, след като е имал \"лека кашлица\". \r\n„Лекарят каза, че няма за какво да се тревожим. Не е толкова сериозно - каза Нгодап Церинг, представител на Далай Лама в Съединените щати.“Трябва да почива няколко дни“. \r\n*** Европейските лидери се събраха в Брюксел в сряда, за да решат колко дълго да се отложи Брекзит по искане на  британския премиер Тереза Мей - и при какви условия, предава  AFP . \r\nБез отлагане, Великобритания трябва да напусне Европейския съюз в полунощ в петък без сделка, което може да предизвика икономически хаос. \r\nБританският премиер иска отлагане до 30 юни, за да може оттеглянето да стане след одобрено двустранно споразумение - но се очаква европейските лидери да й предложат по-дълго отлагане до една година. \r\n\"Има моменти, в които трябва да се даде време\", заяви президентът на Съвета на ЕС Доналд Туск, изпращайки поканите до европейските лидери. \r\nДомакинът на срещата на върха Туск заяви, че доказателствата от последните месеци дадоха на европейските лидери \"малка причина да вярват\", че британските законодатели ще ратифицират договора за напускане на ЕС, за да отложат Брекзит до 30 юни. \r\n\"В действителност предоставянето на такова удължаване би увеличило риска от непрекъсната серия от кратки удължавания и извънредни срещи на високо равнище, създавайки нови дати за напускане,\" каза той, отразявайки загрижеността в столиците на ЕС. \r\n\"Една възможност би била гъвкаво удължаване, което ще продължи само колкото е необходимо и не по-дълго от една година\", каза той. \r\nСпоред проекто-копие на заключенията от срещата на върха, които лидерите на ЕС трябва да получат и да обсъдят по-късно през деня, те ще се съгласят на удължаване, за да позволят на Мей да ратифицира споразумението за оттегляне, коментира агенцията.", "date": "2019.04.10", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/10/2644929/stanislava-stefanova-sofiyska-voda-novata-usluga-na-sofiyska-voda-e-napravena-taka-che-avtomatichno-dannite-za-otchet-da-se-izprashtat-kam-sistemata-za-fakturirane-na-druzhestvoto.html", "text": "Новата система на „Софийска вода“ е направена така, че автоматично данните за отчет да се изпращат към системата за фактуриране на дружеството. Това каза Станислава Стефанова, отдел нерегулирани дейности в „Софийска вода“ по време на брифинг за представяне на дигитални услуги на дружеството, предаде репортер на  Агенция „Фокус“ . „Това, което предлагаме на клиентите е удобство да се възползват от възможност от разсрочено плащане в рамките на 12 месеца“, заяви Стефанова. Тя подчерта, че до сега „Софийска вода“ не е предлагала услуги на разсрочено плащане. „Смятаме, че по този начин ще можем да бъдем по-атрактивни за крайния потребител“, отбеляза Стефанова.  \r\nПо думите й водомерът е с 5 години гаранция, модулът е с 2 години гаранция, а поддръжката и софтуерните лицензи за преноса на данни са включени в цената за 10 години. „Това означава, че  от тук нататък клиентът ни няма да дължи никакви средства за своя „Умен дом“. Цената е 300 лв. на целия този пакет, като първоначалната вноска е 100 лв.. Останалата част излиза около 17 лв. на месец за 12 месеца“, каза още тя. \r\nСтефанова отбеляза, че всяка една марка водомер, която има възможност за монтаж на импулсен изход може да бъде присъединена чрез комуникационния модул на системата на „Софийска вода“. „В сайта има информация за всичките пакети, които предлагаме, с различни модули и различни изходи“, посочи тя. \r\nИрина ИВАНОВА", "date": "2019.04.10", "title": "Станислава Стефанова, „Софийска вода“: Новата услуга на „Софийска вода“ е направена така, че автоматично данните за отчет да се изпращат към системата за фактуриране на дружеството"}
{"url": "http://www.focus-news.net/news/2019/04/10/2644932/o-z-polk-inzh-radoslav-georgiev-sdruzhenie-artileriya-gen-vladimir-vazov-pleven-festivalat-na-uchenicheskoto-tantsovo-izkustvo-e-edin-golyam-praznik-na-balgarshtinata.html", "text": "Фестивалът на ученическото танцово изкуство в Плевен е един голям празник на българщината! Това каза о. з. полк. инж Радослав Георгиев, председател на Сдружение „Артилерия - ген. Владимир Вазов“-Плевен, при откриването на събитието на пл. „Възраждане“ пред Военен клуб-Плевен, предаде репортер на  Радио „Фокус“ . Фестивалът се организира от сдружението с участието на ученически състави от града и областта. „Танцовият фолклор е нещо, което съпътства България от самото й създаване. Народните танци са динамика, красота, едно богатство на България. Наша задача е да ги съхраним автентични и да ги предадем на следващите поколения. Надявам се хубавото настроение от този фестивал да е такова, че усмивките Ви да не слизат от лицата Ви. Надявам се тези усмивки да са и по повод доброто Ви представяне. Ако някой от Вас сбърка, не се притеснявайте, нека това го амбицира да се представи още по-добре следващ път. Нека радостта бъде в душите Ви, докато танцувате. Смятам, че този фестивал е един малък празник за Плевен и голям празник за българщината!“, допълни полк. инж. Радослав Георгиев.", "date": "2019.04.10", "title": "О. з. полк. инж Радослав Георгиев, Сдружение „Артилерия - ген. Владимир Вазов“-Плевен: Фестивалът на ученическото танцово изкуство е един голям празник на българщината"}
{"url": "http://www.focus-news.net/news/2019/04/10/2644933/ministar-neno-dimov-i-kolegata-mu-ot-republika-severna-makedoniya-sadulla-duraki-shte-podpishat-sporazumenie-za-satrudnichestvo-v-oblastta-na-opazvaneto-na-okolnata-sreda-i-vodite.html", "text": "Министърът на околната среда и водите Нено Димов и Садулла Дураки, министър на околната среда и пространственото планиране на Република Северна Македония, ще подпишат Споразумение за сътрудничество в областта на опазването на околната среда и водите. Това съобщиха от пресцентъра на  Министерството на околната среда и водите  (МОСВ). \r\nСъбитието ще се проведе на 11 април 2019 г., от 09.45 ч. в МОСВ, сградата на бул. „Мария Луиза“ 22, зала „Министър“, етаж 2.", "date": "2019.04.10", "title": "Министър Нено Димов и колегата му от Република Северна Македония Садулла Дураки ще подпишат Споразумение за сътрудничество в областта на опазването на околната среда и водите"}
{"url": "http://www.focus-news.net/news/2019/04/10/2644926/ministar-ekaterina-zaharieva-kakto-nie-ne-biva-da-si-pozvolyavame-namesa-vav-vatreshnite-raboti-na-druga-darzhava-taka-prizovavame-i-turtsiya-da-ne-go-pravyat-poveche-v-badeshte.html", "text": "Както ние не бива да си позволяваме намеса във вътрешните работи на друга  държава, така призоваваме и Турция да не го правят повече в бъдеще. Това каза министърът на външните работи Екатерина Захариева по време на изслушването си за изказването на външния министър на Турция за Закона за вероизповеданията, предаде репортер на  Агенция „Фокус“  . „За съжаление като че ли преди всички избори в Република Турция се въвежда практика вече бих казала да се използват добросъседските отношения като залог и на карта. Миналата година Министерство на външните работи също реагира на изказването на президента на Република Турция за широките граници на сърцето му“, каза още министърът.  \r\n„Освен тези демарши, които министър-председателят направи, аз имах възможност в кулоарите на срещата 70 години НАТО във Вашингтон да проведа неформален разговор с Чавушоглу“, каза Захариева и уточни, че той е казал, че неправилно са тълкувани думите му и не е имал това предвид. „Да предположим, че това е някакъв вид извинение, но така или иначе политиката, която българското външно министерство следва и ще следва в бъдеще е на равнопоставеност, ненамеса във вътрешната политика. Както ние не бива да се месим, така не желаем и на нас никоя държава да ни се намесва във вътрешната политика дори и преди избори с цел стягане на електорат и печелене на гласове. Това не бива да става за сметка на добросъседските отношения и както ние не бива да си го позволяваме ,така призовавам и тях да не го правят повече за в бъдеще“, допълни министърът. Според нея са извършени всички необходими действия по дипломатически път. Тя обърна внимание, че посещението на министър Чавушоглу, което е трябвало да се състои вчера, е отложено.  \r\nДеница КИТАНОВА", "date": "2019.04.10", "title": "Министър Екатерина Захариева: Както ние не бива да си позволяваме намеса във вътрешните работи на друга държава, така призоваваме и Турция да не го правят повече в бъдеще"}
{"url": "http://www.focus-news.net/news/2019/04/10/2644925/tacc-turtsiya-e-gotova-da-zakupi-oshte-zrk-s-400-ako-sasht-otkazhat-da-i-prodadat-sistemite-peytriat.html", "text": "Турция може да сключи нова сделка с Русия за доставката на зенитни ракетни системи (ЗРК) С-400, ако Съединените щати в крайна сметка откажат на страната да доставят зенитни ракетни системи „Пейтриът“. Тази възможност беше обявена в сряда в интервю за телевизионния канал на NTV от турския външен министър Мевлют Чавушоглу, цитиран от  TACC . \r\n\"Ако Съединените щати не искат да ни продадат „Пейтриът“, то утре  можем да закупим комплекси С-400, можем да закупим и други системи за противовъздушна отбрана\", каза външният министър. \r\nВ същото време министърът нарече абсурдни опити на някои страни да поставят под съмнение членството на Турция в НАТО заради споразумението за доставка на ЗРК С-400. \r\nЧавушоглу също припомни предложението, направено по време на пътуването до Съединените щати \"за създаване на техническа работна група за разрешаване на спорове относно доставката на С-400.\" Според външния министър Анкара все още не е получила положителен отговор. По-рано говорителят на американското министерство на отбраната Ерик Пеехон заяви пред ТАСС, че Пентагонът не обмисля възможността за създаване на подобна група с Турция. \r\nЧавушоглу също каза, че Турция може да се обърне към всяка друга страна, ако Съединените щати откажат да доставят на републиката последните изтребители F-35 пето поколение. \r\n\"Има F-35, има руски изтребители. Ако не разполагаме с F-35, тогава ще трябва да задоволим нуждата си от бойни самолети другаде. И така, докато започнем да произвеждаме собствен самолет\" - каза той. \r\nТурският външен министър припомни, че наскоро четвъртият американски изтребител F-35 от пето поколение, предназначен за Турция, е преместен в американската военновъздушна база Лука в Аризона. \r\nВъв вторник държавният секретар на САЩ Майкъл Помпео предупреди турските власти, че след разгръщането на руските противовъздушни ракетни системи С-400 Анкара вече няма да може да участва в програмата за създаване и придобиване на F-35.  Юлиян Марков", "date": "2019.04.10", "title": "TACC: Турция е готова да закупи още ЗРК С-400, ако САЩ откажат да и продадат системите „Пейтриът“"}
{"url": "http://www.focus-news.net/news/2019/04/10/2644937/dobrich-obshtinskiyat-mladezhki-tsentar-zahari-stoyanov-provede-anketa-na-tema-piem-li-voda-v-dostatachno-kolichestvo-za-da-sme-zdravii.html", "text": "Общинският младежки център „Захари Стоянов“ в Добричпроведе анкета на тема „Пием ли вода в достатъчно количество, за да сме здрави?“. Това съобщи Силвия Венелинова, организатор дейности в Младежкия център, предаде кореспондентът на  Радио „Фокус” . Анкетирани са 183-ма души на различна възраст, като те са били поощрени с бутилка вода, осигурена от местен производител. Десет са причините, които показват, че водата е най-важна за човешкото здраве, посочват организаторите на допитването. Това е поредната инициатива на Младежки център -Добрич в общинската кампания „Бъди здрав!“. Тя се провежда тази седмица. Предстои да бъдат обобщени и оповестени резултатите от анкетата. Организаторите напомнят, че „Водата дарява живот на клетките“.  \r\nЖулиета НИКОЛОВА", "date": "2019.04.10", "title": "Добрич: Общинският младежки център „Захари Стоянов“ проведе анкета на тема „Пием ли вода в достатъчно количество, за да сме здрави?“"}
{"url": "http://www.focus-news.net/news/2019/04/10/2644935/ministar-ekaterina-zaharieva-natisk-varhu-vanshno-ministerstvo-ot-turtsiya-ne-e-imalo-ne-moga-da-otgovaryam-ot-imeto-na-politicheskite-partii.html", "text": "Натиск върху Външно министерство  от Турция не е имало, не мога да отговарям от името на политическите партии. Това каза министърът на външните работи Екатерина Захариева в отговор на въпрос на депутата Красимир Богданов от „Обединени патриоти“ по време на изслушването си за изказването на външния министър на Турция за Закона за вероизповеданията, предаде репортер на  Агенция „Фокус“  . Във връзка с информацията за използваната дума натиск от страна на турския външен министър, Захариева посочи: „В разговора с мен той отрече да е използвал тази дума. Според него преводът е неправилен. Разбира се, че ние сме се запознали с точното изказване“, каза още Захариева. Според нея не бива, която и да е държава да използва и залага добросъседските си отношения. „Това не бива да го допускаме, не бива тогава, когато се случва и на нас. Трябва да реагираме по начина, по който сме реагирали. Така че по отношение на натиск върху българско външно министерство не е оказван и не е допускан. Не мога да отговарям от името на политическите партии. По отношение на това дали България е гарантирано ненамеса, очевидно е, че има опити, не може да бъде гарантирано. Въпросът е дали ще се поддаваме на тези опити. Не говоря само за Република Турция. По-важно е. Има различни начини за комуникация по дипломатически път. Самите ние сме реагирали на законопроекти на други държави, когато считаме, че те не отговарят на международни договори и стандарти. Това не означава намеса във вътрешната политика, това означава нормална дипломатическа комуникация. Ние сме го правили“, допълни министърът.  \r\nДеница КИТАНОВА", "date": "2019.04.10", "title": "Министър Екатерина Захариева: Натиск върху Външно министерство от Турция не е имало, не мога да отговарям от името на политическите партии"}
{"url": "http://www.focus-news.net/news/2019/04/10/2644940/sport-hari-keyn-veroyatno-shte-propusne-ostavashtata-chast-ot-sezona.html", "text": "Мениджърът на Тотнъм Маурисио Почетино е песимист за състоянието на звездата на тима Хари Кейн. Нападателят получи контузия в 56-ата минута на първия четвъртфинал от Шампионската лига срещу Манчестър Сити, след сблъсък с Фабиан Делф. Капитанът на националния отбор на Англия напусна новия стадион на Тотнъм с помощта на патерици и с предпазна шина на левия си глезен. Тимът му обаче спечели двубоя с 1:0 и взе минимален аванс преди реванша със Сити. \r\nКейн е основен играч на Тотнъм, като има 17 гола в 28 мача в Премиър лийг този сезон.", "date": "2019.04.10", "title": "Спорт: Хари Кейн вероятно ще пропусне оставащата част от сезона"}
{"url": "http://www.focus-news.net/news/2019/04/10/2644931/ministar-ekaterina-zaharieva-demarshat-e-nay-ostrata-reaktsiya-koyato-mozhe-da-imame-sreshtu-izkazvaneto-na-turskiya-vanshen-ministar.html", "text": "Демаршът е най-острата реакция, която може да имаме. Това каза министърът на външните работи Екатерина Захариева в отговор на въпрос на депутата Павел Шопов от „Обединени патриоти“ по време на изслушването си за изказването на външния министър на Турция за Закона за вероизповеданията, предаде репортер на  Агенция „Фокус“  . По думите й отмяна на посещение е една от най-тежките реакции. „Мисля, че беше достатъчно показателно реакцията на министерство на външните работи с доста тежки дипломатически мерки“, каза Захариева. „Така че не, не мисля, че беше недостатъчно. МИсля, че беше достатъчно показателна реакцията на Министерство на външните работи с доста тежки дипломатически мерки. Така че Гърция например днес е казала, че няма да реагира на всяко изказване на Република Турция“, каза Захариева. Буквално преди часове има едно тежко изказване срещу Гърция. „В зависимост от ситуацията в дипломацията се преценява кой е най-добрия начин за реакция. На мен като външен министър много ми се иска така ревностно да браним защитата на България и ненамесата във вътрешната политика от всяка друга държава. С Турция реагирахме адекватно, както винаги сме реагирали“, посочи Захариева.  Министърът посочи, че изказването на турския външен министър е неприемливо  и като такова го е определило Министерство на външните работи. „Министър-председателят г-н Борисов на среща с вицепрезидента на Република Турция направи остър демарш. Още в същия ден по мое нареждане посланикът на Република Турция беше извикан“, допълни още външният министър. „Искам да вярвам, че такива изказвания няма да се случват повече в бъдеще и че това няма да попречи на добрите отношения между нашите две страни. Контактите се осъществяват и в момента на всякакви нива. Знаете имаме данни за струпване на мигранти и около Одрин, както имаше и в Гърция и разговори между министри и местни власти се случват. България и българската държава, българското външно министерство и българското правителство намеса във вътрешната политика на която и да се съседна или не съседна държава“, допълни Захариева. \r\nДеница КИТАНОВА", "date": "2019.04.10", "title": "Министър Екатерина Захариева: Демаршът е най-острата реакция, която може да имаме срещу изказването на турския външен министър"}
{"url": "http://www.focus-news.net/news/2019/04/10/2644941/dobrich-kmetat-na-obshtina-kavarna-nina-stavreva-vrachi-gramoti-na-uchenitsi-ot-su-stefan-karadzha.html", "text": "Официално кметът на Община Каварна Нина Ставрева връчи грамоти за отлично представяне на ученици от IV, V, VI и VII клас от СУ „Стефан Караджа“, взели участие в Националното състезание „Ключът на музиката\", провело се в град Пловдив. Това съобщиха от  Община Каварна . Националното състезание „Ключът на музиката“ се организира от Министерство на образованието и науката.То дава възможност на учениците да демонстрират знания и умения, придобити в началния етап на основната образователна степен. На връчването присъства Емил Андонов- директор на СУ „Стефан Караджа“, Миглена Димова и Снежана Ангелова – учители по музика.  \r\n„Благодаря на г-н Андонов за поканата днес да имам изключителната чест да ви връча грамотите! Вие сте част от многото талантливи деца на Каварна! Благодаря ви за таланта, който носите в себе си, за труда, успехите и за това, че прославяте града ни!“, с тези думи госпожа Ставрева изрази своята благодарност към учениците и техните преподаватели.  \r\nНаградените ученици са: Божидар Гъдев, Делян Иванов, Преслава Парушева, Преслава Александрова, Велислава Ставрева, Аксел Мехмед, Димитър Колев, Ивайло Владов, Александра Димитрова, Антоан Стоянов, Виктория Станчева, Десислава Костова, Ивона Рашкова, Богдан Захаров, Кристиян Тодоров, Красимира Колева, Веселина Колева и Данина Димова.  \r\nОбщина Каварна пожелава все повече успехи и покорени върхове на всички талантливи деца от Каварна.", "date": "2019.04.10", "title": "Добрич: Кметът на Община Каварна Нина Ставрева връчи грамоти на ученици от СУ „Стефан Караджа“"}
{"url": "http://www.focus-news.net/news/2019/04/10/2644936/gabriela-merkore-sofiyska-voda-ot-dnes-mozhe-da-se-smenya-partidata-onlayn.html", "text": "От днес може да се сменя партидата онлайн. Това каза търговския директор на „Софийска вода“ Габриела Меркоре по време на брифинг за представяне на дигитални услуги на дружеството, предаде репортер на  Агенция „Фокус“ . „Стремим се да предлагаме на нашите клиенти удобството да изберат начинът по който да се свържат с нас. Те могат да го направят по телефон, в нашите обновени центрове за обслужване на клиенти или ако искат да изберат определени услуги онлайн“, каза Габриела Меркоре. \r\nТя отбеляза, че от началото на този месец „Софийска вода“ са увеличили набора си от електронни услуги и услугата за онлайн смяна на собствеността. „До сега тази услуга се предлагаше само на място в центровете за обслужване на клиенти, но от днес те могат да я заявяват и онлайн в сайта на нашата компания. Стъпките са много лесни за клиентите- в уеб сайта се избира секцията „Освободи“. Добавихме секция за онлайн смяна на собствеността, като са описани стъпките по заявяване на услугата и всички документи, които са необходими“, посочи търговския директор на „Софийска вода“. \r\nПо думите й е възможно тези документи да бъдат сваляни от уеб сайта и да се попълнят. „Добавихме още и формата за изпращане на заявка. Има възможност да се добавят до 6 прикачени файла на документи. Тази заявка пристига при нас с уникален идентификационен номер. Нашите колеги в бекофиса се ангажират да комуникират с клиентите по имейли на всеки етап от обработването на заявката“, отбеляза Меркоре. \r\n„Може би знаете, че ако смяната на собствеността не е направена в 30 дневен срок от датата на смяна, това е платена услуга, но ние решихме за следващите 3 месеца – от днес до 10 юли 2019 година тази услуга да бъде безплатна за клиентите и след изтичането на този срок. Те могат да го направят онлайн или в центровете“, добави още тя.  \r\nИрина ИВАНОВА", "date": "2019.04.10", "title": "Габриела Меркоре, „Софийска вода“: От днес може да се сменя партидата онлайн"}
{"url": "http://www.focus-news.net/news/2019/04/10/2644944/dobrich-okrazhnata-prokuratura-rakovodi-dosadebno-proizvodstvo-za-kontrabanda-na-kokain-v-osobeno-golemi-razmeri-po-sluchaya-s-otkritite-blizo-170-kg-kokain-v-cherno-more.html", "text": "Окръжната прокуратура в Добрич ръководи досъдебно производство за контрабанда на кокаин в особено големи размери, представляваща особено тежък случай – престъпление по член 242, ал. 4, във връзка с ал. 2 от Наказателния кодекс, за това че са пренесени през границата на страната без надлежно разрешение наркотични вещества. Това съобщиха от  Апелативна прокуратура – Варна . Предметът на контрабандата е в особено големи размери и случаят е особено тежък. Предвиденото наказание за това престъпление е лишаване от свобода от 15 до 20 години и глоба от 200 000 до 300 000 лева. \r\nМиналата вечер при извършване на действия от служители на Гранична полиция са открити  6 сака със специфично сгънати пакети. Веществото в тях е реагирало на кокаин на полевия тест за наркотици. Количеството на кокаина е 169 кг.  \r\nРазследването се води в тясно сътрудничество с органите на Регионалната дирекция на Граничната полиция в Бургас и ОД на МВР в Добрич под ръководството на Окръжната прокуратура в Добрич.  \r\nВ сградата на Граничното полицейско управление в Каварна подробности за контрабандата на кокаин в особено големи размери, представляваща особено тежък случай, дадоха административният ръководител на Апелативната прокуратура във Варна – апелативният прокурор Владимир Чавдаров и главният секретар на МВР главен комисар Ивайло Иванов.", "date": "2019.04.10", "title": "Добрич: Окръжната прокуратура ръководи досъдебно производство за контрабанда на кокаин в особено големи размери по случая с откритите близо 170 кг кокаин в Черно море"}
{"url": "http://www.focus-news.net/news/2019/04/10/2644943/valeri-simeonov-nfsb-rakovodstvata-na-obedineni-patrioti-i-gerb-da-provedat-speshni-konsultatsii-do-kraya-na-sedmitsata-da-izlezem-s-deklaratsiya-sreshtu-izkazvaneto-na-chavushoglu.html", "text": "Ръководствата на „Обединени патриоти“  и ГЕРБ  да проведат спешни консултации до края на седмицата да излезем с декларация срещу изказването на Чавушоглу. Това каза лидерът на НФСБ Валери Симеонов в отношение към изслушването на министър Екатерина Захариева за изказването на турския външен министър, предаде репортер на  Агенция „Фокус“  . Симеонов посочи, че ДОСТ е партия, която се втурна на юруш към парламента, използвайки българските изселници за изборите през март 2017 г. Кервани от рейсове бяха подготвени от турската държава проправителствени изселнически организации да преминат българските граници при Малко Търново“, допълни Симеонов. Той посочи, че те са нахълтали в изборните секции с написани на дланите с химикал номер на бюлетината на ДОСТ. „Наистина подготвени от турската държава, защото те нямаха билети за пътуването и дори не знаеха колко струва този път. Довериха ни го при доброжелателен разговор на границата. Почти всички от първата фланга бяха пенсионери, излъгани, че ако не гласуват за ДОСТ, ще им бъдат спрени пенсиите в България. Прийоми успешно използвани и от ДПС. Пенсионери, кой друг ще се поддаде на такава пропаганда. Изселниците в работоспособна възраст работят събота и неделя за хляба си и не им пука за изборите в България. Ето така стигнахме до една прословута сцена и тя бабичката като всички останали искаше послушно да си изпълни задачата и да направи България васална на Турция, но чрез демократичния механизъм на изборите. Баба камиказде, но аз извърших своя човешки дълг да я изведа от опасната зона на разгневените протестиращи българи“, допълни още Симеонов. По думите му е спрял тълпите от Турция. „Днес ДОСТ стига до нагли опити да гази Конституцията и иска статут на етническо малцинство за турската общност у нас. Ние няма да допуснем разделение на българската нация и то от чужда държава\", заяви Симеонов. „Категорични сме ние от „Обединени патриоти“, че българския парламент не само трябваше да изслуша министър Захариева, но и да демонстрира твърди, принципни и безкомпромисни действия от страна на българската държава, които да покажат, че България не позволява и няма да позволи намеса на Турция в нашите вътрешни работи. Според нас Министерство на външните работи предприе плахи и нерешителни действия по повод провокацията. Нямаше нито категоричен протест, нито отзоваването на несъстоятелния български посланик Надежда Нейнски от Анкара, а само унизителни и неуспешни опити да се привика турския посланик на разговор. Скромен демарш имаше от страната на правителството и отлагане на Чавушоглу в България. Ние и до момента не сме чули извинение от страна на Турция ,а  единствено упреци, че речта на Чавушоглу била от съдържанието. За да отсрамим действията на българското правителство, ние от „Обединени патриоти“ предлагаме Народното събрание да излезе с декларация, осъждаща поредната нагла намеса на Турция във вътрешните работи на суверенна България, като за целта предлагаме ръководството на „Обединени патриоти“ и ГЕРБ да проведат спешни консултации до края на седмицата да излезем и предложим общ текст на декларацията. Да живее България“, каза Симеонов.  \r\nДеница КИТАНОВА", "date": "2019.04.10", "title": "Валери Симеонов, НФСБ: Ръководствата на „Обединени патриоти“ и ГЕРБ да проведат спешни консултации до края на седмицата да излезем с декларация срещу изказването на Чавушоглу"}
{"url": "http://www.focus-news.net/news/2019/04/10/2644938/iliya-lazarov-sds-brekzit-shte-bade-katalizator-na-po-golyama-integratsiya-v-evropa.html", "text": "Брекзит ще бъде катализатор на по-голяма интеграция в Европа, що се отнася до отбранителни способности и защитата на суверенитета на Европа. Това каза в предаването „Вече 30 години-времето е наше“ на  Радио „Фокус“   главният секретар на СДС и кандидат за евродепутат от Съюза в съвместната листа с ГЕРБ Илия Лазаров. „Великобритания е твърде специфична като държава. И конструкцията на Европа с Великобритания е доста сложна, но напускането й на Общността няма да повлече след себе си още негативни последици“, обясни той. Лазаров коментира, че предстои важният дебат накъде върви Европа. „Има две основни тенденции. Европа на отечествата или федерализация на Европа. Нито едното, нито другото няма да надделее. Но аз лично смятам, че трябва да се вземат най-добрите страни от Европа на отечествата. Всяка една държава трябва да си запази своята специфика и своята тежест. Като нация, като държавност, като култура, като език. И също така трябва да запази и своята икономическа специфика. Един е икономическият живот във Франция и в Германия, съвсем  различен е в Източна Европа или пък на Балканите. Но пък има други неща, в които федерализмът може да надделее. Това е сферата на отбраната. Единната отбрана, единната защита на границите на Европа, единната разузнавателна и контраразузнавателна общност  - това са важни моменти в развитието на  ЕС“, допълни той. Илия Лазаров каза още, че голяма част от родните политически формации не са подготвени за европейската темата, като предпочитат да останат в комфорта на вътрешнополитическите теми и скандали.  \r\nВиктория МЕСРОБОВИЧ-КУВЕНДЖИЕВА", "date": "2019.04.10", "title": "Илия Лазаров, СДС: Брекзит ще бъде катализатор на по-голяма интеграция в Европа"}
{"url": "http://www.focus-news.net/news/2019/04/10/2644934/afp-benyamin-netanyahu-e-na-pat-da-stane-premier-otnovo-sled-provedenite-v-stranata-parlamentarni-izbori.html", "text": "Премиерът Бенямин Нетаняху на път да стане премиер отново след проведените в страната парламентарни избори, предава  AFP . \r\nРезултатите от гласуването във вторник дойдоха и въпреки обвиненията в корупция срещу 69-годишния премиер му проправят път да стане най-дълго управлявалия министър-председател на Израел по-късно тази година. Неговата партия \"Ликуд\" изглежда получава сходен  брой места в парламента спрямо главния си съперник, синьо-белия съюз Бени Ганц, съобщиха израелските медии. \r\nСлед преброяването на 97% от гласовете, резултатите показват, че Блокът „Ликуд“ и другите десни партии, свързани с него, получават около 65 места в 120-местния парламент. \r\nРезултатите изглежда ще оставят малък избор на президента Реувен Ривлин и той ще даде мандата за съставяне на правителство отново на настоящия премиер. \r\nСлед изборите следват интензивни коалиционни преговори, които могат да продължат с дни или дори седмици. \r\nОкончателните резултати се очакват до четвъртък следобед, като гласовете на войниците и други специални категории гласоподаватели все още предстои да бъдат преброени.  Юлиян Марков", "date": "2019.04.10", "title": "AFP: Бенямин Нетаняху е на път да стане премиер отново след проведените в страната парламентарни избори"}
{"url": "http://www.focus-news.net/news/2019/04/10/2644939/valeri-simeonov-nfsb-aktat-na-chavushoglu-e-nagal-opit-za-diskreditatsiya-na-parlamentarizma-v-balgariya-na-podobni-deystviya-tryabva-da-se-reagira-kategorichno.html", "text": "Актът на Чавушоглу е нагъл опит за дискредитация на парламентаризма в България, на подобни действия трябва да се реагира категорично. Това каза лидерът на НФСБ Валери Симеонов в отношение към изслушването на министър Екатерина Захариева за изказването на турския външен министър, предаде репортер на  Агенция „Фокус“  . „Ние „Обединени патриоти“ поискахме изслушването на вицепремиера и външен министър Екатерина Захариева, защото думите на турския колега Мевлют Чавушоглу са първо недопустим акт на намеса във вътрешните работи на страната ни, както и да стоят те в контекста на изказването. Припомням, че турският външен министър в публична реч заяви, че Турция е била принудена да се намеси и България да промени Закона за вероизповеданията. Не само намеса във вътрешните работи. Подобен акт е нагъл опит за дискредитация на парламентаризма в България. Внушение, че Народното събрание на суверенна държава, каквато е България пише закони под диктата на чужда държава. Пълен абсурд. Изслушването беше необходимо да се запознаем  с всички действия на българското правителство като реакция, като отговор на думите на Чавушоглу. На подобни прояви трябва да се реагира категорично и безкомпромисно. Подобни прояви трябва да бъдат пресичани в зародиш. Още повече, че това не е първият опит на Турция за намеса във вътрешните работи на Република България“ , заяви Симеонов. Той отчете, че през последните близо 30 години Турция не прикрива намерението си да участва в управлението на страната чрез подкрепа на определени политически партии. Симеонов обърна внимание на ролята на „Обединени патриоти“  в този процес - борбата за изтръгването на ДПС от властта. „Не само чрез ДПС Турция се опитва да влияе и да се меси във вътрешните работи на страната. Прави го и през още една противоконституционна и антибългарска партия ДОСТ, създадена под прякото ръководство на турските служби\", допълни още Симеонов.  \r\nДеница КИТАНОВА", "date": "2019.04.10", "title": "Валери Симеонов, НФСБ: Актът на Чавушоглу е нагъл опит за дискредитация на парламентаризма в България, на подобни действия трябва да се реагира категорично"}
{"url": "http://www.focus-news.net/news/2019/04/10/2644948/fokus-makedoniya-pravitelstvoto-ne-ochakva-prezidentat-da-pomilva-osadenite-za-sabitiyata-ot-27-mi-april-2017.html", "text": "Правителството смята, че президентът Георги Иванов не може да помилва осъдените за \"27 април\", защото ще наруши Конституцията и закона. Говорителят на правителството Миле Бошняковски заяви на пресконференция, че правителството не очаква Иванов да „посмее да го направи”, цитира думите му македонският  \"Фокус\" . \r\n„Има две причини, поради които процедурата по помилване не може да се провежда от държавния глава, процедурата се провежда изключително чрез Министерството на правосъдието. Като се има предвид, че няма правна възможност за помилване от страна на държавния глава, а процедурата се провежда изключително чрез Министерството на правосъдието и не може да има помилване без предходна постъпка на това министерство“, каза Бошняковски. \r\nТой припомни, че член 11 от Закона за помилването, който предвижда такава процедура от страна на президента на държавата, е заличен. \r\n„ С решението за отмяна на Конституционния съд от 2016 г., този член не е върнат, той не е \"възроден\", така че в правната система на страната ни няма такъв инструмент, казва Бошняковски. \r\nВторо препятствие, както отбеляза говорителят на правителството, е фактът, че предстоят президентски избори и в този период няма начин да се даде условно освобождаване. \r\n„Факт е, че до този момент Министерството на правосъдието не е получило никакви искания за помилване на осъдени за събитията от 27 април. Всичко, което ще се направи извън тези рамки, определено би било нарушение както на законите, така и на Конституцията. Не очакваме, че президентът ще се осмели да го направи“, каза Бошняковски на пресконференция, отговаряйки на журналистически въпроси.  Юлиян Марков", "date": "2019.04.10", "title": "„Фокус“ (Македония): Правителството не очаква президентът да помилва осъдените за събитията от 27-ми април 2017"}
{"url": "http://www.focus-news.net/news/2019/04/10/2644949/ombudsmanat-maya-manolova-kam-tsik-27-miliona-za-naem-na-mashini-za-glasuvane-ne-e-li-prekaleno.html", "text": "Защо се наемат машини за гласуване, след като могат да бъдат купени на същата цена – 3 000 лева на машина наем изглежда прекалено. Още повече, че през тази година, освен избори за европейския парламент, има и местни избори, в които също ще се гласува машинно, съответно два пъти повече секции ще бъдат оборудвани с машини, което означава 9 млн. за първия вот и още 18 млн. за вота през октомври, или общо 27 млн. лева наем. Смятам, че това е прекалено и би трябвало да се положат усилия за тяхното закупуване, за тяхното производство биха могли да се ангажират български производители, или да се закупят такива отвън. Поставям този въпрос на старта на новия състав на Централната избирателна комисия (ЦИК), защото повече от пет пъти го поставях на вниманието на предишната ЦИК, която откровено саботираше въвеждането на машинното гласуване“. Това заяви омбудсманът Мая Манолова в отговор на въпрос на журналисти, които поискаха да коментира откритата от Комисията състезателна процедура с договаряне за възлагане на обществена поръчка с предмет: „Наемане на 3 000 специализирани устройства с инсталиран софтуер за електронно машинно гласуване“, съобщиха от пресцентъра на  Омбудсмана на Република България . Максималната прогнозна стойност на обществената поръчка е в размер на 7 500 000 лева, без включен ДДС. \r\nКоментарът си Манолова направи по време на среща, организирана заедно с КНСБ и с участието на председателя на ЦИК Стефка Стоева и говорителя на комисията Александър Андреев и представители на най-големите организации на хората с уврежданията.  \r\nПоводът бе приетият преди дни доклад на Европейския икономически и социален комитет (ЕИСК) за правата на хората с увреждания да гласуват на предстоящите европейски избори. Според заключенията в доклада милиони граждани на ЕС нямат възможност да дадат своя вот заради прилаганите организационни решения (технически пречки), които не отчитат произтичащите от техните увреждания специфични нужди. Този извод важи още по-силно за България, която въпреки напредъка през последните години, все още поставя бариери пред вота на хиляди граждани.  \r\n„Машинното гласуване е възможност за осигуряване на тайната на вота на хората с увреждания, а следващата стъпка ще бъде електронно гласуване, така че публичният контрол върху работата на ЦИК по машините и електронния вот е изключително важен“, категорична бе Мая Манолова.  \r\nСред предложенията на омбудсмана за улеснен достъп за гласуване на хората с увреждания са: осигуряване на достъпна информация преди и по време на гласуването, възможност за въвеждане на брайлов шаблон, жестомимичен превод онлайн, транспорт на хората с увреждания до урните, достъпни тоалетни и паркоместа, безплатна телефонна линия за информиране и достъпни помещения, адаптирани за хора с инвалидни колички. Омбудсманът беше категорична, че повечето от предложенията могат да бъдат приложени веднага, без да се налага промяна на Изборния закон. От КНСБ поискаха информационна кампания за хората с увреждания, ЦИК да изработи специален знак, с който да се маркират секциите, достъпни за хора в неравностойно положение, да се направи преглед на сроковете за регистрация за гласуване и др.  \r\nПредседателят на ЦИК Стефка Стоева увери, че предложенията ще бъдат разгледани още утре на заседание на Комисията и се съгласи, че повече от половината могат да бъдат въведени за тези избори.  \r\nСтановището на омбудсмана е публикувано  .", "date": "2019.04.10", "title": "Омбудсманът Мая Манолова към ЦИК: 27 милиона за наем на машини за гласуване не е ли прекалено"}
{"url": "http://www.focus-news.net/news/2019/04/10/2644947/gabriela-merkore-sofiyska-voda-podobryava-se-uslugata-za-poluchavane-na-elektronna-faktura.html", "text": "Подобрява се услугата за получаване на електронна фактура. Това каза търговския директор на „Софийска вода“ Габриела Меркоре по време на брифинг за представяне на дигитални услуги на дружеството, предаде репортер на  Агенция „Фокус“ . „Направихме това, защото до сега процеса за получаване на електронните фактури не беше много лесен за нашите клиенти и трябваше да се регистрират в една друга външна платформа и да потърсят там своите фактури след получаването на един информационен имейл“, заяви Габриела Меркоре. Тя отбеляза, че сега тази услуга е обновена и клиентът само трябва да я заяви в клиентския си профил в уеб сайта на компанията, в секцията „Моята вода“. „Ако е нов клиент просто трябва да отбележи заявяване на електронна фактура. Това е достатъчно всеки месец при издаването на една нова фактура, клиентите да получават мейл. Фактурите, които изпращаме на нашите клиенти са с идентифициран електронен подпис и започват от днес“, каза още тя. По думите й клиентите, които вече са абонирани за тази услуга ще получават директно пакетите в електронната поща, а тези които са юридически лица ще получават своите фактури в платформата. „Разбира се, ако те имат желание, те също може да използват опцията за получаването на фактура в мейл. Тази услуга е безплатна“, посочи още тя. \r\nПо този начин клиентите на „Софийска вода“ ще са сигурни, че фактурата е пристигнала при тях. \r\nИрина ИВАНОВА", "date": "2019.04.10", "title": "Габриела Меркоре, „Софийска вода“: Подобрява се услугата за получаване на електронна фактура"}
{"url": "http://www.focus-news.net/news/2019/04/10/2644950/elena-yoncheva-bsp-sled-kato-uspyah-da-go-osadya-i-na-vtora-instantsiya-premierat-borisov-tryabva-da-podade-ostavka.html", "text": "След като е осъден за лъжа и на втора инстанция премиерът Бойко Борисов трябва да подаде оставка. Това каза пред журналисти във Велико Търново говорителят на ПГ на „БСП за България“ и водач на листата на БСП за предстоящите евроизбори Елена Йончева, предаде репортер на  Радио „Фокус“ – Велико Търново . Тя припомни, че още при повдигане на първото обвинение срещу Бойко Борисов преди две години е отправила призив, ако то се окаже вярно, той да се откаже от поста си.  \r\n„Знаете, че вчера аз успях да го осъдя на втора инстанция за лъжа. Смятам, че това показва, че в България справедливост може да има, макар и трудно. Ако той има чест и достойнство, смятам, че трябва да подаде оставка като министър-председател, защото цяла една предизборна кампания 2017 година, премина под тази негова лъжа. Мисля, че няма българин, който да иска имаме министър-председател - съдебно доказан лъжец“, посочи още Йончева.  \r\nТя коментира също, че оставката на Делян Добрев е „бягство от отговорност“, защото той остава в ГЕРБ и ще се занимава с подготовката на изборите. По същия начин, според нея, постъпва и Цветан Цветанов, който ще концентрира всичките си усилия в предизборната кампания. „Така постъпва ГЕРБ. Те смятат, че всеки скандал може да бъде потулен, като се свалят съответните лица от телевизионния екрана за известно време и, когато утихне скандалът, те отново се връщат по някакъв начин“, подчерта Елена Йончева. Тя заяви, че оставките от последните дни вероятно ще доведат до „Борисов гейт“, който ще докаже корупция в много по-големи размери на много високи нива в държавата.  \r\n„Левицата ще победи на тези избори, в това няма спор. Но е необходимо да се създадат условия и да се започнат такива промени, че България да победи“, каза още водачът на листата на БСП за европизборите. Според нея това ще се случи, когато прокуратурата започне да работи и медиите получат необходимата свобода, за да са „четвърта власт“. Тя допълни, че отстраняването на ГЕРБ от властта ще доведе до съживяване на десницата, което пък ще е полезно и за левицата. \r\nЛуиза ТРАНЧЕВА", "date": "2019.04.10", "title": "Елена Йончева, БСП: След като успях да го осъдя и на втора инстанция, премиерът Борисов трябва да подаде оставка"}
{"url": "http://www.focus-news.net/news/2019/04/10/2644952/nsi-obyavyava-konkurs-za-logo-na-prebroyavane-2021.html", "text": "Националният статистически институт (НСИ), воден от разбирането, че младите таланти на България трябва да растат като отговорни граждани, че с идеите си те могат да увличат след себе си собствените си връстници, обяви конкурс за лого на Преброяване '2021, в който могат да участват само ученици и студенти от средните и висшите училища по изкуствата, както и от учебни заведения, в които съществуват специалности, свързани с графичния дизайн и визуалната комуникация. Това съобщиха от  НСИ . \r\nКрайният срок е 10 май, 12.00 часа. Условията на конкурса са обявени на сайта на НСИ -  . \r\n\"Участвайте! Създайте запазения знак на най-изчерпателното статистическо изследване, което се провежда веднъж на 10 години!\", призоваха от Националния статистически институт.", "date": "2019.04.10", "title": "НСИ обявява конкурс за лого на Преброяване '2021"}
{"url": "http://www.focus-news.net/news/2019/04/10/2644951/ministar-temenuzhka-petkova-prez-poslednite-godini-znachitelno-namalyavat-krazhbite-na-elektroenergiya.html", "text": "През последните години значително намаляват кражбите на електроенергия. Това каза министърът на енергетиката Теменужка Петкова по време на дискусия, посветена на кражбите на електроенергия, предаде репортер на  Агенция „Фокус“ .  \r\n„Точно преди 3 години поставихме началото на тази дискусия, а тя е изключително навременна с оглед на това, че предстои правилата, които КЕВР изготви за измерване на ел. енергия, да влязат в сила. Темата за кражбата на ел. енергия е важна, защото засяга пряко търговските дружества - електроенергийния системен оператор, трите енергийни оператора и т.н., които търпят загуби. На второ място, потърпевши сме всички ние, потребителите, тъй като всяка кражба води до понижаване на качеството на предоставяната услуга. И не на последно място – вредите на енергийната инфраструктура и разходите за възстановяването им в пъти превишават размера на самата кражба“, обясни Петкова. Тя посочи, че темата трябва да бъде пречупвана и през призмата на националната сигурност. „Защото сектор „Енергетика“ е стожер на националната сигурност“, подчерта енергийният министър. Петкова заяви, че за последните три години са положени доста усилия от всички институции, но има още много неща, които трябва да бъдат решени. „Това, което се наблюдава през последните години, е стремежът и на ЕСО, и на трите енергийни оператора е да бъде проследен процесът на кражбата на електроенергия. И в резултат на тези действия кражбите значително са намалели“, коментира Петкова. \r\nЦветилена СИММЕОНОВА", "date": "2019.04.10", "title": "Министър Теменужка Петкова: През последните години значително намаляват кражбите на електроенергия"}
{"url": "http://www.focus-news.net/news/2019/04/10/2644942/veliko-tarnovo-kmetat-daniel-panov-obyavi-16-april-za-neucheben-den.html", "text": "Със своя заповед кметът на Велико Търново Даниел Панов обяви 16 април (вторник) за неучебен ден, съобщиха от  пресцентъра на Общината.  Поводът е 140-годишнината от приемането на първия основен закон на България – Търновската конституция. Център на националните чествания е именно старопрестолният град.  \r\nОсвобождаването на всички ученици и учители от учебните занятия ще им даде възможност да се включат в поредицата от събития, с които ще бъде почетено делото на първите български законотворци. Заповедта е съгласувана с Регионалното управление по образованието, а със съдържанието й са запознати всички директори на училищата в Старата столица.  \r\nОткрит урок, посветен на Търновската конституция, е една от проявите в програмата за отбелязване на годишнината от голямото държавническо събитие. Той ще се състои в Читалище „Надежда – 1869“ и ще започне в 11.00 ч. на 16 април – едновременно с тържественото заседание на 44-о Народно събрание, което се проведе в залата на Музей „Възраждане и Учредително събрание“. За открития урок са поканени ученици и учители от всички учебни заведения във Велико Търново.  \r\nМладите великотърновци ще имат възможност да участват и в празничното шествие от музей „Възраждане и Учредително събрание“ до паметника „Майка България“. То започва в 12.30 ч. Веднага след края му е церемониалният спектакъл „Искри“ на Националната гвардейска част. \r\nЗа улеснение на родителите, без прекъсване на 16 април ще работят всички детски градини.", "date": "2019.04.10", "title": "Велико Търново: Кметът Даниел Панов обяви 16 април за неучебен ден"}
{"url": "http://www.focus-news.net/news/2019/04/10/2644945/vasil-trenev-sofiyska-voda-nashite-klienti-sa-obshto-okolo-690-hil-ot-tyah-veche-110-hil-polzvat-elektronna-faktura.html", "text": "Нашите клиенти са общо около 690 хил., от тях чрез различни кампании, които сме провеждали в годините, вече 110 хил. ползват електронна фактура. Това каза изпълнителният директор на „Софийска вода“ Васил Тренев по време на брифинг за представяне на дигитални услуги на дружеството, предаде репортер на  Агенция „Фокус“ . „Ние се стремим в тази посока да продължаваме развитието на тази услуга, защото това е начин да се откажем от хартията и да бъдем по-зелени, каквато е и целта на нашата кампания. Това не е нова услуга, но е по нова начин организирана“, каза Васил Тренев. \r\nИрина ИВАНОВА", "date": "2019.04.10", "title": "Васил Тренев, „Софийска вода“: Нашите клиенти са общо около 690 хил., от тях вече 110 хил. ползват електронна фактура"}
{"url": "http://www.focus-news.net/news/2019/04/10/2644954/daily-sabah-vazobnovyavane-na-regionalniya-haos-i-nestabilnostta-v-blizkiya-iztok.html", "text": "Агенция \"Фокус\" представя материалa на турския журналист Мухитин Атаман в  турското англоезично издание   без редакторска намеса, като уточнява, че изказаните мнения са на автора и Агенцията не носи отговорност за тях . Близкият изток преживява размирици от въстанията и революциите на Арабската пролет. Процесът на контрареволюция започна с военния преврат в Египет през 2013 г. Голяма част от регионалния хаос произтича от Обединените арабски емирства (ОАЕ) и от ръководените от Саудитска Арабия усилия за преустановяване на процеса на демократизация, започнал с арабските въстания, и обезкуражаване на всички демократични искания. \r\nВъпреки че усилията на Саудитска Арабия и ОАЕ могат да успеят в краткосрочен план, повишената политическа осведоменост на хората в региона ще доведе до по-нататъшни демонстрации и искания за демократизация. Последните събития в Алжир и Судан показват, че ще бъде много трудно, ако не и невъзможно, да се спрат тези движения. \r\nПродължаващите демонстрации на различни политически и социални групи в Алжир завършиха със свалянето на  болния президент Абделазиз Бутефлика. По същия начин, мащабни демонстрации в Хартум и други судански градове започнаха да разклащат основите на властта  на суданския президент Омар ал-Башир. ОАЕ и Саудитска Арабия обаче се опитват да контролират процесите, за да не доведат до демократичен обрат и да осигурят политическа атмосфера за укрепване на \"дълбоката\" държава в тези страни. Нелибералната, едностранна и незаконна политика на администрацията на президента Доналд Тръмп, като например решенията, свързани с обединяването на Ерусалим като столица на Израел и признаването на анексирането на Израел на Голанските възвишения, даде началото на нова регионална проекция в Близкия изток. Администрацията на Тръмп и правителството на Нетаняху прегазиха много основни принципи на международното право и сега се опитват да установят йерархичен регионален ред в Близкия изток. Няколко регионални държави, като ОАЕ, Саудитска Арабия и Египет, допринасят за легитимацията на тази нова прогноза. \r\nСвидетели сме на интересни процеси в Близкия изток. САЩ подкрепят регионалните автократи, които предпочитат китайски модел на икономическо развитие и политическа стабилност. Докато САЩ се противопоставят на популярни и демократични социални групи и политически партии, подкрепят устойчиви автократи като ОАЕ и Саудитска Арабия, които допринасят за регионалната нестабилност и следват ревизионистична регионална политика. \r\nОАЕ и Саудитска Арабия са отговорни за гражданската война и хуманитарната криза в Йемен. От една страна, коалиционните сили, водени от Саудитска Арабия, са насочени срещу невинни цивилни в Йемен, убивайки повече от 10 000 души в страната досега. От друга страна, те не позволяват на международните участници да оказват подкрепа на страдащите от Йемен. Въпреки противопоставянето на институциите САЩ, Абу Даби и Рияд продължават да нарушават основни човешки права в Йемен и всички тези зверства остават ненаказани. \r\nТе също така подкрепиха бунтовническите сили на маршал Халифа Хафтар в Либия и по този начин допринесоха за разпадането на страната. След като се срещна със саудитския крал преди две седмици, генерал Хафтар инициира широкомащабно военно нападение на Триполи, където се намира законно признатото правителство на Либия. \r\nОАЕ и Саудитска Арабия се опитват да свалят международно признатото правителство, което се подкрепя и от Турция, и от Катар. Случаят в Либия се превърна в прокси-война между емиратско-саудитските и турско-катарските блокове. Като се има предвид изтеглянето на американските сили от Мисрата и липсата на съпротива срещу агресивните ходове на Хафтар, изглежда, че западните страни ще позволят на Хафтар и неговите поддръжници да поемат контрола над либийската държава. \r\nИзраелският, емиратският и саудитският блок разглеждат Турция, Катар и Иран като най-големите заплахи за реализирането на техните регионални планове за властта. Ето защо те се противопоставят на всички протурски, прокатарски или проирански социални движения и политически групи. Съответно те демонизираха трите страни и се опитваха да ги накажат с подкрепата на САЩ и Израел. \r\nДокато ръководеният от Израел блок нарушава основните принципи на международната система, установена от САЩ, коалицията, ръководена от Турция и Катар, призовава другите да спазват тези принципи, включително правото на самоопределение. Бъдещето на региона ще бъде решено в резултат на тези два конфликтни политически дискурса. Въпреки че днес регионалното равновесие на силите е в полза на водения от САЩ блок, с новодошлите като Русия и особено Китай с регионалното уравнение на властта, балансът може да се промени в близко бъдеще.  Юлиян Марков", "date": "2019.04.10", "title": "Daily Sabah: Възобновяване на регионалния хаос и нестабилността в Близкия Изток"}
{"url": "http://www.focus-news.net/news/2019/04/10/2644953/spetsializiraniyat-sad-shte-gleda-merkite-za-neotklonenie-na-chetirima-dushi-s-povdignati-obvineniya-za-rakovodene-i-uchastie-v-grupa-za-reket-iznudvane-i-lihvarstvo-v-dimitrovgrad.html", "text": "В Специализирания наказателен съд е внесено искане от страна на Специализираната прокуратура, за вземане на мярка за неотклонение „задържане под стража“ спрямо Васил Иванов, Васко Киряков, Русин Иванов, Стоян Маринов и Христо Иванов, с повдигнати обвинения за ръководене и участие в организирана престъпна група, създадена с цел рекет, изнудване и лихварство на територията на Димитровград. Това съобщиха от  съда . \r\nДелото ще се разгледа в 16.00 часа от XVI състав на Специализирания наказателен съд.", "date": "2019.04.10", "title": "Специализираният съд ще гледа мерките за неотклонение на четирима души с повдигнати обвинения за ръководене и участие в група за рекет, изнудване и лихварство в Димитровград"}
{"url": "http://www.focus-news.net/news/2019/04/10/2644955/ministar-danail-kirilov-zakonovo-chast-ot-uvrezhdaniyata-na-el-sistemata-sme-gi-kvalifitsirali-taka-che-biha-mogli-da-se-presledvat-kato-terorizam.html", "text": "Законово част от уврежданията на ел. системата сме ги квалифицирали така, че биха могли да се преследват като тероризъм. Това каза министърът на правосъдието Данаил Кирилов по време на дискусия, посветена на кражбите на електроенергия, предаде репортер на  Агенция „Фокус“ . \r\n„Убеден съм, че имаме промяна в наказуемостта и движението на криминалните деяния, свързани с електрическа и друга енергия. Съобразно данните на „Електроснабдяване – Юг“ АД през 2018 г. са установени 2751 случая на нерегламентирано ползване на ел. енергия. За същия период по данни на „Енерго Про“ са 2156 броя, а по данни на ЧЕЗ - 6645 броя констативни протокола“, обясни Кирилов. \r\nПравосъдният министър посочи, че е далеч от мисълта, че проблеми няма и че всички въпроси са решени. „Законово една съществена част от уврежданията на електроразпределителната и електропреносната система сме ги квалифицирали по толкова ефективен начин, че биха могли да се преследват и като тероризъм. Целили сме постигане на максимална наказателна защита на тези отношения“, подчерта Кирилов. „Далеч съм от мисълта, че всички правни въпроси са решени. Няма да мога да продължа работата в тази насока като народен представител, но стремежът ми ще бъде винаги когато имам отношение, да бъда полезен в този дебат“, обясни той. \r\nЦветилена СИМЕОНОВА", "date": "2019.04.10", "title": "Министър Данаил Кирилов: Законово част от уврежданията на ел. системата сме ги квалифицирали така, че биха могли да се преследват като тероризъм"}
{"url": "http://www.focus-news.net/news/2019/04/10/2644959/obshtina-haskovo-kmetat-dobri-belivanov-i-ministar-neno-dimov-podpisaha-dogovor-za-finansova-pomosht-za-proekt-za-kachestvoto-na-atmosferniya-vazduh-v-obshtinata.html", "text": "Кметът на Хасково Добри Беливанов и министърът на околната среда и водите Нено Димов подписаха договор за безвъзмездна финансова помощ по Оперативна програма Околна Среда 2014-2020 година за изпълнение на  проект „Актуализиране на Програма за качеството на атмосферния въздух на Община Хасково“. Това съобщиха от пресцентъра на  Община Хасково . Проекта предвижда актуализация на Програмата за качеството на атмосферния въздух за периода 2021-2025, която да адресира основните източници на замърсяване на атмосферния въздух на територията на общината и маркира адекватни към местните условия мерки за тяхното подобряване. Целта на програмата е да се достигне качество на атмосферния въздух в Хасково съответстващо на нормативните изисквания в областта, защитавайки здравето на населението и опазвайки околната среда.  Към настоящия момент Община Хасково изпълнява програма за качеството на атмосферния въздух, която приключва през 2020 година. Актуализирането на Програмата за качеството на атмосферния въздух на Община Хасково е основано на ангажименти, произтичащи от националното законодателство, което транспонира изцяло Директива 2008/50/ЕО на Европейския Парламент и на Съвета относно качесвото на атмосферния въздух и за по-чист въздух за Европа (Директива 2008/50/ЕО. \r\nФактическото изпълнение на ДБФП №BG16M1OP002-5.002-0015-C01 стартирана 24.04.2019 година със срок на изпълнение 23 месеца  до 24.03.2021 година. \r\nОбщата стойност на проекта е 197 101,44 лева, финансиране от ЕС, Кохезионен фонд - 167 536, 22 лева, национално финансиране  -29 565.22", "date": "2019.04.10", "title": "Община Хасково: Кметът Добри Беливанов и министър Нено Димов подписаха договор за финансова помощ за проект за качеството на атмосферния въздух в общината"}
{"url": "http://www.focus-news.net/news/2019/04/10/2644958/dots-ivan-ivanov-kevr-do-po-malko-ot-mesets-shte-badat-gotovi-pravilata-za-izmervaneto-na-kolichestvata-el-energiya.html", "text": "До по-малко от месец ще бъдат готови правилата за измерването на количествата ел. енергия. Това каза председателят на КЕВР доц. Иван Иванов по време на дискусия, посветена на кражбите на електроенергия, предаде репортер на  Агенция „Фокус“ .  \r\n„В средата на 2019 г. КЕВР прие правила за измерването на количества ел. енергия и в момента сме в периода на обществени консултации и направа на предложения към проектите на правилата. И се надявам, че в рамките на по-малко от месец те ще бъдат факт“, заяви доц. Иванов. Той посочи, че в тях се запазва принципът, че енергията трябва да се заплаща на технологичен разход. „Но технологичните разходи вече се купуват от свободния пазар и респективно цената им е значително по-висока от цената на регулирания пазар, която се плаща от редовните битови потребители. Второ, въпреки че се отправят към КЕВР надежди, че едва ли не можем да спрем кражбите с наш акт, искам да отбележа, че правилата за измерване на ел. енергия не са санкционен акт, а просто правила за измерване на енергията. КЕВР чрез тези правила създава основата електроснабителните дружества да не бъдат ощетени от това, че е имало неправомерно използвана ел. енергия“, каза още той и посочи, че и по Наказателния кодекс могат да се търсят права.  \r\n„КЕВР в тези правила е разписала ясно и различните хипотези, когато има неправомерно ползване на ел. енергия, която не е отчетена. Най-често това, което се среща, е промяна на схемата на свързване и за неправомерно присъединяване. Срокът, в който трябва да се възстанови сумата, отговаряща на определено ползване на ел. енергия, в първия случай е 3 месеца, а във втория – 6 месеца. Сумите, които трябва да бъдат заплатени от такива нарушители на дружествата с цел да не им бъде причинена загуба, варират от 1000 до 10 000 лв.“, обясни доц. Иванов. По думите му КЕВР не се старае да омаловажи проблема с кражбите и това, което вършат нарушителите. „Но се стремим да търсим баланс, който да позволи в правилата да залегнат норми, с които това, което трябва да се заплати, да бъде възпиращо, справедливо и пропорционално. Според мен единственият начин, по който кражбите ще намалят, не са санкциите, а използването на технологичните възможности, които имат изключително добър ефект. Както и цената, по която се заплащат неправомерно използваните количества енергия“, каза още той. \r\nЦветилена СИМЕОНОВА", "date": "2019.04.10", "title": "Доц. Иван Иванов, КЕВР: До по-малко от месец ще бъдат готови правилата за измерването на количествата ел. енергия"}
{"url": "http://www.focus-news.net/news/2019/04/10/2644962/dobrich-rastitelnozashtitni-deynosti-shte-se-izvarshvat-v-zemlishtata-na-kavarna-i-selata-septemvriytsi-bilo-seltse-topola-krupen-chelopechene-irechek-vidno-rakovski-belgun-i-neykovo.html", "text": "В периода от 18 април до 25 април 2019 г. от залез слънце до 10.00 ч. на следващия ден фирма „Агроспектър“ ООД ще проведе третиране на пшеница с хербицид Секатор (10 мл), който няма карантинен срок и фунгициди Солигор (70 мл) или Капало (100 мл) с карантинен срок 35 дни. Това съобщиха от пресцентъра на  Община Каварна . Третирането срещу плевели и болести в пшеничните посеви ще се извършва в землищата на Каварна и селата Септемврийци, Било, Селце, Топола, Крупен, Челопечене, Иречек, Видно, Раковски, Белгун и Нейково.", "date": "2019.04.10", "title": "Добрич: Растителнозащитни дейности ще се извършват в землищата на Каварна и селата Септемврийци, Било, Селце, Топола, Крупен, Челопечене, Иречек, Видно, Раковски, Белгун и Нейково"}
{"url": "http://www.focus-news.net/news/2019/04/10/2644960/tsvetan-tsvetanov-v-novi-pazar-samo-za-poslednite-tri-godini-s-postanovleniya-na-ministerski-savet-sa-otpusnati-nad-3-mln-lv-za-novi-pazar.html", "text": "ГЕРБ и правителството на Бойко Борисов никога не делят общините на „наши“ и „ваши“. За разлика от БСП – ние не използваме популизъм, а даваме само реални обещавания към хората и работим по тяхното изпълнение. Това е причината ние постоянно да сме на терен, сред гражданите – така хем можем да чуем от самите тях доволни ли са от нашата работа, хем те могат да ни запознаят със своите проблеми, а ние да ги отнесем до компетентните институции, където да се търси решение за тях. Това каза зам.-председателят на ГЕРБ Цветан Цветанов пред актива на партията в Нови пазар, съобщиха от пресцентъра на  ПП ГЕРБ . На срещата присъстваха кметът на Нови пазар Ивайло Камаджиев, общинският ръководител на ГЕРБ-Нови пазар Ангел Куцаров, общинското ръководство, общински съветници и кметове на кметства. \r\nЦветан Цветанов съобщи, че само за последните три години с постановления на Министерски съвет са отпуснати над 3 млн. лв. за Нови пазар. Той обясни, че вследствие на отличната работа на приходните агенции, безкомпромисната борба с контрабандата и високия икономически растеж – се генерира допълнителен приход, който държавата може да разпределя за българските региони или за определени дефицитни сектори. „Пример за това са заделените над 1.35 млрд. лева от излишъка за изграждането на АМ \"Хемус\". Отделно има възможност в страната ни да бъде направена инвестиция за 1,4 млрд. евро за завод за коли, нещо невиждано досега“, сподели той. \r\nЦветанов припомни, че в този мандат на правителството минималните пенсии бяха направени 200 лв., а всяка година се отпускат коледни и великденски надбавки за пенсионерите. Той коментира и друга актуална тема с фалшивите ТЕЛК-ове. „През 1990 година едва 2% от населението в пенсионна възраст е било с ТЕЛК, а сега процентът е 15.  Това е огромен финансов ресурс и ако спрем фалшивите ТЕЛК-ове ще има повече пари за българските пенсионери“, обясни Цветанов. Той дискутира с членовете на местната структура и другата приоритетна тема - за образованието, като основно бяха засегнати въпросите как детските градини да кандидатстват по проекти и обвързването на присъствията в училище със социалните помощи. Цветанов определи тази политика като отговорна и обвързваща по-стабилно родителите с присъствието на децата им в училище. \r\nЗам.-председателят на ГЕРБ заключи, че с победа на европейските избори добрите неща в България ще продължат да се случват и това ще бъде вот на доверие към успешното управление на правителството.", "date": "2019.04.10", "title": "Цветан Цветанов в Нови пазар: Само за последните три години с постановления на Министерски съвет са отпуснати над 3 млн. лв. за Нови пазар"}
{"url": "http://www.focus-news.net/news/2019/04/10/2644956/950-lv-shte-stane-nachalnata-zaplata-na-spetsialistite-po-zdravni-grizhi-obzor.html", "text": "По време на редовното си заседание в сряда правителството гласува допълнителни около 50 млн. лв. по бюджета на Министерството на здравеопазването за повишаване на заплатите специалистите по здравни грижи. Така началната заплата, предвидена по Колективен трудов договор, на медицинските сестри, акушерките и др., ще стане 950 лв. \r\nПремиерът Бойко Борисов посочи, че увеличаването идва на фона на това, че всички сфери на българската икономика се развиват добре. Той подчерта, че е заръчал на здравния министър Кирил Ананиев контролът по разходването на средствата да бъде засилен. \"Да не стане така, както имаше сигнали – в някакви болници директорите да ги дадат за ДМС-та ида не стигнат до сестрите. Така че затова го правя публично“, заяви Борисов. По думите му отпуснатите допълнителни средства ще спомогнат за запазване на работните места особено в далечните и труднодостъпните райони. \r\nОт своя страна, министър Кирил Ананиев обясни, че направеният от министерството анализ на всички лечебни заведения показва диспропорции и отклонения в механизмите за начините на формиране и разпределение на разходите по икономически елементи – в това число и разходите за персонал. „Основна причина за нуждата от допълнителните средства са демографските проблеми, които съществуват в нашата страна, и нееднаквото разпределение на населението. Така ще се създадат предпоставки да бъде оценен по достойнство трудът на медицинския персонал\", обясни здравният министър.  Той посочи, че министерството си е поставило за цел да подобри условията в болниците и квалификацията на медицинските специалисти. По думите му до 15 май ще бъде готова методиката за разпределение на средствата. \r\nПо-късно за БНР представители на медицинските сестри обявиха, че не са съгласни с предложените от МС заплати и протестите им ще продължават. \r\nЦветилена СИМЕОНОВА", "date": "2019.04.10", "title": "950 лв. ще стане началната заплата на специалистите по здравни грижи (ОБЗОР)"}
{"url": "http://www.focus-news.net/news/2019/04/10/2644957/angel-petrov-it-direktor-sofiyska-voda-vatreshnata-digitalizatsiya-ulesnyava-obrabotkata-na-vseki-edin-signal.html", "text": "Вътрешната дигитализация улеснява обработката на всеки един сигнал. Това каза IT директорът на „Софийска вода“ Ангел Петров по време на брифинг за представяне на дигитални услуги на дружеството, предаде репортер на  Агенция „Фокус“ . „Ние направихме т. нар. „вътрешна дигитализация“, тоест дигитализирахме инфраструктурата в „Софийска вода“, за да може тя да е по-надеждна, по-сигурна и по-лесно да се актуализират всички изисквани от нас ресурси. Беше направен и проект, който за времето си беше авангарден“, заяви Ангел Петров. Той посочи, че това е проект, свързан с обработване на голям обем от данни и анализи на тези данни. „Резултатите от този проект в момента все още се използват от Търговска дирекция. Следващата година ние направихме реорганизация и внедрихме нова система за фактуриране, която автоматизира редица процеси, които до този момент се правеха лично. След пускането на тази система се стартира и се обнови системата за управление на сигнали, които помагат на нашите колеги да проверяват къде и какви сигнали има за нарушение в мрежата да се автоматизират процесите по обработка. Тази система продължава да се развива и до днес с нови мобилни технологии. Включват се все повече екипи в нея и процесите наистина се автоматизират все повече и повече, което намалява драстично скоростта на обработка на всеки един сигнал и съответно качеството на услугите, които се извършват“, каза IT директорът на „Софийска вода“. \r\nПо думите му е въведена и система за т. нар. „Бизнес интелиджънс“ за изработване на справки, които позволяват стратегическо взимане на решения от ръководството. „Последва включване на „Софийска вода“ в системата за електронен обмен с държавните институции. Предстои и в момента включване и на КЕВР, което отново драстично намалява времето за приемане, предаване и обработка на документите и събирането на всякакви сигнали, свързани с тях. Разбира се, това, което е свързано с информационните технологии никога и с нищо не е достатъчно и те постоянно се развиват“, посочи още той. \r\nИрина ИВАНОВА", "date": "2019.04.10", "title": "Ангел Петров IT директор „Софийска вода“: Вътрешната дигитализация улеснява обработката на всеки един сигнал"}
{"url": "http://www.focus-news.net/news/2019/04/10/2644967/dobrich-parva-kopka-za-noviya-pravoslaven-hram-sv-luka-krimski-shte-bade-polozhena-v-grada-na-14-april.html", "text": "Негово Високопреосвещенство Варненският и Великопреславски митрополит Йоан ще води церемонията по полагане първа копка на новия православен храм „Св. Лука Кримски“ в квартал „Добротица“ в Добрич. Тя ще се състои от 11.30 часа на 14 април на терена, на който ще се изгради храма. Това съобщиха от пресцентъра на  Община град Добрич . В събитието ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. Храмът в най–младия квартал на Добрич ще се изгради благодарение на безвъзмездно отстъпения терен от Общината и със спомоществователството на дарители. Проектът на храма е дарение от Арх. Петър Николов и инж. Пенчо Керванов. Сградата ще е висока 16 метра, което определя храма като най–високият в Добрич. Организирана е кампания по набиране на средства и до момента са събрани над 25 000 лв. Пред високото тяло в центъра на града могат да се правят дарения и да се закупят билети за предстоящия благотворителен концерт на 12 април в Спортна зала ‚Добротица“. В грандиозния концерт ще  участват мега звездите, родени в Добрич – Миро, Преслава, Ваня Вълкова, Ивелина Колева, ПФА ‚Добруджа“ и деца от училище „Св. Климент Охридски“.  \r\nОбщина Добрич кани гражданите да вземат молитвено участие на първата копка и да станат съпричастни с изграждането на новата светиня в Добрич.", "date": "2019.04.10", "title": "Добрич: Първа копка за новия православен храм „Св. Лука Кримски“ ще бъде положена в града на 14 април"}
{"url": "http://www.focus-news.net/news/2019/04/10/2644964/sport-zadava-se-mach-kubrat-pulev-taysan-fyuri.html", "text": "Кубрат Пулев може да се бие с Тайсън Фюри наесен. Това съобщи промоутърът му Боб Аръм. Фюри официално се завръща на ринга на 15 юни, когато ще се бие в Лас Вегас срещу германеца Том Шварц. Стига да няма усложнения в ситуацията около Кобрата след заседанието на Щатската атлетическа комисия в Калифорния, която ще разглежда случая с репортерката Джени Суши и жалбата на Богдан Дину за преразглеждане на резултата от боя им на 23 март, Пулев изглежда като логичен избор за следващ съперник на Тайсън. Боб Аръм се нае да го заведе до върха като рейтинг на мачовете и популярност, а британецът е един от тримата най-големи в момента в тежката категория. Дионтей Уайлдър и Антъни Джошуа са другите двама.", "date": "2019.04.10", "title": "Спорт: Задава се мач Кубрат Пулев – Тайсън Фюри"}
{"url": "http://www.focus-news.net/news/2019/04/10/2644965/yambol-ot-12-do-14-april-shte-se-provede-chetvartoto-izdanie-na-festivala-zdravey-zdrave.html", "text": "От 12 до 14 април (петък-неделя) в Ямбол ще се проведе четвъртото издание на фестивала „Здравей, Здраве!“. Организатор е Обществена Фондация \"Мостове над Тунджа\" – гр. Ямбол, а съорганизатор на инициативата  е Спортно студио \"Inspire\" – Ямбол. Събитието се провежда със съдействието на община Ямбол.  Мотото на \"Здравей, Здраве!\" - Ямбол 2019 е \"Дървото на живота, корените на рода\". Това съобщиха от  пресцентъра на Община Ямбол. \r\nФестивалът има за кауза да популяризира здравословния начин на живот във всички негови аспекти: физическо, емоционално, ментално и духовно здраве. Целта е да се създаде информираност и да се провокира интерес у хората към здравословния начин на живот, да представи широка гама от естествени начини за възстановяване на здравето и за предотвратяване на заболявания, да стимулира използването на здравословни стоки и услуги, както и да насърчи специалисти и експерти да представят методи с доказана ефективност, безопасност и простота на приложение.  \r\nТазгодишното издание на фестивала отново предлага срещи с различни лектори и широка гама от практики за здраве и личностно усъвършенстване.  \r\nПо време на събитието са предвидени базари и работилници на открито около фонтана в градския парк, както и занимания по пилатес-техника, йога на смеха, акройога, зумба и др. \r\n„Здравей, Здраве!“ – Ямбол 2019 ще се проведе в съботния и неделния ден в Градския парк. Откриването е в петък, 12 април, от 17.30 часа в Художествена галерия „Жорж Папазов“ със спектакъла \"Мо и Дървото на Желанията\" с Момера Здравкова .  \r\nПодробна информация за всички събития – на Фейсбук страницата на фестивала: https://www.facebook.com/ZdraveiZdraveYambol/.", "date": "2019.04.10", "title": "Ямбол: От 12 до 14 април ще се проведе четвъртото издание на фестивала „Здравей, Здраве!“"}
{"url": "http://www.focus-news.net/news/2019/04/10/2644966/elena-yoncheva-bsp-imam-imoti-i-vsichki-te-sa-obezshtetenie-za-zemya-kupena-ot-moya-dyado.html", "text": "Всички имоти, които притежавам, са обезщетение за земя, купена от моя дядо в София през 30-те години на миналия век. Това заяви пред журналисти във Велико Търново говорителят на ПГ на „БСП за България“ и водач на листата на БСП за предстоящите евроизбори Елена Йончева, предаде репортер на  Радио „Фокус“ – Велико Търново . Тя обясни, че предците й са от Панагюрище и са се пренесли в София през 1924 година, когато са придобити и земите. „В последствие те са предоставени за построяване на кооперация, в замяна на което са получени и имотите, за които някои медии вече писаха“, категорична бе Йончева. Тя поясни, че няма никакви притеснения относно евентуални разследвания към нея. Относно въпрос дали трябва да се стига до връщане на европейски средства заради някакви нарушения, тя отговори, че подобно развитие е неприемливо. По думите й то може да се избегне със съвместните усилия на гражданите, управляващите и на журналистите, които трябва да имат свобода.  \r\n„Трябва да има усилия и от страна на Брюксел, на съответните контролни органи. Смятам, че тези съвместни усилия, ако действително има сериозна работа, ще предотвратят това да се стигне до връщане на средства. Ако все пак то стане факт, те трябва да се върнат от тези, които са ги откраднали. Защото България има проблем не с корупцията, а с грабежа, огромния грабеж“, каза още Йончева. Като пример за думите си тя даде последния доклад на Европейската комисия от февруари тази година, в който се посочва, че над 2/3 от сигналите за корупция на „видни политически личности“ не се разследват. „Нали не смятаме, че се започва и завършва с Цветан Цветанов и Делян Добрев. Не! Става дума за цялата тази политическа класа, която ни управлява 10 години, и която усвоява тези фондове. Нека те да ги връщат“, допълни водачът на листата на БСП за европизборите. Според нея „апартамент гейт“ е само върха на „огромна грамада“, в която става дума за сметки в чужбина за стотици милиони и огромни имоти по целия свят. \r\nЛуиза ТРАНЧЕВА", "date": "2019.04.10", "title": "Елена Йончева, БСП: Имам имоти и всички те са обезщетение за земя, купена от моя дядо"}
{"url": "http://www.focus-news.net/news/2019/04/10/2644961/stanislav-stanev-sofiyska-voda-v-momenta-sme-na-42-zagubi-no-tempat-s-koyto-gi-namalyavame-e-mnogo-dobar.html", "text": "В момента сме на 42% загуби, но темпът с който ги намаляваме е много добър. Това каза заместник изпълнителния директор на „Софийска вода“ Станислав Станев по време на брифинг за представяне на дигитални услуги на дружеството, предаде репортер на  Агенция „Фокус“ . „Ние се стремим година след година да намаляваме загубите“, заяви Станев. Той посочи, че това е основният приоритет. „Миналата година намалихме с над 10 млн. кб/м, но това беше една от най-добрите години в историята. Ние достигнахме ниво, което в бизнес плана трябва да достигнем в края на регулаторния период“, посочи още той. \r\nИрина ИВАНОВА", "date": "2019.04.10", "title": "Станислав Станев, „Софийска вода“: В момента сме на 42% загуби, но темпът с който ги намаляваме е много добър"}
{"url": "http://www.focus-news.net/news/2019/04/10/2644946/dzhema-grozdanova-gerb-pravitelstvoto-reagira-adekvatno-na-sazdalata-se-situatsiya-s-izkazvaneto-na-chavushoglu.html", "text": "Правителството реагира адекватно на създалата се ситуация с изказването на Чавушоглу. Това каза народният представител от ПГ на ГЕРБ и председател на Външна комисия Джема Грозданова в отношение към изслушването на министър Екатерина Захариева за изказването на турския външен министър, предаде репортер на  Агенция „Фокус“  . „Получихме категоричен отговор. Освен категоричния отговор смятам, че бяха предприети и категорични действия. Все пак искам да поздравя „Обединени патриоти“, че тази тема трябваше да бъде повдигната. По тази тема трябва да се пита и да се получават отговори. Въпреки това смятам, че по тази тема трудно се говори публично. Ако беше предизвикано заседание на Комисията по външна политика ,щяхте да получите много повече детайли по темата. За мен не бива да има дори и съмнение за намеса във вътрешните работи. Ако такава е имало опит да бъде направено, е категорично недопустимо“, посочи Грозданова. Тя обясни, че на всички международни срещи, на които е била и на които са я питали за отношенията с Република Турция, винаги е отговаряла, че Турция е добър съсед и партньор в НАТО. „Аз абсолютно искрено го казвам“, каза Грозданова и посочи, че интересите и от двете страни би следвало да бъдат следвани. „Тъй като съседството е дългосрочно взаимоотношение не може да бъде променено, смятам, че е необходимо да изясним и разрешим този въпрос, който сега се появи“, коментира председателят на Външна комисия. Тя посочи, че България последователно подкрепя Турция за ЕС. „Турската страна направи няколко опити да обясни недоразумението, вместо да поднесе извинение. Не се учудвам за това. В крайна сметка българското правителство реагира адекватно в създалата се ситуация. Също искам да поздравя министър-председателя за проявеното търпение на срещата си  с вицепрезидента на Република Турция“, допълни още Грозданова.  Според нея така или иначе съседите ни трябва да решат ще допускат ли такива изказвания или ще отстояват твърденията си за политика на добросъседство. По думите й депутатите трябва да заявят, че върху тях не е оказвана намеса. „Аз от свое име, мога да заявя това“, допълни още депутатът от ГЕРБ. Джема Грозданова заяви, че парламентарната трибуна не бива да става оценка за състоятелност и несъстоятелност. „Колкото и да е висок градуса на настроението в залата мисля, че въпросът, който обсъждаме днес е сериозен“, заяви още Грозданова във връзка с думите на Валреи Симеонов по адрес на посланика в Труция Надежда Нейски. \r\nДеница КИТАНОВА", "date": "2019.04.10", "title": "Джема Грозданова, ГЕРБ: Правителството реагира адекватно на създалата се ситуация с изказването на Чавушоглу"}
{"url": "http://www.focus-news.net/news/2019/04/10/2644972/elena-yoncheva-bsp-samo-za-godina-onkologichnite-zabolyavaniya-vav-veliko-tarnovo-sa-se-uvelichili-s-20.html", "text": "Само за година онкологичните заболявания във Велико Търново са се увеличили с 20%. Това сочат данни на онкологичния център в града, които говорителят на ПГ на „БСП за България“ и водач на листата на БСП за предстоящите евроизбори Елена Йончева изнесе пред журналисти, предаде репортер на  Радио „Фокус“ – Велико Търново . Тя подчерта, че това се дължи на замърсения въздух. По-рано Йончева и нейни колеги от парламентарната група на БСП се срещната с жители на града. Гражданите изказаха опасенията си, че най-големият замърсител на въздуха е завода за преработване на дървесина, който се намира в края на Велико Търново. „Министерство на околната среда казва, че няма никакъв проблем, че няма замърсяване на въздуха, но истината е по-различна. Това, което ние считаме – че не може да има предприятие в България, което да не спазва европейските норми и стандарти за чистота на въздуха. Ние сме в ЕС и това не само не бива да се допуска, но трябва да се използват и съответните механизми то да се спре“, коментира Йончева. Тя призова българите и правителството да се борят за това „да не са второ качество хора в Европа“. Предложенията за справяне с проблема са постоянен контрол на околната среда и чистотата на въздуха не само от правителството, но и от гражданите, които да имат достъп до измервателните станции. „Настояваме Министерство на околната среда и Общината да изработят по-строги норми за замърсяване към източника на основното замърсяване в града. Ние обаче се съмняваме, че това ще бъде направено, защото до сега държавата не се е ангажирала с проблема, дори го отрича“, посочи още кандидатът за евродепутат. Тя заяви, че ще ангажира лично европейската комисия с проблема. \r\nВ срещата участваха още народните представители Весела Лечева, Валентин Ламбев и Явор Божанков. \r\nЛуиза ТРАНЧЕВА", "date": "2019.04.10", "title": "Елена Йончева, БСП: Само за година онкологичните заболявания във Велико Търново са се увеличили с 20%"}
{"url": "http://www.focus-news.net/news/2019/04/10/2644969/blagoevgrad-obshtinata-postavya-daritelski-kutii-v-pomosht-na-11-godishnoto-momiche-razlichni-sabitiya-preminavat-pod-blagotvoritelen-znak.html", "text": "Финалът на кампанията „Чист и зелен Благоевград! От нас зависи!“ ще премине под благотворителен знак, в помощ на 11-годишната Микаела, съобщиха от  пресцентъра на Община Благоевград . За целта, на 14 април, когато официално ще бъде закрита инициативата, на площад „Македония“ ще има дарителски кутии.  Всеки, който желае и има възможност да помогне, може да дари средства на още няколко  места в града. Ще бъдат разположени кутии на касата на зала „Пейо Яворов“, ДТ „Никола Вапцаров“ и кино ”Cinemax”. \r\nТрадиционната инициатива „За хляба наш…“ също е част от благотворителната кампания. Тя ще се проведе на 19 и 20 април на пл. „Народни будители“, в близост до бившия Младежки дом. На място също ще има поставени  кутии за дарения.  \r\n11-годишната Микаела Митков се нуждае от средства за операция, която трябва да се направи в Истанбул, Турция.  Необходимата сума е в размер на 58 070 евро. От болница \"Аджъбадем\", Истанбул дават надежда за подобряване на състоянието ѝ, чрез „вагусов стимулатор“.   \r\nНека помогнем на 11-годишното момиче, за да има едно нормално и красиво детство.  Всеки, който желае може да се присъедини към благотворителния  онлайн базар във фейсбук страницата https://www.facebook.com/groups/921096731427683/ . \r\nСредства може да бъдат дарени и в платформата „Хелпкарма“ на линк https://helpkarma.com/campaign/nadejda-za-mikaela-355?utm_source=facebook&utm_medium=referral&utm_campaign=share_campaign. \r\nДарителска сметка в Обединена българска банка: \r\nIBAN: BG49UBBS80021080823040 \r\nBIC: UBBS BGSF \r\nТитуляр на сметката: Микаела Иванова Миткова \r\nPaypal: elenasakova@abv.bg", "date": "2019.04.10", "title": "Благоевград: Общината поставя дарителски кутии в помощ на 11-годишното момиче, различни събития преминават под благотворителен знак"}
{"url": "http://www.focus-news.net/news/2019/04/10/2644971/viktor-stanchev-chez-nachislenite-kolichestva-elektroenergiya-ne-pokrivat-shtetite-koito-se-nanasyat-na-druzhestvata-ot-krazhbata.html", "text": "Начислените количества електроенергия не покриват щетите, които се нанасят на дружествата от кражбата. Това каза главният оперативен директор на „ЧЕЗ Разпределение – България“ Виктор Станчев по време на дискусия, посветена на кражбите на електроенергия, предаде репортер на  Агенция „Фокус“ . „Технологиите са много важни за кражбите на електроенергия, но с въвеждането на технологиите сигналите за кражба на ток не са по-малко, а напротив - увеличават се. Дори и сега да няма нови правила за измерване на количеството на ел. енергия, ние работим по старите“, заяви Станчев и изрази надежда новите да бъдат справедливи.  По думите му начислените количества ел. енергия със сигурност не покриват щетите, които се нанасят на дружествата.  \r\n„Считаме, че две са основните линии, в които може да се помисли. Едното е при правилата за измерване на количествата на ел. енергия – 180 дни трябва да бъде периодът за преизчисляване на количествата енергия, защото практиката показа, че 90 дни не са достатъчни да респектират нарушителите. Второто е цената за технологичен разход, която беше фиксирана и нямаше респектиращ фактор“, коментира Станчев. „Ние не искаме да печелим от начисляване на енергия, а да има възпиращ ефект. За да може ресурсът, който влагаме в откриването на крадците на ел. енергия, да го вложим в подобряване качеството на услугата“, каза още той. \r\nЦветилена СИМЕОНОВА", "date": "2019.04.10", "title": "Виктор Станчев, ЧЕЗ: Начислените количества електроенергия не покриват щетите, които се нанасят на дружествата от кражбата"}
{"url": "http://www.focus-news.net/news/2019/04/10/2644974/makfaks-makedoniya-cherna-gora-shte-poluchi-triizmeren-radar-ot-nato.html", "text": "НАТО ще предостави на Черна гора триизмерна радарна система, която ще бъде инсталирана на черногорската планина Беласица, предава македонската агенция  “Макфакс“ . \r\nМинистерството на отбраната на Черна гора вече е изпратило на НАТО искане за радар, на стойност около 20 милиона евро. \r\n\"Можем да потвърдим за радарната система на черногорските власти. Тази важна стъпка е още едно силно усилие за осигуряване на отбраната и защитата на въздушното пространство на страната, заедно с охраната на небето, осигурявана от съюзнически самолети от Гърция и Италия, \"каза представител на алианса. \r\nЧерногорското министерство на отбраната не потвърди информацията, но заяви, че преговорите с НАТО продължават.  Юлиян Марков", "date": "2019.04.10", "title": "„Макфакс“ (Македония): Черна гора ще получи триизмерен радар от НАТО"}
{"url": "http://www.focus-news.net/news/2019/04/10/2644970/kiril-dobrev-bsp-dps-i-gerb-shte-upravlyavat-izborniya-protses-na-26-may-s-malchalivoto-saglasie-na-obedineni-patrioti.html", "text": "ДПС и ГЕРБ ще управляват изборния процес на 26 май с мълчаливото съгласие на „Обединени патриоти“. Това каза заместник-председателят на БСП Кирил Добрев по време на пресконференция,  предаде репортер на  Агенция „Фокус“ . „Днес ще коментираме решенията на ЦИК. Няма как обаче в този разговор, който ще проведем, да не коментираме и промените в Избирателния кодекс, заради който напуснахме Народното събрание“, посочи той. „Предупреждавахме, днес ще видите схемата в действие. През последния месец бяха проведени 31 консултации при областните управители при конструирането на РИК. Оказа се, че от това няма никакъв смисъл, тъй като управляващото мнозинство в ЦИК служебно пренареди всички РИК, за които имаме споразумение и подписани протоколи с другите политически сили“, подчерта Добрев. Той обърна внимание, че в РИК има две позиции, които са ключови- едната е на председателя, другата е на секретаря. „Това са позициите с подпис, с който да се признае един протокол за валиден“, коментира Кирил Добрев. Според него ЦИК е направила служебно разпределение, обезсмислила е преговорите и служебно е наложила ПП ГЕРБ. „Нормално да има най-сериозно присъствие, но към момента партията има 29 председателски места и две секретарски места. Без подпис на ГЕРБ няма нито един валиден протокол от всички 31 избирателни района“, обяви Кирил Добрев. „БСП е втора политическа сила и има 1 председателско място и 13 секретарски места. БСП присъства в ръководствата на РИК в 14 области“, допълни той. „Третата политическа сила бяха „Обединени патриоти“, те имат 29 заместник-председателски места или 29 директора на водопади, на атмосферното налягане и хора, които ще гледат как едни протоколи се движат и се попълват от ДПС и ГЕРБ едновременно“, заяви зам.-председателят на БСП. „Ударът е при четвъртата политическа сила – тя има 1 председателско място и 16 секретарски места. Тя се нарежда на второ място след ГЕРБ като представителство в РИК“, заяви Кирил Добрев.  \r\nДеница КИТАНОВА", "date": "2019.04.10", "title": "Кирил Добрев, БСП: ДПС и ГЕРБ ще управляват изборния процес на 26 май с мълчаливото съгласие на „Обединени патриоти“"}
{"url": "http://www.focus-news.net/news/2019/04/10/2644963/afp-bitkata-za-tripoli-eskalira-predi-zasedanie-na-saveta-za-sigurnost-na-oon-za-obstanovkata-v-libiya.html", "text": "Битката за Триполи ескалира преди заседание на Съвета за сигурност на ООН за обстановката в Либия, предава  AFP \r\nПреговорите при затворени врати в Ню Йорк идват ден след като Обединените нации отложиха либийската национална конференция, целяща изготвянето на пътна карта за изборите поради битката, която се води в предградията на Триполи. \r\nТежките сражения са се чували през по-голямата част на нощта в района на Айн Зара в югоизточните покрайнини на Триполи, когато силите на Халифа Хафтар започнаха нападение, целящо да завземе столицата от подкрепяното от ООН правителство на националното съгласие(ПНС). Насилието е довело до смъртта  на няколко десетки мирни жители и е принудило хиляди други да напуснат домовете си. \r\nООН предупреди, че близо половин милион деца в Триполи се намират  \"в непосредствена опасност\".  Юлиян Марков", "date": "2019.04.10", "title": "AFP: Битката за Триполи ескалира преди заседание на Съвета за сигурност на ООН за обстановката в Либия"}
{"url": "http://www.focus-news.net/news/2019/04/10/2644975/blagoevgrad-zamestnik-kmetat-hristina-shopova-shte-dade-preskonferentsiya-na-11-april-2019-g-vav-vrazka-s-predstoyashtoto-izdanie-na-teatralniya-festival-tara-ra-bumbiya.html", "text": "Заместник-кметът на Благоевград по култура и хуманитарни дейности Христина Шопова ще даде пресконференция на 11 април 2019 г. във връзка с предстоящото издание на театралния фестивал „Тара-ра-бумбия”. Това съобщиха от пресцентъра на  Общината . Срещата е начален час 12.00 ч. и ще се проведе в \"топлата връзка\" между Община Благоевград и зала \"22 септември\".", "date": "2019.04.10", "title": "Благоевград: Заместник-кметът Христина Шопова ще даде пресконференция на 11 април 2019 г. във връзка с предстоящото издание на театралния фестивал „Тара-ра-бумбия”"}
{"url": "http://www.focus-news.net/news/2019/04/10/2644976/pravitelstvoto-odobri-indikativen-spisak-s-programite-i-prioritetite-za-sledvashtiya-programen-period.html", "text": "Правителството одобри индикативен списък с програмите и отговорните институции за разработването им, както и целите на политиките, които ще бъдат финансирани от Европейските структурни и инвестиционни фондове през програмен период 2021-2027 г. Това съобщиха от  правителствената информационна служба. \r\nСписъкът е изготвен въз основа на Анализ на социално-икономическото развитие на България, който извежда основните предизвикателства пред българската икономика и допустимите за европейско финансиране инвестиции, които могат да подпомогнат посрещането на тези предизвикателства. Предвижда се фокусът да бъде върху инвестиции, водещи до иновативна и конкурентоспособна икономика, произвеждаща продукти с висока добавена стойност. \r\nПриоритетните политики, откроени в анализа, са наука и иновации за конкурентоспособност, образование и обучение за високо квалифицирана работна сила, подобряване на свързаността и цифровизация на икономиката, насърчаване на заетостта, социалното включване, намаляване на бедността и оползотворяване на местния потенциал. \r\nПриетото решение е основна стъпка в процеса на подготовката за следващия програмен период и предпоставка за стартиране разработването на необходимите документи, сред които е Споразумението за партньорство 2021- 2027 г.", "date": "2019.04.10", "title": "Правителството одобри индикативен списък с програмите и приоритетите за следващия програмен период"}
{"url": "http://www.focus-news.net/news/2019/04/10/2644978/dobrich-vremenno-shte-bade-zatvoren-za-dvizhenie-uchastak-ot-ul-kiril-i-metodiy-poradi-izvarshvane-na-planovi-rezitbi-na-darveta-na-12-april.html", "text": "Общинско бюджетно предприятие \"Устойчиви дейности и проекти\" уведомява гражданите, че в интервала от 08.00 ч. до 15.00 часа на 12 април 2019 г. (петък) поради извършване на планови резитби на дървета по ул. „Кирил и Методий“ е Добрич временно ще бъде затворен за движение участъкът от  ул. „Любен Каравелов“ до  ул. „Ген. Колев“. Това съобщиха от пресцентъра на  Общината .", "date": "2019.04.10", "title": "Добрич: Временно ще бъде затворен за движение участък от ул. „Кирил и Методий“ поради извършване на планови резитби на дървета на 12 април"}
{"url": "http://www.focus-news.net/news/2019/04/10/2644979/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим за всичко актуално и интересно, което се случва в Община Симитли. Близо половин милион лева безвъзмездна финансова помощ осигури Община Симитли от Държавен фонд „Земеделие“ за нов физкултурен салон в СУ „Св. св. Кирил и Методий“ в най-многолюдното село Крупник. Как точно ще бъдат разходвани средствата и по какъв начин се очаква да изглежда салонът след ремонта, който предстои – отговорите на тези и други въпроси ще зададем на днешните си гости, а това са кметът на населеното място Иванка Чакалска и директорът на учебното заведение Венцислав Кълбов. Симитли събира надежда и доброта за един млад живот, за 24-годишния Станислав Ильовски, който има нужда от средства за спешно лечение. Темата ще допълним с помощта на репортаж, който ни е подготвила колегата Натали Стефанова. В края на предаването няма да пропуснем и традиционния обзор на всичко по-важно, което се случи в Община Симитли през последните дни. Очакваме и вас, нашите слушатели, на телефоните в студиото: 0885 303 373 и 073/ 88-55-81, както и на e-mail: pirin@focus-news.net. \r\nСлушайте предаването „Симитли – минало, настояще и бъдеще“, ако искате да бъдете на „Фокус“ за всичко актуално, което се случва в града и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин от 15.00 до 16.00 часа всяка сряда, с водещ Ливия Нинова.", "date": "2019.04.10", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/04/10/2644977/kiril-dobrev-bsp-obzhalvahme-vav-vas-resheniyata-na-tsik-za-8-oblasti-veche-sa-otmeneni-tezi-za-vratsa-i-plovdiv.html", "text": "Обжалвахме във ВАС решенията на ЦИК за 8 области, където сме постигнали споразумение. Това каза заместник-председателят на БСП Кирил Добрев по време на пресконференция, предаде репортер на  Агенция „Фокус“ . „Надявам се на справедливо решение на ВАС“, коментира той. „Докато се готвех за пресконференцията, пристигнаха две решения на ВАС, които отменят решенията на ЦИК за област Враца и за Пловдив“, съобщи Добрев. „Тук в ход вече е Изборният кодекс, срещу който напуснахме Народното събрание“, посочи той. „ВАС казва, че във Враца не уважава решението на ЦИК, защото е предпочела икономиста от ДПС пред юриста с доказана практика от БСП. Връща решението на ЦИК за преразглеждане. Ще следим много внимателно решението на ЦИК, който с обикновено мнозинство може да прескочи и ВАС“, заяви зам.-председателят на БСП. Той уточни, че от БСП са си направили труда да сметнат какво трябва да бъде разпределението, ако ЦИК е справедлив орган, а не бухалка в ръцете на ГЕРБ и Цветанов. „За ГЕРБ трябваше да има 24 позиции – 12 председателски и 12 секретарски; за БСП – 20, за „Обединени патриоти“ – 4 председателя и 4 секретаря; за ДПС – 6 – трима председателя, и трима секретаря и за „Воля“ – 4“, обяви Кирил Добрев.  „Мъчно ми е за „Обединени патриоти“ и им съчувствам за ситуацията, в която се намират. Те имат 29 сламени човека, които ще наблюдават изборния процес“, коментира той. „Обръщам се към българските граждани, че има решение- на 26 май да се гласува масово. По този начин да прецакаме схемата на управляващите“, призова Кирил Добрев. \"Високата избирателна активност ще реши всички проблеми\", обяви той. Според него до 26 май ще бъдат използвани всякакви механизми, за да бъде спрян растящият рейд на БСП.  „Сигурен съм, че кампанията, която ни предстои, ще бъде много силна. Всички тези опити ще останат без резултат, защото това, което искаме е масова подкрепа и участие в изборите без значение за коя политическа сила“, каза още Кирил Добрев.  \r\nДеница КИТАНОВА", "date": "2019.04.10", "title": "Кирил Добрев, БСП: Обжалвахме във ВАС решенията на ЦИК за 8 области, вече са отменени тези за Враца и Пловдив"}
{"url": "http://www.focus-news.net/news/2019/04/10/2644968/afp-angela-merkel-zayavi-che-e-sklonna-da-predostavi-poveche-vreme-na-velikobritaniya-za-da-mozhe-da-napusne-es-sas-sporazumenie.html", "text": "Германският канцлер Ангела Меркел заяви в сряда, че е готова да даде на Великобритания „повече време“ отколкото иска Лондон (до 30 юни), за да \"уреди излизането си от ЕС\",цитира думите й  AFP . \r\nМеркел каза пред германския парламент преди специална среща на върха на ЕС в Брюксел, посветена на Брекзит, че лидерите може да се съгласят на забавяне \"по-дълго, отколкото поиска британският премиер (Тереза Мей)“. \r\n\"Аз съм на мнение, германското правителство е на мнение, че трябва да дадем на двете страни разумно време\", за да постигнат споразумение за организиран Брекзит, каза тя пред депутатите в Бундестага.  Юлиян Марков", "date": "2019.04.10", "title": "AFP: Ангела Меркел заяви, че  е склонна да предостави „повече време“ на Великобритания, за да може да напусне ЕС със споразумение"}
{"url": "http://www.focus-news.net/news/2019/04/10/2644973/viktor-stanchev-chez-zachestyavat-sluchaite-na-manipulirane-na-sredstvata-za-izmervane-na-elektroenergiyata.html", "text": "Тенденцията е, че зачестяват случаите на манипулиране на средствата за измерване на електроенергията. Това каза главният оперативен директор на „ЧЕЗ Разпределение – България“ Виктор Станчев по време на дискусия, посветена на кражбите на електроенергия, предаде репортер на  Агенция „Фокус“ . „Търсят се начини чрез вмешателство в средствата за измерване, чрез опити за поставяне на дистанционни устройства в самите уреди, чрез опити за препограмиране и т.н. Зачестяват и случаите, при които най-безцеремонно се присъединяват потребители към кабелни мрежи, които са под земята. Проучихме всички възможности да се откриват и те“, каза още той и посочи, че борбата е жестока. \r\n„88% от констатираните нарушения са от битовите потребители и 12% са от стопански. Енергията, която реално е открадната, при битовите и при стопанските е почти еднаква. Тук можем да заключим, че имаме трайно запазване на нивата на подадените сигнали и на нарушенията. По-притеснителното е високото ниво на рецидивите – 20% от нарушителите са с повече от едно нарушение“, обясни той. \r\nСтанчев посочи, че последствията от вмешателствата са понижаване на услугите, които дружествата предоставят, и застрашаването на човешкия живот. \r\nЦветилена СИМЕОНОВА", "date": "2019.04.10", "title": "Виктор Станчев, ЧЕЗ: Зачестяват случаите на манипулиране на средствата за измерване на електроенергията"}
{"url": "http://www.focus-news.net/news/2019/04/10/2644982/mvr-37-619-sa-narusheniyata-na-skorostta-prez-parvata-sedmitsa-na-april.html", "text": "Приключи полицейска операция за контрол на скоростта. Тя се проведе в периода от 1 до 7 април и бе организирана по линия на Европейската мрежа на службите на Пътна полиция - TISPOL. Това съобщиха от пресцентъра на  МВР . Общо 37 619 нарушения на разрешената скорост за движение са констатирани от екипите на Пътна полиция по време на операцията.  \r\nОт тях 17523 нарушения са установени от служители, осъществяващи пътен контрол с мобилни технически средства, 1731 нарушения са засечени със стационарни технически средства, а други 18365 нарушения - със стационарно-преносими установки за контрол на скоростта (СПУКС).  \r\nПо време на операцията са установени 10 случая на притежаване на наркотични вещества, открити са петима обявени за издирване лица и са разкрити 25 други криминални престъпления, като основно управление на МПС с концентрация на алкохол в кръвта над 1,2 на хиляда и управление на МПС в срока на наложено наказание по административен ред.  \r\nВ сравнение с последната операция на TISPOL за скорост, проведена през месец август 2018 година, са установени 5541 повече нарушения на скоростта.", "date": "2019.04.10", "title": "МВР: 37 619 са нарушенията на скоростта през първата седмица на април"}
{"url": "http://www.focus-news.net/news/2019/04/10/2644984/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете повече за предстоящите ремонтни дейности на проблемния мост в село Момина Клисура. По темата наш събеседник ще бъде кметът на община Белово инж. Костадин Варев.  Ще отделим минути и за една предстояща инициатива на Детския комплекс в Белово. Тя е под мотото „Вълнуващо пътешествие в Космоса“ и е посветена на Световния ден на авиацията и космонавтиката. Във втората част на предаването ще разговаряме със Севдалина Попова, старши експерт „Музейно дело“, за Великденските ателиета за украсяване на яйца, които се провеждат на в различни населени места от общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.04.10", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/04/10/2644981/shumen-zadarzhan-e-21-godishen-kriminalno-proyaven-mazh-obyaven-za-mezhdunarodno-izdirvane.html", "text": "Полицейски служители от Нови пазар са установили и задържали 21-годишен криминално проявен мъж, обявен за международно издирване. Това съобщиха от  ОДМВР-Шумен . Инициатор на издирването е Германия след издадена  Европейската заповед за арест на К.З.  Мъжът извършил няколко престъпления от деня, в който бил освободен от затвор в Нюрнберг - причинил телесна повреда, противозаконно отнел парфюм и в съучастие с друг причинил телесна повреда на трети лица.  Бил обявен за издирване на 2 април тази година. Седем дни по-късно бил установен на територията на село Каспичан.", "date": "2019.04.10", "title": "Шумен: Задържан e 21-годишен криминално проявен мъж, обявен за международно издирване"}
{"url": "http://www.focus-news.net/news/2019/04/10/2644986/priet-e-doklad-za-izpalnenieto-kam-31-mart-na-plana-za-deystvie-za-2019-g-s-merkite-proiztichashti-ot-chlenstvoto-ni-v-es.html", "text": "Правителството прие доклад относно изпълнението на Плана за действие за 2019 г. с мерките, произтичащи от членството на Република България в Европейския съюз към 31 март 2019 г. Това съобщиха от  правителствената информационна служба.  Общо 82 мерки са със срок на изпълнение до края на месец март, като от тях са изпълнени 47. Неизпълнените мерки са 35, което представлява 42,6 % неизпълнение. В края на месеците януари и февруари процентът неизпълнени мерки беше съответно 66.7% и 48.2 %. \r\nПрез първото тримесечие на годината процентът неизпълнени мерки е традиционно по-висок, поради неизпълнените мерки от Плана за 2018 г., които са прехвърлени в Плана за 2019 г. със срок за изпълнение до 31 януари. \r\nОт неизпълнените мерки 18 са законопроекти. От тях 3 са внесени в 44-то Народно събрание и са на различен етап на разглеждане. По отношение на останалите 15 законопроекта, отговорните ведомства следва да положат допълнителни усилия за ускоряване процеса по тяхното разработване. \r\nВ Приложение № 2 към доклада са посочени 11 директиви на Европейския съюз в областта на Вътрешния пазар (Single Market Scoreboard) със срок за въвеждане до края на месец май 2019 г. \r\nПрез 2019 г. ще продължи ежемесечното отчитане на Плана за действие в рамките на Съвета по европейските въпроси и на всеки три месеца пред Министерския съвет.", "date": "2019.04.10", "title": "Приет е доклад за изпълнението към 31 март на Плана за действие за 2019 г. с мерките, произтичащи от членството ни в ЕС"}
{"url": "http://www.focus-news.net/news/2019/04/10/2644985/ministar-neno-dimov-nay-zeleniyat-grad-otnovo-e-dobrich.html", "text": "Ако отделиш от това, което ти се е полагало на тебе за конкретна дейност за опазване на околната среда, това значи, че наистина имаш отдаденост в тази посока. Това каза министърът на околната среда и водите Нено Димов по време на връчването на наградата Зелен град на годината на церемонията „Най-добър град за живеене в България 2018 г.“, предаде репортер на  Агенция \"Фокус\" . „Тази година когато седнахме с министър Вълчев да мислим критериите, някак си в мен се събуди едно старо усещане, че формулирането на формулите вършат много добра работа и могат да елиминират човека, въпреки че човекът е най-важен, а не формулите. Но решихме да направим такава проба какви са собствените средства, които една община инвестира на глава на населението, защото това означава истинската кауза на някаква кауза. Ако привлечеш средства от друго място, това е хубаво, ако си получил някакви средства, това не е лошо, но ако отделиш от това, което ти се е полагало на тебе, за конкретна дейност опазване на околната среда, това значи, че наистина имаш отдаденост в тази посока“, обясни той. „Градовете са различни, решихме, че най-добрият показател е на глава на населението в съответния град, защото иначе винаги ще има един, който със сигурност винаги ще печели. За мен е удоволствие да обява, че най-зеленият град е същият от преди две години, първият, който обявих като туко що стъпил министър, това е Добрич“, обяви министърът.  \r\nТеодора ПАТРОНОВА", "date": "2019.04.10", "title": "Министър Нено Димов: Най-зеленият град отново е Добрич"}
{"url": "http://www.focus-news.net/news/2019/04/10/2644983/premierat-boyko-borisov-shte-uchastva-v-izvanrednoto-zasedanie-na-evropeyskiya-savet-vav-vrazka-s-brekzit.html", "text": "Министър-председателят Бойко Борисов ще участва в извънредното заседание на Европейския съвет в Брюксел днес. Това съобщиха от  правителствената информационна служба . Държавните и правителствени ръководители на страните членки ще обсъдят последните събития във връзка с Брекзит по време на работна вечеря във формат ЕС-27.  \r\nПоводът за свикването на извънреден Европейски съвет е отхвърлянето на Споразумението за оттегляне на Великобритания от ЕС от Камарата на общините на Обединеното кралство на 29 март. Съгласно заключенията на Европейския съвет от 21 март 2019 г., при това положение, британският премиер може да предложи следващи действия, които Европейският съвет да разгледа преди 12 април 2019 г. В тази връзка, на 5 април 2019 г. премиерът на Великобритания Тереза Мей изпрати писмо до председателя на Европейския съвет Доналд Туск с искане за удължаване на чл. 50 до 30 юни 2019 г. В искането се поема ангажимент за провеждане на избори за Европейски парламент, както и за конструктивно сътрудничество с ЕС. \r\nЛидерите ще обсъдят и възможностите за алтернативен по-дълъг срок за оттеглянето на Обединеното кралство от Европейския съюз.", "date": "2019.04.10", "title": "Премиерът Бойко Борисов ще участва в извънредното заседание на Европейския съвет във връзка с Брекзит"}
{"url": "http://www.focus-news.net/news/2019/04/10/2644980/kiril-dobrev-bsp-vtori-uspeshen-opit-na-delyan-dobrev-pozdravyavam-go-za-reshitelnata-postapka.html", "text": "Втори успешен опит на Делян Добрев, поздравявам го за решителната постъпка. Това каза заместник-председателят на БСП Кирил Добрев по време на пресконференция по повод оставката на депутата от ГЕРБ Делян Добрев, предаде репортер на  Агенция „Фокус“ . „Надявам се да няма скъсани ризи и „На кой ни оставяш““, коментира той. „Смятам, че колегите от ГЕРБ са намерили сили в себе си да решат този проблем“, посочи Добрев. Според него има оставки на овластени хора във властта, които работят с финансов и властови ресурс. „Имаме опозиционен депутат, който през последните години единственото нещо, което е управлявал е собствената си заплата. Това са две различни неща и може би жена си“, обясни Кирил Добрев. „Нека бъдат извършени всички проверки, не само по Валери Жаблянов, а по всички, за които има съмнение“, призова Кирил Добрев. „Разликата между управляващи и опозиция е от тук до небето. Разликата в ресурсите е огромна. Аз не мога да си представя корумпиран опозиционен депутат“, заяви той. „Как- като форма на гласуване или като какво?“, попита Кирил Добрев. „При едното имаме оръжие артилерия, а при другото имаме тръбичка за фунийки. Това е разликата между ресурса в едните и другите“, каза още заместник-председателят на БСП. \r\nДеница КИТАНОВА", "date": "2019.04.10", "title": "Кирил Добрев, БСП: Втори успешен опит на Делян Добрев, поздравявам го за решителната постъпка"}
{"url": "http://www.focus-news.net/news/2019/04/10/2644991/tsvetan-tsvetanov-shte-se-sreshtne-s-chlenove-i-simpatizanti-na-gerb-v-silistra.html", "text": "Зам.-председателят на ГЕРБ Цветан Цветанов ще се срещне днес, 10 април \r\n2019 г. (сряда), с членове и симпатизанти на ГЕРБ в Силистра. Срещата ще се състои в салона на театър \"Сава Доброплодни\" в Силистра от 18.00 часа. Това съобщиха от  пресцентъра на ПП ГЕРБ.  На събитието ще присъстват народният представител от ГЕРБ-Силистра Алтимир Адамов, както и областният координатор на партията Тодор Тодоров.", "date": "2019.04.10", "title": "Цветан Цветанов ще се срещне с членове и симпатизанти на ГЕРБ в Силистра"}
{"url": "http://www.focus-news.net/news/2019/04/10/2644990/pravitelstvoto-se-razporedi-s-imoti.html", "text": "Правителството обявява 15 имота, върху които е изградена Водна учебна спортна база, ползвана от Националната спортна академия „Васил Левски“, от частна за публична държавна собственост и ги предоставя за управление на учебното заведение. Това съобщиха от  правителствената информационна служба.  Те се намират в град Несебър и от години се използват за изпълнение на функциите на НСА.  \r\nОт частна в публична държавна собственост се променя статутът на имоти, предоставени за управление на Спортно училище „Георги Бенковски“ - гр. Плевен. Имотите представляват комплекс за образование заедно с изградените в него четири сгради, с обща застроена площ 26 119 кв.м и спортна база със застроена площ 2 158 кв.м. Промяната на статута е с цел по-ефективното им и целесъобразно управление, а сградите ще продължат да се използват и в бъдеще от възпитаниците на спортното училище.  \r\nБезсрочно ограничено вещно право – сервитут се учредява върху част от поземлен имот - публична държавна собственост. Имотът се намира в гр. Ботевград и представлява ветеринарна лечебница. Сервитутът се учредява за прокарване на нов разпределителен газопровод към съществуващ в имота стоманен разпределителен газопровод. Определената стойност на ограниченото вещно право върху засегнатата площ от 6 кв.м. от имота е в размер на 183 лв. Съгласно Закона за държавната собственост, може да се учредяват ограничени вещни права, когато това е необходимо за изграждане на линейни обекти на техническата инфраструктура или когато друго техническо решение е явно икономически нецелесъобразно.", "date": "2019.04.10", "title": "Правителството се разпореди с имоти"}
{"url": "http://www.focus-news.net/news/2019/04/10/2644988/radio-b92-sarbiya-planovete-na-prishtina-sa-izbori-buntove-i-politseysko-nahluvane-v-severno-kosovo.html", "text": "Като насрочва избори за кметове на сръбски общини, \"Прищина се опитва да дестабилизира сърбите\". Това създава опасност от протести и насилие, пише белградският вестник \"Политика\", цитиран от  радио B92 . \r\nА именно, ако партията „Сръбска листа“ , подкрепена от около 90 процента от сърбите на последните избори, реши да бойкотира майските избори, според белградския всекидневник, това може да доведе до намеса на полицията в северната част на Косово и Метохия, \"нещо, за което Прищина ще обвинява местните сърби и Белград за това. \r\nПолицейската намеса в северната част ще бъде използвана от Прищина, за да завземе минния комплекс \"Трепча\", продължи \"Политика\", \"както и гранични пунктове и да приложи на място всичко, за което специалният косовски полицейски персонал е обучаван в Северна Македония последните седмици. \" \r\nВестникът припомня, че през ноември кметовете на четирите сръбски общини на север подадоха оставка, след като правителството в Прищина въведе стопроцентни мита върху сръбските продукти.  Юлиян Марков", "date": "2019.04.10", "title": "Радио B92 (Сърбия): Плановете на Прищина са избори, бунтове и полицейско нахлуване в Северно Косово"}
{"url": "http://www.focus-news.net/news/2019/04/10/2644987/kiril-dobrev-bsp-ostavkite-v-darzhavata-pokazvat-che-modelat-e-edin-i-sasht-i-se-transponira-na-razlichni-niva.html", "text": "Оставките в държавата показват, че моделът е един и същ и че се транспонира на различни нива.  Това каза заместник-председателят на БСП Кирил Добрев по време на пресконференция,  предаде репортер на  Агенция „Фокус“ . „Започнахме с оставка на изключително високо ниво – шеф на парламентарна група, заместник-председател на ПП ГЕРБ, реално той е с ранг на вицепремиер. Преминахме през правителствени оставки, през оставки в областна власт, през оставки на ниво местна власт“, припомни той. „Това показва само едно – моделът е един и същ и се транспонира на различни нива“, подчерта Кирил Добрев. „Освен Созопол, скандално е как се продава и предлага най-големият пионерски лагер в Равда“, изтъкна той. „Скандални са нещата в Созопол и в Девня с 4000 дка, дадени на тъста на кмета, на 0,53 лв. цена“, каза още зам.-председателят на БСП. „Единственият изход е оставка на това управление и предсрочни избори“, заяви Кирил Добрев.  \r\nДеница КИТАНОВА", "date": "2019.04.10", "title": "Кирил Добрев, БСП: Оставките в държавата показват, че моделът е един и същ и се транспонира на различни нива"}
{"url": "http://www.focus-news.net/news/2019/04/10/2644994/za-ratifikatsiya-se-predlaga-sporazumenieto-otnosno-sekretariata-na-initsiativata-za-gotovnost-i-preventsiya-pri-bedstviya-v-yugoiztochna-evropa.html", "text": "Министерският съвет предлага на Народното събрание да ратифицира Споразумението между Съвета на министрите на Босна и Херцеговина и правителствата на другите страни-членки на Инициативата за готовност и превенция при бедствия в Югоизточна Европа (DPPI SEE) относно договореностите със страната — домакин за Секретариата на Инициативата, подписано на 4 април 2018г. в Анкара, Република Турция. Това съобщиха от  правителствената информационна служба. \r\nПодписването на Споразумението е важен израз на волята на страните-членки на Инициативата за установяване на по-тясно регионално сътрудничество съгласно Меморандума за разбирателство относно националната рамка на DPPI SEE, подписан от Съвета на министрите на Република Албания, Съвета на министрите на Босна и Херцеговина, Правителствата на Република България, Република Хърватия, Република Македония, Черна гора, Република Словения, Република Сърбия, Република Турция, Република Албания и Република Румъния в съответствие с националното законодателство и международните договори, по които държавите са страни. \r\nСпоразумението има за цел да регламентира правния статут, привилегиите и имунитетите на Секретариата на Инициативата. Регламнтирани са оперативните функции и задължения на Секретариата на DPPI SEE, чието седалище се намира в гр. Сараево, Босна и Херцеговина. \r\nСпоразумението следва да бъде ратифицирано от Народното събрание, тъй като се отнася до участието на България в международна организация и надгражда ангажиментите произтичащи от Меморандума за разбирателство относно националната рамка на Инициативата за готовност и превенция при бедствия в Югоизточна Европа (DPPI SEE). Компетентен орган за прилагане на Споразумението от българска страна е Министерство на вътрешните работи.", "date": "2019.04.10", "title": "За ратификация се предлага Споразумението относно Секретариата на Инициативата за готовност и превенция при бедствия  в Югоизточна Европа"}
{"url": "http://www.focus-news.net/news/2019/04/10/2644989/ataka-se-registrira-v-tsik-za-evroizborite-obzor.html", "text": "ПП „Атака“ се регистрира в ЦИК за евроизборите в последния ден, който е определен за подаване на заявления. Лидерът на партията Волен Сидеров посочи, че партньорите от коалицията „Обединени патриоти“ се явяват поотделно на изборите заради НФСБ, които са предопределили това с отказа си да се коалират с „Атака“. „ВМРО пък не посмя да се яви заедно с нас, което също им предложих. Бях готов да не участвам в листата, да приема техните кандидати, да нямам претенции за места, но въпреки това ВМРО не пожелаха, тъй като това щяло да развали след това управленската коалиция по тяхно мнение. Така е по принуда ние – трите партии се регистрираме поотделно“, подчерта Сидеров. Той обясни, че листата на партията за европейските избори ще бъде съставена от млади хора, които до този момент не са били депутати. Те ще бъдат избрани чрез телевизионно състезание, наречено „Политическа академия“. Сидеров обясни, че кандидатстването за предаването е до 21 април, а след това зрителите ще подредят листата. „Т.е. аз за първи път давам възможност млади и неопетнени хора да бъдат подредени според волята на зрителите“, каза още той. Сидеров посочи, че и след евроизборите академията ще продължи да съществува под формата на фондация. \r\nМеждувременно няколко часа по-рано документи в ЦИК за предстоящите избори подаде и ДПС. Приоритетите на партията за евроизборите са чисти храни, чиста вода, чист въздух, чиста зелена енергия и високи технологии.  Агенция „Фокус“ припомня:  На 5 април  ГЕРБ първа се регистрира за участие в предстоящия евровот. Слоганът на партията за изборите е „Европа ни чува“, а водач на листата е настоящият еврокомисар Мария Габриел. Два дни по-късно в ЦИК се регистрира и  „Коалиция за България“ . Листата на политическата група е оглавена от проф. Боян Дуранкев. Коалицията е съставена от общо 7 партии - ПП АБВ, ПП „Обединен блок на труда Български лейбъристи\", ПП „Българска партия Либерали\", ПП „Възраждане на Отечеството\", ПП „Българска левица\", ПП „Движение за социален хуманизъм\" и политически движение ПП „Социалдемократи\". На 8 април и коалицията  „Патриоти за Валери Симеонов“  заяви пред ЦИК желание за участие в предстоящите избори на 26 май, като неин водач е Валери Симеонов. На 9 април документи за регистрация подаде и  „БСП за България“ , като листата на партията e оглавена от Елена Йончева. Същия ден за евроизборите се регистрира и  „ВМРО – Българско национално движение“ , чийто водач на листата е настоящият евродепутат Ангел Джамбазки.  \r\nЦветилена СИМЕОНОВА", "date": "2019.04.10", "title": "„Атака“ се регистрира в ЦИК за евроизборите (ОБЗОР)"}
{"url": "http://www.focus-news.net/news/2019/04/10/2644997/kmetat-yordanka-fandakova-bezsporno-sofiya-e-nay-dobriyat-grad-za-pravene-na-biznes-i-faktite-go-pokazvat.html", "text": "Безспорно София е най-добрият град за правене на бизнес и това го показват фактите. Това каза кметът на Столична община Йорданка Фандъкова по време на получаването на наградата за бизнес град на 2018 г. на церемонията „Най-добър град за живеене в България 2018 г.“, предаде репортер на Агенция \"Фокус\". „За нас целта София да бъде привлекателен за инвестиции е може би една от най-важните цели, защото това означава работа за хората. Не просто работа, това означава по-висок стандарт и по-качествени работни места. Затова работим през всичките тези години, затова София беше определена за последните десет години като европейският град с най-висок ръст на брутния вътрешен продукт на глава на населението и това вече е европейска класация, което говори само за себе си“, каза още тя. „Да, разбира се, на национално ниво, София е градът, който привлича над 50% от чуждестранните инвестиции и произвежда около 40% от БВП на страната, но за нас са важни факторите, които водят до това“, каза още в речта си Фандъкова. „Факторите са няколко. Разбира се, ние се стараем да привличаме максимален обем публични инвестиции в инфраструктурата, която е важен фактор. Финансовата стабилност както на града, така и на национално ниво е изключително важен фактор. Но най-важен фактор това са талантите – талантливите хора на София“, допълни кметът на столицата. „София е технологичен град. София е работещ град. Разбира се, тук се намират и най-добрите университети и училища. Столичната община има устойчива политика по стимулиране и насърчаване на талантите. Чрез Общинската агенция за инвестиции ние създадохме няколко инструменти за подкрепа, включително и финансова, на стартиращите компании. Стартиращите компании са мястото, където талантите могат да се реализират, могат да покажат своите способности, а големите инвеститори да ги намерят. Така че София продължава да се развива като иновативен и технологичен град. Благодаря за подкрепата на всички, които работят за града си, както и на българското правителство, така и на гражданите на София, на талантливите хора на София“, допълни още Фандъкова.  \r\nТеодора ПАТРОНОВА", "date": "2019.04.10", "title": "Кметът Йорданка Фандъкова: Безспорно София е най-добрият град за правене на бизнес и фактите го показват"}
{"url": "http://www.focus-news.net/news/2019/04/10/2644993/sudan-otkriva-pochetno-konsulstvo-v-balgariya.html", "text": "Министерският съвет одобри решение за откриване на почетно консулство на Република Судан в България.Това съобщиха от  правителствената информационна служба. \r\nПочетното консулство е със седалище в София и с консулски окръг, обхващащ цялата страна. За почетен консул е назначен Георги Спасов, авиационен инженер-пилот с дългогодишен опит във въздухоплаването. Той е председател на Българо-суданската асоциация за приятелство. \r\nРепублика Судан няма дипломатическо представителство в България от края на 2018 г., след като суданската страна обяви, че временното преустановява дейността на посолството си в София поради тежката икономическа ситуация. Откриването на почетно консулство ще допринесе за укрепването на българо-суданските отношения.", "date": "2019.04.10", "title": "Судан открива почетно консулство в България"}
{"url": "http://www.focus-news.net/news/2019/04/10/2644996/tass-aleksandar-vuchich-zayavi-che-ne-vyarva-v-uspeha-na-planiranata-sreshta-s-kosovskite-lideri-v-berlin.html", "text": "Сръбският президент Александър Вучич заяви, че не вярва в успеха на предстоящата среща с ръководителите на Косово чрез посредничеството на лидерите на Германия и Франция на 19 април на пресконференция в сряда, цитиран от  TACC . \r\n\"На 29 април ще имам срещи в Берлин, аз и [Ана] Брнабич сме поканени, Рамуш Харадинай и Хашим Тачи също са поканени, и помолих сърбите от Косово да изчакат края на разговорите, ще се срещна и с президента на Китай Си Дзинпин на 25 април , а на 29 и 30 април - с Ангела Меркел и Еманюел Макрон, след което ще помоля президента Путин за дълъг разговор и след това ще бъда готов да представя план за действие на Сърбия пред косовските сърби, много уважавам Ангела Меркел и Еманюел Макрон, но поради позицията на Прищина не очаквам нищо от тази среща \"- каза Вучич. \r\nПо-рано албанският канал Klan.tv докладва за подготовката на срещата в Берлин. Албанският премиер Еди Рама и президентът на страната Илир Мета също се очаква да вземат участие в преговорите.  Юлиян Марков", "date": "2019.04.10", "title": "ТАСС: Александър Вучич заяви, че не вярва в успеха на планираната среща с косовските лидери в Берлин"}
{"url": "http://www.focus-news.net/news/2019/04/10/2645000/odobreno-e-sporazumenie-za-izvarshvane-na-ikonomicheski-pregled-na-balgariya-ot-oisr.html", "text": "Правителството одобри Споразумение за извършване на Икономически преглед на страната ни от Организацията за икономическо сътрудничество и развитие (ОИСР) и предлага на Народното събрание да ратифицира споразумението. Това съобщиха от  правителствената информационна служба. \r\nОчаква се в резултат на прегледа да се подобрят реформите във всички сектори на социално-икономическия живот на България и да се привлекат нови инвестиции. Прегледът изпраща позитивен знак към инвеститорите за стабилността на икономиката и финансовата система в България. \r\nОсъществяването на Икономически преглед на страната ни е задължителна стъпка по пътя на членството на България в ОИСР. В края на 2017 правителството потвърди сътрудничеството на България с ОИСР и конкретизира действията, които страната ни следва да предприеме за присъединяване. Едно от действията е именно Икономическият преглед. \r\nВ рамките на прегледа се очертават макроикономическите предизвикателства, пред които страната е изправена и се изследват връзките между макроикономическите резултати и структурните политики в областите: пазар на труда, конкуренция, иновации, човешки капитал, финансови пазари, устойчиво развитие, социално осигуряване, данъчно облагане, здравеопазване и публични разходи.  \r\nВ рамките на прегледа ОИСР ще оцени текущите реформи в България в контекста на рамката „Going for Growth“ на Организацията и ще изготвя в период от две години шестмесечни прогнози за България, които ще бъдат включени в публикацията „OECD Economic Outlook“. \r\nДействията, които ОИСР ще извърши в полза на Република България съгласно споразумението, са на стойност 750 000 евро и ще се финансират със средства, осигурени по бюджета на Министерство на икономиката за 2019г.", "date": "2019.04.10", "title": "Одобрено е Споразумение за извършване на Икономически преглед на България от ОИСР"}
{"url": "http://www.focus-news.net/news/2019/04/10/2644992/dzheylyan-demirev-spetsialen-gost-na-treti-festival-na-uchenichesko-tantsovo-izkustvo-pleven-po-moya-initsiativa-festivalat-premina-vav-forma-bez-konkursen-harakter.html", "text": "По моя инициатива Трети фестивал на ученическо танцово изкуство-Плевен премина във форма без конкурсен характер. Това каза пред  Радио „Фокус“  Джейлян Демирев, специален гост на фестивала, хореограф с дългогодишна практика, ръководител на ансамбъл „Северняците“.  Събитието се състоя във Военен клуб-Плевен и се организира от сдружение „Артилерия - ген. Владимир Вазов“\". Участваха ученици от танцови клубове от Плевен и областта. „Според мен не е много удачно да поставяме на една основа деца, които искаме да продължат  традициите на фолклора. Винаги когато има конкурентност, има определени настроения. Искам те да бъдат положителни, а не негативни и затова фестивалът  протича без конкурсен характер. Дава се възможност на всяка група да предложи максимално настроение на сцената, защото притеснението си казва думата. Когато има конкурс, децата не могат да се отпуснат“, допълни Демирев.  \r\n„Виждам отношение към фолклора, което се изразява в  старанието на участниците“, заяви той. „Съставите са увеличени. На първия фестивал бяха по-малко, сега са повече. Това е първият признак, че има интерес от страна на учениците и ръководствата на училищата.  Виждам отношение към фолклора, което се изразява в тяхното старание.  В повечето случаи има старание за външния вид. Това не е само едно танцуване, но първото впечатление за публиката от един танцьор се прави от вида му“, посочи Демирев.  \r\nВиолета КРЪСТЕВА", "date": "2019.04.10", "title": "Джейлян Демирев, специален гост на Трети фестивал на ученическо танцово изкуство-Плевен: По моя инициатива фестивалът премина във форма без конкурсен характер"}
{"url": "http://www.focus-news.net/news/2019/04/10/2644999/mvr-mazh-i-tri-detsa-sa-nahapani-ot-kucheta-v-pokrayninite-na-selo-zheleznitsa.html", "text": "Столични полицаи установяват всички факти и обстоятелства около инцидент, станал в ранния следобед. По първоначална информация, три деца на 7, 9 и 12 години и възрастен мъж, с когото се разхождали в покрайнините на софийското село Железница, били нападнати и нахапани от две кучета порода „ротвайлер“, оставени без надзор. Това съобщиха от пресцентъра на  МВР . Пострадалите са откарани в болнично заведение за оказване на медицинска помощ. На място незабавно са изпратени полицейски екипи, които локализирали кучетата. Предприети са действия за установяване на собственика или собствениците им. Очаква се  служители от Столично общинско предприятие „Екоравновесие“ да  приберат животните. Работата по образуваното досъдебно производство продължава.", "date": "2019.04.10", "title": "МВР: Мъж и три деца са нахапани от кучета в покрайнините на село Железница"}
{"url": "http://www.focus-news.net/news/2019/04/10/2644995/kiril-dobrev-bsp-sas-sigurnost-ima-nyakoy-podbran-za-kpkonpi.html", "text": "Кой готвят за КПКОНПИ не знам, но със сигурност имат някой подбран и нещо интересно. Това каза заместник-председателят на БСП Кирил Добрев по време на пресконференция във връзка със съмненията на партията, че промените в Антикорупционния закон се правят за специален човек, предаде репортер на  Агенция „Фокус“ . „Огромният проблем в този тип институции е дискредитирането на тяхната дейност“, заяви той. „Как КПКОНПИ ще проверява някого, когато самият КПКОНПИ е в проблем. Как данъчните ще правят ревизия, когато шефове в данъчните са в този проблем“, попита Добрев. „Към днешна дата всеки един, който бъде посочен и образно казано вкаран в тази игра, може да търси своите права и всяко наказание, което му бъде наложено може да бъде дискредитирано от човека, който го налага“, посочи той. „Кой готвят не знам. Сигурно имат някой подбран, сигурно нещо интересно. Тепърва ще го видим“, коментира Кирил Добрев. Според него шефът и заместник-шефът, който проверява шефа си, са в позиция, в която трудно могат да си свършат работата. \r\nВъв връзка с акцията срещу кмета на Чупрене Ваньо Костин, заместник-председателят на БСП попита дали се прави разлика как се отнасят към едни кметове и към други. „Рейзи, който си е превел 2 млн. по лична сметка е поканен на кафе. Докато кметът на Чупрене е изведен вчера, като че ли изкарваме наркотрафикант, който сме издирвали през последните 20 години, включително и влачихме жена му. Тя не знам в качеството си на каква. Арестуваха ги по най-безобразният, показен начин“, заяви Добрев. „Чупрене е във Видинска област. Каня ви да отидете, там се развива някаква ски зона. Може би ще бъде българският Крушевел, където цените на земята стават близо 500, 1000 евро на квадратен метър“, коментира той. „Надявам се институциите да бъдат справедливи и да излязат с констатациите си максимално бързо. Кметът е подкрепен от БСП и ние на този етап не сме се разграничили от него. Чакаме повече информация. Аз съм изненадан за тази акция в Чупрене, където максималната работна заплата е 600 лв. да видим как ще се развият нещата“, каза още Кирил Добрев. \r\nДеница КИТАНОВА", "date": "2019.04.10", "title": "Кирил Добрев, БСП: Със сигурност има някой подбран за КПКОНПИ"}
{"url": "http://www.focus-news.net/news/2019/04/10/2645003/dobrich-zapochva-kandidatstvaneto-za-finansovo-podpomagane-na-semeystva-i-dvoyki-s-reproduktivni-problemi.html", "text": "Община град Добрич информира всички заинтересовани лица, че започва кандидатстването за финансово подпомагане за 2019 година на семейства и двойки с репродуктивни проблеми, с постоянен и/или настоящ адрес на територията на Общината. Това съобщиха от пресцентъра на  Община град Добрич . \r\nСрокът за подаване на заявителни документи  е до  10 май 2019 г. включително. \r\nМясто за подаване на документи: „Център за услуги и информация“, работно място „Деловодство“, ет. 1 в сградата на Община град Добрич. \r\nОт общината припомнят, че за да получат финансово подпомагане за извършване на ин витро процедури, двойките следва да отговарят на следните критерии: \r\n-\tда са български граждани, притежаващи постоянен и/или настоящ адрес на територията на  Община град Добрич през последните три години, като на това условие следва да отговаря поне единият от кандидатите; \r\n-\tда нямат задължения към Община град Добрич; \r\n-\tда са с непрекъснати здравно-осигурителни права; \r\n-\tда са пълнолетни; \r\n-\tда са завършили средно образование;  \r\n-\tда не са осъждани за престъпления от общ характер; \r\n-\tда не са поставени под запрещение; \r\n-\tда не се водят на отчет в регистрите на ЦПЗ „Д-р П. Станчев” гр. Добрич; \r\n-\tда са семейства или двойки, живеещи на семейни начала; \r\n-\tда не са роднини по права линия и по съребрена линия до четвърта степен; \r\n-\tда е налице доказан стерилитет /независимо с женски и/или с мъжки фактор/, лечим единствено с методите на АРТ и по-конкретно IVF или ICSI; \r\n-\tда не са одобрени за финансово подпомагане за ин витро процедури от „Центъра за асистирана репродукция” или от друга институция предоставяща финансиране за лечение на репродуктивни проблеми за същата календарна година, в която кандидатстват за финансиране със средства от бюджета на Община град Добрич ; \r\n-\tвъзрастта на жените, кандидатстващи за финансиране със средства от бюджета на Община град Добрич да съответства на Наредба № 28/20.06.2007 г. на Министерство на здравеопазването за дейности по асистирана репродукция. \r\nНовост през тази година е значителното улесняване на кандидатите относно документацията, която следва да предоставят при подаване на заявление. Предвижда се извършване на служебна справка за всяка необходима информация, налична в информационните масиви на Община град Добрич. \r\nНеобходимите документи за кандидатстване и Правилника за отпускане на финансова помощ за лечение на семейства и двойки с репродуктивни проблеми, с постоянен и/или настоящ адрес на територията на Община град Добрич може да намерите на официалната страница на Община град Добрич.\t \r\nТелефон за контакти: 0876 10 30 17 – Фатма Капитанова – Дирекция „Хуманитарни дейности”   \r\nНеобходимите за кандидатстване документи могат да бъдат свалени  .", "date": "2019.04.10", "title": "Добрич: Започва кандидатстването за финансово подпомагане на семейства и двойки с репродуктивни проблеми"}
{"url": "http://www.focus-news.net/news/2019/04/10/2645002/sredstvata-za-chlenskiya-vnos-na-nimh-v-eumetsat-veche-shte-se-planirat-po-byudzheta-na-mon.html", "text": "Във връзка с преобразуването от 1 януари 2019 г. на Националния институт по метеорология и хидрология (НИМХ) от основно звено при Българската академия на науките в самостоятелен разпоредител с бюджет по бюджета на Министерството на образованието и науката, членствените правоотношения на НИМХ в Европейската организация за разработване на метеорологични спътници (EUMETSAT) също преминават към новото юридическо лице. Това съобщиха от  правителствената информационна служба.    \r\nВ тази връзка Правителството изменя протоколно решение от 14 август 2013 г., с което необходимите средства за заплащане на членския внос на НИМХ в EUMETSAT вече ще се планират не по бюджета на БАН, а по бюджета на МОН, към който е НИМХ.", "date": "2019.04.10", "title": "Средствата за членския внос на НИМХ в EUMETSAT вече ще се планират  по бюджета на МОН"}
{"url": "http://www.focus-news.net/news/2019/04/10/2645004/varna-dvama-chlenove-ot-organizatsiyata-na-abv-v-grada-vlizat-v-listata-na-koalitsiya-za-balgariya-za-evropeyskite-izbori.html", "text": "Двама членове от организацията на АБВ във Варна ще влязат в листата на „Коалиция за България“ за предстоящите европейски избори. По-късно днес трябва да станат ясни всички имена, обяви председателят на Областната организация, член на НС на АБВ и член на Изпълнителното бюро на партията, доц. Георги Кючуков, предаде репортер на  Радио „Фокус“ – Варна . Той припомни, че на разширен Национален съвет на коалиционните партньори е избран за водач на листата за европейските избори проф. Боян Дуранкев. Коалицията ще участва с пълна листа. В нея ще има представители на всички коалиционни партньори. Тя е определена въз основа на номинации от структурите в цялата страна. Що се отнася до АБВ, доц. Кючуков обясни, че основното, което различава партията от всички други е, че поставя на едно от челните места в програмата си борбата за мир в Европа и в Света.  \r\n„Наши представители бяха поканени на срещата на страните от групата БРИКС в Делхи и пред представители от 50 държави представиха Всеобщото движение за мир. Предстои то да бъде разширено по обхват и да бъде представено пред Организацията на обединените нации“, допълни доц. Кючуков. Що се отнася до разногласията във връзка с регистрацията на „Коалиция за България“ за евровота, той допълни, че много неприятно звучат изказванията на настоящи и бивши лидери на Българската социалистическа партия, които обвиняват АБВ в кражба на гласове. „За да крадеш нещо, то трябва да е твоя собственост. Аз бих отишъл и лично бих се извинил на господин Станишев, ако покаже нотариален акт или касова бележка, с които ги е купил. Това е непочтено според мен и излиза извън добрия политически вкус. Ние никога и по никакъв повод не искаме да се конфронтираме с БСП. Напротив искаме да имаме нормален диалог на равноправна основа. Защото в нашата коалиция в стратегическото споразумение изрично е показано, че и седемте партии са равнопоставени. Докато от БСП директно ни казват „Вие ни подкрепете, а после ще видим“, коментира на брифинг днес във Варна доц. Кючуков. \r\nДиана СТОЕВА", "date": "2019.04.10", "title": "Варна: Двама членове от организацията на АБВ в града влизат в листата на Коалиция за България за европейските избори"}
{"url": "http://www.focus-news.net/news/2019/04/10/2645005/blagoevgrad-dvizhenieto-po-pat-2-19-mesta-gospodintsi-pri-km-73-sled-otklonenieto-za-s-bukovo-v-posoka-gotse-delchev-se-osashtestvyava-v-edna-lenta-poradi-izteglyane-na-avariral-avtomobil.html", "text": "Движението по път ІІ-19 Места - Господинци, при км 73, след отклонението за с. Буково, в посока Гоце Делчев, се осъществява в една лента поради изтегляне на аварирал автомобил. Това съобщиха от пресцентъра на  Агенция \"Пътна инфраструктура\" . Необходимо е шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.04.10", "title": "Благоевград: Движението по път ІІ-19 Места - Господинци, при км 73, след отклонението за с. Буково, в посока Гоце Делчев, се осъществява в една лента поради изтегляне на аварирал автомобил"}
{"url": "http://www.focus-news.net/news/2019/04/10/2645007/balgariya-otpuska-200-000-evro-za-namalyavane-na-migratsionnite-pototsi-kam-evropa.html", "text": "България отпуска хуманитарна помощ на стойност 200 000 евро за намаляване на миграционните потоци към Европа. Това е предвидено в проекта на споразумение между страната и Европейската инвестиционна банка, одобрен от Министерския съвет. Това съобщиха от  правителствената информационна служба. \r\nТака България се включва в Инициативата за икономическа устойчивост, която осигурява подкрепа включително за финансирането на проекти в страните от Западните Балкани за преодоляване на причините за засилената миграция към Европа. \r\nСредствата ще бъдат осигурени от бюджета на МВнР, предназначен за официална помощ за развитие и хуманитарна помощ. Споразумението следва заложените приоритети в приетата от Министерския съвет Средносрочна програма за помощ за развитие и хуманитарна помощ за периода 2016-2019 г. \r\nВключването на България в инициативата е солидарен принос за справяне с най-сериозните предизвикателства, свързани с развитието, хуманитарните и миграционни процеси, възникнали в съседство на Европейския съюз.", "date": "2019.04.10", "title": "България отпуска 200 000 евро за намаляване на миграционните потоци към Европа"}
{"url": "http://www.focus-news.net/news/2019/04/10/2645008/blagoevgrad-vazstanoveno-e-dvizhenieto-po-pat-ii-19-mesta-gospodintsi-pri-km-73.html", "text": "Възстановено е движението по път II-19 Места - Господинци при км 73. Това съобщиха от пресцентъра на  Агенция \"Пътна инфраструктура\" .", "date": "2019.04.10", "title": "Благоевград: Възстановено е движението по път II-19 Места - Господинци при км 73"}
{"url": "http://www.focus-news.net/news/2019/04/10/2645011/grazhdanski-dialog-na-tema-regionalno-razvitie-shte-se-provede-v-dobrich.html", "text": "Граждански диалог на тема Регионално развитие, част от платформата „Европа в нашия дом”, ще се проведе в Добрич, съобщиха от  пресцентъра на ПП ГЕРБ . Форумът ще се състои на 11 април (четвъртък) от 16.00 часа в Конферентната зала на комплекс “Изида”. Във фокуса на обсъжданията ще бъдат националните и местните приоритети в регионалното развитие,  европейската солидарност и ключовите инфраструктурни проекти на областно ниво. В гражданския диалог участие ще вземат Николай Нанков – заместник-министър на регионалното развитие и благоустройството, народните представители вицеадмирал Пламен Манушев и Даниела Димитрова. Дискусията е отворена за всички граждани и институции.", "date": "2019.04.10", "title": "Граждански диалог на тема Регионално развитие ще се проведе в Добрич"}
{"url": "http://www.focus-news.net/news/2019/04/10/2645010/blagoevgrad-po-razporezhdane-na-kmeta-d-r-kambitov-montirat-novi-peyki-v-dvora-na-mbal-v-grada.html", "text": "Кметът д-р Атанас Камбитов разпореди да бъдат монтирани нови пейки в двора на Многопрофилната болница за активно лечение (МБАЛ) в Благоевград. Това съобщиха от пресцентъра на  Общината . В момента се поставят дървени дъски на определени за целта места. Идеята е да бъдат създадени по-добри условия за пациентите на лечебното заведение. Ще бъдат поставени и нови кошчета за отпадъци. На места, където  асфалтът е с нарушена цялост, настилката ще бъде обновена.  \r\nПри старта на кампанията „Чист и зелен Благоевград! От нас зависи!“, инициирана от кмета д-р Атанас Камбитов, голяма част от терените около отделенията в болницата бяха почистени. В инициативата активно участваха дамите от Съвет на жените, които ще продължат почистването и следващия уикенд.Благодарение на тяхната креативност, стари автомобилни гуми бяха превърнати в цветни саксии. \r\nИнициативата „Чист и зелен Благоевград! От нас зависи!“ продължава и на 13 и 14 април. Жителите могат да се включат, като почистят избран от тях терен, в това число своите дворни места и междублокови пространства. Отново ще бъдат разположени и шатри, на които ще се раздават помощни материали. Те са осигурени от Община Благоевград, Еко Партнърс, Mr. Bricolage и „Метро“.   \r\n Раздавателните пунктове ще бъдат при Спортен комплекс „Пирин“ за жителите на кварталите „Еленово“ и „Ален мак“, в кв. „Струмско“ срещу магазин „Стоми“, в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде разположена в двора на бившия  механотехникум.  На площад „Македония“ също ще има разположена шатра. Материалите ще бъдат раздавани от младежи към Детски парламент – Благоевград.", "date": "2019.04.10", "title": "Благоевград: По разпореждане на кмета д-р Камбитов монтират нови пейки в двора на МБАЛ в града"}
{"url": "http://www.focus-news.net/news/2019/04/10/2645006/afp-mateo-salvini-pozdravi-svoya-priyatel-benyamin-netanyahu-za-izbornata-pobeda.html", "text": "Италианският вицепремиер Матео Салвини вчера поздрави своя приятел Бенямин Нетаняху, за изборната победа в Израел, предава  AFP . \r\nСалвини, който е ръководител на крайно дясната „Лига“, също изпрати \"голяма прегръдка\" на израелския народ в коментар, придружен от снимка на Салвини и Нетаняху, които се ръкуват и се усмихват. \r\nПочти пълните резултати дават възможност на израелския министър-председател Нетаняху да сформира дясна коалиция и да удължи пребиваването си на премиерския пост. \r\nРезултатите от гласуването във вторник дойдоха въпреки обвиненията в корупция срещу 69-годишния израелски премиер. \r\nДумите на Салвини предизвикаха гняв сред някои потребители на социалните медии, които го обвиниха както за подкрепата на израелската политика, така и за изпращането на подкрепата си към Нетаняху пред италианския премиер или министъра на външните работи, коментира AFP.  Юлиян Марков", "date": "2019.04.10", "title": "AFP: Матео Салвини поздрави „своя приятел“ Бенямин Нетаняху за изборната победа"}
{"url": "http://www.focus-news.net/news/2019/04/10/2645015/odobren-e-proekt-na-sporazumenie-za-sazdavaneto-na-ofis-na-svetovnata-banka-za-spodeleni-uslugi-i-drugi-funktsii-v-sofiya.html", "text": "Министерският съвет одобри проект на Споразумение между правителството на Република България и Международната банка за възстановяване и развитие („Световна банка“) за предоставяне на подкрепа за установяването и функционирането на Офис на Световната банка за споделени услуги и други функции в гр. София.Това съобщиха от  правителствената информационна служба. \r\nТази структура ще осигури възможност за непрекъсваемост на дейностите по предоставяне на услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка, и ще бъдат ангажирани с разработването на продукти с висока добавена стойност. \r\nРеализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок. \r\nУстановяването на Офиса в България ще има положително влияние върху икономическата среда в страната - ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. В допълнение, присъствието на авторитетна организация като Световната банка в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. \r\nГрупата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението. Централата на Групата е във Вашингтон.", "date": "2019.04.10", "title": "Одобрен е проект на споразумение за създаването на Офис на Световната банка за споделени услуги и други функции в София"}
{"url": "http://www.focus-news.net/news/2019/04/10/2644998/kiril-dobrev-bsp-shte-podadem-zhalba-v-sada-za-markata-koalitsiya-za-balgariya-nelepo-e-15-godini-po-kasno-rumen-petkov-da-izpolzva-priyomite-na-vragovete-si.html", "text": "Ще подадем жалба в съда за марката „Коалиция за България“ – нелепо е 15 години по-късно Румен Петков да използва прийомите на враговете си. Това каза заместник-председателят на БСП Кирил Добрев по време на пресконференция, предаде репортер на  Агенция „Фокус“. \r\n„Към момента четири евродепутати има „Коалиция за България“ – Станишев, Пирински, Неков и Курумбашев и като такива до 26 май са под ръководството на Румен Петков. Според ЦИК. От вчера Румен Петков е в състояние да търси сметка от тези четирима депутати как гласуват. Имаме един месец до 26-ти. Предлагам да им събере и членски внос“, допълни още Добрев.  \r\nТой посочи, че е имал възможност да говори много за политиците на прехода. „За съжаление голяма част от тях си останаха в Прехода. Оттогава досега минаха 30 години. Поколенията, времената са различни. Да копираш модел отпреди 20-30 години, в който търсиш подобна абревиетура на партия, за да заблуждаваш избирателя, днес е вече нелепо. Ако искат, могат да си изберат и да си намерят Елена Йончева, която също да си включат в листата, за да може подвеждането на избирателя да бъде пълно и на 100 %. Румен Петков водеше тази партия към много победоносни избори, но 15 години по-късно да използваш прийоми, които са използвали твоите врагове тогава, е меко казано нелепо“, подчерта още Добрев. По думите му след тези изказвания ще последват канонада от интервюта. „Поздравявам г-н Петков, че е открил „Фейсбук“ и поздравявам хората, които поддържат неговата страница – справят се добре. Иначе това, което ще направим ние е да подадем жалба в съда и да търсим своите права. Няма да позволим по подобен елементарен начин в 21 век да бъдат подвеждани българските избиратели“, посочи Добрев.  Юристът на БСП Аглика Виденова  обясни, че от партията са се надявали здравият разум да проработи. „Все пак някакви елементарни човешки, ако щеш бивши другарски емоции да надделеят, да се намери път за регламентирано разрешаване на казуса с марката „Коалиция за България“.  За съжаление нашите бивши другари са решили да бъдат от страната на управляващите, да бъдат не само техни партньори, а да играят срещу семейството си, макар и бивше. На всичкото отгоре включиха и машината ЦИК. Искрено им съчувствам на тях, тъй като там има много подготвени юристи. Политическият натиск, който им беше оказан, беше нещо феноменално“, каза още Виденова. Тя подчерта, че патентът върху „Коалиция за България“ е на БСП. По думите й той е регистриран в 14 класа за стоки  и услуги, свързани с предмета на дейност на партията, касаещи хуманитарни, образователни, социални, културни, изследователски и научни дейности.  \r\nДеница КИТАНОВА", "date": "2019.04.10", "title": "Кирил Добрев, БСП: Ще подадем жалба в съда за марката „Коалиция за България“ – нелепо е 15 години по-късно Румен Петков да използва прийомите на враговете си"}
{"url": "http://www.focus-news.net/news/2019/04/10/2645016/odobreni-sa-rezultatite-ot-balgarskoto-uchastie-v-provedeni-zasedaniya-na-saveta-na-es.html", "text": "Правителството одобри резултатите от българското участие в заседанието на Съвета на Европейския съюз по заетост и социална политика, което се състоя на 15 март в Брюксел. Това съобщиха от  правителствената информационна служба.  По време на форума бе постигнат частичен общ подход по Регламента относно Европейския фонд за приспособяване към глобализацията. Целта е Фондът да продължи да действа като специален инструмент, позволяващ на ЕС да предприеме мерки в случай на появата на неочаквани негативни ситуации в резултат от глобализацията и преструктурирането. Проведен беше и ориентационен дебат, в който държавите-членки представиха вижданията си относно социалното измерение на Европа след 2020 г. Тема на дискусия беше и Европейският семестър за 2019 г.  \r\nСъветът на ЕС по земеделие и рибарство проведе заседание на 18 март в Брюксел. Обменени бяха мнения по Пакета за реформата на Общата селскостопанска политика (ОСП) след 2020 г. Министрите дискутираха и темата за биоикономиката въз основа на формулирани от румънското председателство въпроси. Словенската делегация, подкрепена от България, Хърватия, Кипър, Гърция, Малта и Португалия, представи общ документ относно необходимостта от по-голяма финансова подкрепа за дребномащабния крайбрежен риболов по линия на новия Европейски фонд за морско дело и рибарство след 2020 г. \r\nВ рамките на заседанието на Съвет „Общи въпроси“ на 19 март в Брюксел бяха приети редица законодателни и незаконодателни предложения, включително за промени по процедурата за проверка за нарушения на правилата за защита на личните данни в контекста на изборите за Европейски парламент. Одобрени бяха и 11 законодателни акта, свързани с подготовката на ЕС за оттеглянето на Обединеното кралство от Съюза без споразумение. Проведена бе дискусия по темите за климата и миграцията като елементи от преговорите по следващата Многогодишна финансова рамка на Съюза. Министрите обсъдиха дневния ред на редовното заседание на Европейския съвет на 21-22 март 2019 г., посветено на темите за задълбочаване и укрепване на Единния пазар, изменение на климата, Срещата на върха EC-Китай, борбата с дезинформацията и петата годишнина от незаконното анексиране на Крим и Севастопол от Русия. Обменени бяха мнения по Обобщителния доклад относно приноса на Съвета към Европейския семестър и бе отчетена представената от Председателството актуализирана пътна карта за Европейския семестър през 2019 г. Съвет „Общи въпроси“ проведе заседание и по член 50 от Договора за ЕС.  \r\nMинистрите и държавните секретари по европейските въпроси на държавите - членки на ЕС проведоха неформална среща на 11 и 12 март в Букурещ. Теми на заседанието бяха Многогодишната финансова рамка 2021-2027 г. (МФР) и бъдещият Стратегически дневен ред на ЕС. Дискусията по МФР се фокусира върху приноса на бюджета на ЕС в подкрепа на общите политически приоритети, както и върху осигуряването на подходящ инструментариум, който да позволи на Съюза да реагира бързо при непредвидени обстоятелства.  \r\nФинансирането и иновациите в културните и творчески сектори е една от темите на неформалното заседание на Съвета на ЕС по образование, младеж, култура и спорт (част „Култура“), което ще се проведе на 16 април в гр. Букурещ. Румънското председателство е включило в дневния ред на заседанието още две основни теми за дискусии: „Да се учим от миналото, да изграждаме бъдещето: Европейското културно наследство в светлината на прожекторите“, както и обсъждане на проект на Декларация от Букурещ относно ролята на културата в изграждането на бъдещето на Европа.  \r\nНеформално заседание ще проведе Съветът по общи въпроси на ЕС във формат „Кохезионна политика” на 11 и 12 април в гр. Букурещ. Министрите от държавите-членки ще обсъдят предизвикателствата пред програмирането и изпълнението на фондовете за икономическо, социално и териториално сближаване като инструменти за икономически растеж и постигане на единство в Европа. Заседанието се провежда и с оглед на решенията относно бъдещата Многогодишна финансова рамка (МФР) на ЕС, които Европейският съвет следва да вземе до края на 2019 г.  \r\nСъветът на ЕС по заетост, социална политика, здравеопазване и потребителски въпроси ще заседава неформално във формат „Здравеопазване“ на 14 и 15 април в гр. Букурещ. Предвидена е дискусия по темите „Достъп до лекарствени продукти -достъп на пациентите до иновативни и скъпоструващи лекарства и лечение (Първа сесия)“ и „Информация за прилагането на Директива 24/2011/ЕС за трансграничното здравно обслужване - мобилност на пациента (В гора сесия)“.  \r\nНа 15 април в Брюксел ще заседава Съветът на ЕС по земеделие и рибарство. Министрите ще продължат с дискусиите по пакета за реформа на ОСП след 2020 г., с фокус върху темата за зелената архитектура от Регламента за стратегическите планове за ОСП. Очаква се да бъдат обменени мнения по селскостопанските аспекти на съобщението на ЕК „Чиста планета за всички: стратегическа дългосрочна визия за неутрална по отношение на климата икономика”, както и по доклада на Оперативната група за селските райони на Африка въз основа на формулирани от Румънското председателство въпроси. Делегацията на Нидерландия ще представи информация относно действията на ЕС срещу обезлесяването и деградацията на горите, а ЕК ще информира Съвета относно проведената на 5 април в гр. Букурещ Конференция на високо равнище за изследвания и иновации в селското стопанство.", "date": "2019.04.10", "title": "Одобрени са резултатите от българското участие в проведени заседания на Съвета на ЕС"}
{"url": "http://www.focus-news.net/news/2019/04/10/2645001/dots-georgi-kyuchukov-pp-abv-varna-pretentsiite-na-bsp-za-registratsiyata-na-koalitsiya-za-balgariya-za-evropeyskite-izbori-sa-neosnovatelni.html", "text": "Вчера неоснователните претенции на БСП за регистрацията на „Коалиция за България“ за предстоящите европейски избори бяха отхвърлени с 13 на 6 гласа „За“, от членовете на Централната избирателна комисия. Това коментира на пресконференция във Варна председателят на областната структура на АБВ и член на НС и на Изпълнителното бюро на партията доц. Георги Кючуков, предаде репортер на  Радио „Фокус“ – Варна . Той коментира, че БСП ще обжалват решението на ЦИК, но най-вероятно това няма да попречи на АБВ и останалите партии от. На брифинга доц. Кючуков обясни сагата с марката „Коалиция за България“.  \r\nПо думите му името е било предложено пред коалиционните партньори от председателя на Обединения блок на труда (ОБТ) Катя Атанасова. Именно с това е започнала голямата драма, според него. „Вместо да използва удобно подадената топка с всички скандали в ГЕРБ, ръководството на БСП реши да насочи всичките си усилия срещу нашата коалиция. Госпожа Нинова се уплаши да забие тази високо вдигната топка в полето на ГЕРБ, вероятно с опасението, че може да удари някой от бившите си съпартийци от СДС“, коментира още той и припомни, че през 2016 година Николай Малинов от ОБТ пръв е регистрирал марката „Коалиция за България“ за следващите европейски избори. През тази година той е прехвърлил правата на сегашното обединение, с което АБВ и останалите леви партии се регистрират за евровота. Същевременно обаче, от БСП са подали заявление в патентното ведомство на 29 юни миналата година, за получаване на права за използване на марката за търговски цели и са го получили на 1 април тази година. С него те могат да използват марката върху 42 артикула. Сред тях са гравирани благородни метали и техните сплави, бижутерия, скъпоценни и полускъпоценни камъни, часовници и хронометрични уредби, домакински или кухненски прибори и съдове, сервизи и прибори за хранене, с изключение на вилици, ножове и лъжици, върху текстил и заместители на текстил, спално бельо, завеси, синтетика, върху облекло, обувки, шапки и принадлежности за глава, върху дантели и бродерии.  \r\n„Щеше да бъде смешна, ако не беше тъжна тази конфронтация в лявото пространство“, коментира днес доц. Кючуков. Според него Политическа партия АБВ е от лявото политическо пространство и техни опоненти се явяват ГЕРБ и партиите в дясно. В тази връзка от структурата са се обърнали към всички леви партии за сключване на предизборно споразумение за взаимодействие, с оглед победа на левицата в предстоящите поне два избора през тази година. В началото шест партии са откликнали на този призив. Сред тях са „ОБТ. Български лейбъристи“, ПД „Социалдемократи“, ПП „Български либерали“, ПП „Движение за социален хуманизъм“, ПП „Възраждане на отечеството“ и ПП „Българска левица“. Той подчерта, че е сключено споразумение с тях за срок от пет години. Искането е било споразумението да е за дълъг период, а не от избор до избор. На този призив Българската социалистическа партия не е откликнала и е започнала атаки срещу АБВ. „Аз подчертавам, наш опонент не е БСП, тя е конкурент в лявото пространство“, коментира доц. Кючуков. Той добави, че двете партии не могат да бъдат опоненти, при положение, че изповядват близки идеологии. \r\nДиана СТОЕВА", "date": "2019.04.10", "title": "Доц. Георги Кючуков, ПП АБВ – Варна: Претенциите на БСП за регистрацията на „Коалиция за България“ за европейските избори са неоснователни"}
{"url": "http://www.focus-news.net/news/2019/04/10/2645014/burgas-izpalnenieto-na-vtori-etap-ot-remonta-na-bul-zahari-stoyanov-startira-na-15-april.html", "text": "В понеделник, 15 април, стартира изпълнението на втори етап от ремонта на бул. \"Захари Стоянов\", основната входно-изходна пътна артерия за жителите на многолюдния к-с \"Меден рудник\" в Бургас. Това съобщиха от пресцентъра на  Общината . Въвеждането на временната организация на движение ще стане след сутрешния пик, когато хората отиват на работа. Втори етап на проекта включва възстановяване и рехабилитация на настилката в едното платно на участъка от кръстовището на бул. \"Захари Стоянов\" с ул. \"Георги Попаянов\" до кръстовището за квартал \"Горно Езерово\". По предварително съгласуван план-график, неговото изпълнение ще продължи две седмици. След това движението ще бъде пуснато в цялото ляво платно (посока център) в участъка от кръстовището на бул. \"Захари Стоянов\" с ул. \"Александър Георгиев Коджакафалията\" до кръстовището за квартал \"Горно Езерово\". После машините ще се преместят в другото платно, работейки в обратната посока - от кръстовището за квартал \"Горно Езерово\" до кръстовището на бул. \"Захари Стоянов\" с ул. \"Георги Попаянов\" (Трети етап) и от кръстовището на бул. \"Захари Стоянов\" с ул. \"Георги Попаянов\" до кръстовището на бул. \"Захари Стоянов\" с ул. \"Александър Георгиев Коджакафалията\" (Четвърти етап). \r\nПрез двете седмици за изпълнение на Втори етап ще е забранен ляв завой при кръстовището с връзката към \"Горно Езерово\" за движещите се по булевард \"Захари Стоянов\" автомобили. Затова, ако излизате от \"Меден рудник\" и искате да стигнете до квартал \"Горно Езерово\", ще трябва да слезете до Пътен възел Юг, да завъртите обратно към комплекса и после да завиете надясно към \"Горно Езерово\". Забраната за ляв завой не важи за идващите от \"Горно Езерово\" автомобили. \r\nОт 15 април, до края на ремонта, тоест до завършването и на Четвърти етап, се налага да бъде спряно движението на тролейбусите Т1 и Т2. За нормалното обслужване на пътуващите \"Бургасбус\" ще насити с допълнителни курсове графика на автобусните линии Б11 и Б12, които в голяма степен дублират маршрута на тролеите. \r\nЗа периода до края на ремонта няма да се обслужва също така автобусна спирка \"Капчето\" в двете посоки. На 200 метра от нея се намира спирка \"Вая\", в близост до магазин \"Мосю Бриколаж\", която ще се обслужва както досега. \r\n\"Ремонтът на бул. \"Захари Стоянов\" е труден, но необходим и полезен. Спазвайте знаците и временната сигнализация на пътя! Община Бургас и изпълнителят на ремонта ще се постараят да ограничат дискомфорта за шофьорите до възможния минимум и проектът да бъде завършен достатъчно бързо, но не за сметка на качеството. За целта строителната фирма въведе удължено работно време. За началото и сроковете на следващите етапи, както и за възможни промени в хода на ремонта, Община Бургас ще уведомява своевременно своите жители и гости. Шофирайте внимателно! Пазете себе си и другите на пътя!\", посочиха от Общината.", "date": "2019.04.10", "title": "Бургас: Изпълнението на втори етап от ремонта на бул. \"Захари Стоянов\" стартира на 15 април"}
{"url": "http://www.focus-news.net/news/2019/04/10/2645013/ministar-krasimir-valchev-obshtina-burgas-izprevarva-natsionalnite-politiki-v-sferata-na-obrazovanieto.html", "text": "Община Бургас изпреварва националните политики в сферата на образованието. Това каза министърът на образованието и науката Красимир Вълчев по време връчването на наградата за Град на знанието на 2018 г. на церемонията „Най-добър град за живеене в България 2018 г.“, предаде репортер на  Агенция \"Фокус\".  „Всички, които разбирате и се занимавате с местни политики, финанси, знаете, че голяма част от средствата за образование са делегираните дейности. Местните дейности са насочени в много голяма степен в дофинансиране на детските градини и това което отделя като разходи общината е насочено към материалната база. Малко са общините, които правят допълнителни месни политики, които да надграждат микса от политики, които се финансират от държавния бюджет чрез общинските бюджети. В случая с Община Бургас, политиките, които е стартирала не само надграждат този микс, но бих казал, че адресират пътя на националните политики. Те изпреварват националните политики“, каза още Вълчев. „Аз като се запознах с целия списък с дейности, всъщност си казах, че всъщност това е, което ние правим и искаме да правим. Отговаряйки за бъдещето, ние трябва да подготвим повече деца с умения на дигиталната креативност, общината създаде гимназия по компютърно програмиране и иновации. Въведе компютърно моделиране от първи клас, ние го въведохме от трети. С проекта „Образование а бъдещето“, което предстои да стартираме, искаме да въведем като дейности и интереси от първи клас. Все неща, за които Община Бургас ни е изпреварила“, обясни министърът. „Въведе английски език от първи клас, направи  програмата „Първокласно училище“ за оборудването а всички класни стаи, в които ще постъпят първолаци, отдели 4 милиона и 700 за модернизиране на базата за професионално образование, нещо, което също е акцент в нашата политика и е свързано с възстановяването на репутацията на професионалното образование и привличането на повече деца към това, което пък е възможност от друга страна да задържим повече деца в регионите на страната. Списъкът е толкова дълъг и впечатляващ. Още веднъж поздравления за наградата“, каза Вълчев по време на награждаването.  \r\nТеодора ПАТРОНОВА", "date": "2019.04.10", "title": "Министър Красимир Вълчев: Община Бургас изпреварва националните политики в сферата на образованието"}
{"url": "http://www.focus-news.net/news/2019/04/10/2645012/stara-zagora-poluchi-priz-siguren-grad-ot-dvanadesetoto-izdanie-na-prouchvaneto-koy-e-nay-dobriyat-grad-za-zhiveene-v-balgariya.html", "text": "Стара Загора заслужи приза „Сигурен град“ от дванадесетото издание на проучването „Кой е най-добрият град за живеене в България“, организирано от Дарик Радио. Това съобщиха от пресцентъра на  Общината . Отличието бе връчено от Малина Крумова, председател на Държавна агенция „Безопасност на движението по пътищата“. Наградата получи Делян Иванов, секретар на Община Стара Загора, и благодари за признанието от името на кмета на общината Живко Тодоров.  \r\n„Сигурността за нашите жители е приоритет. Тази година сме заложили на допълване на видеонаблюдението. Предстои монтаж на стотици камери около детските площадки, по пешеходната зона на Стара Загора, както и в паркове и обществени зони“, каза Иванов по време на церемонията в София днес.  \r\nПо време на награждаването стана ясно още, че Стара Загора е с малък брой пътнотранспортни произшествия, както и е водеща при санкционираните пешеходци, пресичащи неправилно.  \r\nВ класацията са взети под внимание криминалните статистики, данните за пътната безопасност, както и сигурността на придвижване с градския транспорт и направените инвестиции и подобрения за пътната инфраструктура в общинската пътна мрежа.  \r\nИ тази година, в проучването участваха 27-те областни града в страната, които бяха оценявани по 5 критерия – Икономика, Екология, Качество на живота, Образование и Сигурност.  \r\nСтара Загора е носител на призовете „Най-добър град за живеене за 2017 година“, както и „Най-перспективен град за 2015 година“.", "date": "2019.04.10", "title": "Стара Загора получи приз „Сигурен град“ от дванадесетото издание на проучването „Кой е най-добрият град за живеене в България“"}
{"url": "http://www.focus-news.net/news/2019/04/10/2645009/mvr-grupata-za-reket-v-dimitrovgrad-e-otpuskala-zaemi-s-okolo-100-lihva.html", "text": "В хода на двудневната операция, проведена на 7 и 8 април в Димитровград, е неутрализирана дейността на организирана група от шестима братя, с основна дейност лихварство, съобщиха от  МВР . „Те отпускали заеми срещу много висока лихва – около 100%, или срещу задължения за прехвърляне на имущество“, поясни Димитър Петров, изпълняващ функциите административен ръководител на Специализираната прокуратура. „В процеса на разследването установихме дори напуснали страната хора, само да не са близо до тази група, а други - принуждавани да проституират, за да върнат заемите си. Днес ще бъде поискана мярка за постоянно задържане на петима от шестимата братя, като шестият се издирва. При задържането им, у тях са намерени златни накити и голяма сума пари\", допълни Петров. \r\n„Около половин килограм са откритите при процесуално-следствените действия златни накити, а парите са върнати от задължените суми“, съобщи заместник директорът на ГДБОП старши комисар Стоян Темелакиев, който определи потърпевшите като напълно обезверени от яростта и арогантността на лихварите. „Активната работа, свързана с дейността на групата, започна през август 2018 г., като в хода на работата са събрани достатъчно доказателства за осъществяваната престъпна дейност. Материалите бяха докладвани в Специализираната прокуратура, образувано бе досъдебно производство и работата продължи активно под тяхно ръководство, за да се стигне до операцията по задържането на участниците“, поясни Темелакиев. Като профил, той определи братята като отличаващи се с тотално незачитане на законността в държавата. След като предоставяли суми с изключително висок процент лихва, на практика  невъзможни за изплащане, при неизпълнение на задълженията са упражнявани наказателни действия, като включително  се стигало до побой и принуда към проституция. Основни ползватели на услугите им са били хора с нисък социален статус, основно от районите на Димитровград и Хасковско.  До 5 дни след получаването на заемите, те  били търсени с настояване за пълно възстановяване на сумата, вече главоломно нараснала, след което започвали и заплахите.", "date": "2019.04.10", "title": "МВР: Групата за рекет в Димитровград е отпускала заеми с около 100% лихва"}
{"url": "http://www.focus-news.net/news/2019/04/10/2645017/proizhodat-i-kachestvoto-na-produktite-ot-maslodayna-roza-shte-badat-garantirani.html", "text": "Правителството одобри проект на Закон за маслодайната роза. Това съобщиха от  правителствената информационна служба.  Целта е да се създаде единна национална регламентация за производство и преработка на маслодайна роза, която да гарантира качеството на българското розово масло. Необходимостта от създаването на закона идва от факта, че до този момент не съществува правна рамка, с която да се регулира производството и преработването на рози. \r\nЗемеделските стопани ще отглеждат насаждения само от сертифициран посадъчен материал. Ще се регламентират взаимоотношенията между производители и преработватели, чрез сключването на договори за изкупуване на цвят от маслодайна роза. \r\nПриемането на закона се налага поради настъпилите през последните години процеси на масово създаване на насаждения от маслодайна роза с неясен и разнороден сортов състав, различни стопански качества и свръхпроизводство на розовия цвят.", "date": "2019.04.10", "title": "Произходът и качеството на продуктите от маслодайна роза ще бъдат гарантирани"}
{"url": "http://www.focus-news.net/news/2019/04/10/2645019/promenya-se-ustroystveniyat-pravilnik-na-agentsiyata-za-horata-s-uvrezhdaniya.html", "text": "Правителството прие промени в Устройствения правилник на Агенцията за хората с увреждания (АХУ). Това съобщиха от  правителствената информационна служба.  Чрез измененията функционалната отговорност на административните звена на агенцията се привеждат в съответствие със Закона за хората с увреждания, който влезе в сила от 1 януари 2019 г. \r\nРазпоредбите на закона регламентират нови функции и дейности на АХУ. Те са свързани с участието на агенцията в механизма по координация в областта на политиката за правата на хората с увреждания, както и с разработването на програми и финансиране на мерки за стимулиране на стопанската инициатива в интерес на хората с увреждания и осъществяване на контролна дейност.  \r\nСред новите функции на АХУ е и изготвянето на 6-месечни и годишни отчети за изпълнението на политиката за правата на хората с увреждания, както и финансирането на създаването центрове за защитена заетост за хора с множество трайни увреждания на проектен принцип. \r\nНовите законови разпоредби предполагат надграждане на поддържаната информационна система за хората с увреждания с данни за тяхното здравословно състояние, квалификация, образователна степен, лични възможности за социално приобщаване, професионална реализация, социално-икономически статус. \r\nРазширяването на функциите и дейностите на АХУ обосновава необходимостта от укрепване на административния капацитет на агенцията. \r\nСъгласно промените в Устройствения й правилник, щатната численост на АХУ се увеличава с две щатни бройки чрез компенсирана промяна между второстепенни разпоредители с бюджет в системата на Министерството на труда и социалната политика, като се намалява общата численост на Агенцията по заетостта с две щатни бройки.", "date": "2019.04.10", "title": "Променя се Устройственият правилник на Агенцията за хората с увреждания"}
{"url": "http://www.focus-news.net/news/2019/04/10/2645021/mosv-oshte-osem-obshtini-shte-izgrazhdat-instalatsii-za-otpadatsi-sas-sredstva-po-opos.html", "text": "Още осем общини ще изграждат инсталации за отпадъци със средства по ОПОС, съобщиха от пресцентъра на  МОСВ . Министърът на околната среда и водите Нено Димов подписа договор за изграждане на анаеробна инсталация за общините Русе, Иваново, Сливо поле, Тутракан и Ветово. По проекта ще се построи съоръжение за преработка на разделно събрани биoразградими отпадъци, образувани на територията на Регионално сдружение за управление на отпадъците за регион Русе. С изпълнението на проекта ще се осигури допълнителен капацитет за рециклиране на отпадъци от близо 18 000 тона годишно. Инсталацията за анаеробно третиране на отпадъци ще обслужва над 200 000 жители. Общият размер на инвестицията е близо 34,8 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на 26 млн. лв. Срокът за изпълнение на проекта е 45 месеца. \r\nМинистър Димов подписа и договор за инсталации за преработка на отпадъци с общините Кюстендил, Трекляно и Невестино. Проектът предвижда проектиране и изграждане на инсталация за предварително третиране на битови отпадъци с капацитет 15 500 тона годишно и на инсталация за аеробно компостиране на зелени и/или биоразградими отпадъци с капацитет 3000 тона годишно. Съоръженията ще обслужват 53 000 жители. Предварителното третиране на отпадъците ще позволи извеждането от обема за депониране на различните полезни суровини. В резултат на това ще бъде постигнато намаление на депонираните битови отпадъци с 60,6 % (спрямо количеството на входящия поток на отпадъците). Зелените и биоразградими отпадъци ще се рециклират чрез аеробно компостиране за получаване на полезен продукт и ще бъдат използвани за производството на компост. Проектът е на стойност близо 9,7 млн. лв. ОПОС осигурява безвъзмездна финансова помощ в размер на 7 млн. лв. Срокът за изпълнение на дейностите по проекта е 35 месеца.", "date": "2019.04.10", "title": "МОСВ: Още осем общини ще изграждат инсталации за отпадъци със средства по ОПОС"}
{"url": "http://www.focus-news.net/news/2019/04/10/2645020/pravitelstvoto-odobri-srednosrochnata-byudzhetna-prognoza-za-perioda-2020-2022-g.html", "text": "Министерският съвет одобри средносрочната бюджетна прогноза за периода 2020-2022 година. Това съобщиха от  правителствената информационна служба.  С документа са определени средносрочните цели на фискалната политика, обвързани със заложените в Закона за публичните финанси (ЗПФ) правила, ограничения и основни принципи за управление на публичните финанси, като с нея се определят и таваните на разходите по отделни първостепенни разпоредители с бюджет и на бюджетните взаимоотношения за следващите три години. \r\nПриходните и разходните политики в тази прогноза са продължение на заложените в Актуализираната средносрочна бюджетна прогноза (АСБП) за периода 2019-2021 г., като разчетите за периода 2020-2022 г. са обвързани със заложената цел за запазване на балансирана бюджетна позиция за всяка от годините. \r\nОтчетени са актуалните макроикономически прогнози от пролетната макрорамка и новата оценка на приходните и разходните дискреционни мерки, като предложените допускания за развитие на хоризонталните и секторните политики са индикативни и могат да бъдат преразглеждани на втория етап от бюджетната процедура за 2020 г. при съобразяване с програмата на правителството за мандата на неговото управление и фискалните правила и цели. Акцентът при развитието на политиките на правителството ще бъде поставен върху области, за които след обществен дебат ще бъдат адресирани мерки в социално-икономическата сфера, включително такива, в отговор на препоръките на Съвета от 2018 г. и на отчетения от Европейската комисия в Националния доклад за България за 2019 г. напредък и предложения за фокусиране на вниманието върху укрепване на някои публични услуги. \r\nПриходната част на бюджета в средносрочен план показва тенденция на намаление от 37,2 % от БВП за 2020 г. до 36,0 % от БВП през 2022 г., а в номинален размер приходите се увеличават, като от 45 739,7 млн. лв. за 2020 г. се очаква да достигнат 49 867,5 млн. лв. през 2022 г. \r\nРазходите, изразени като процент от БВП, за периода 2020-2022 г. също бележат спад от 37,2 % до 36,0 %, или със средногодишна консолидационна стъпка от около 0,6 пр.п. от БВП. \r\nЗа 2020 г. се обсъжда увеличение на средствата за заплати и възнаграждения на заетите в бюджетния сектор по трудови и служебни правоотношения, включително и на средствата за осигурителни вноски, съпоставимо с това от 2019 г. На този етап това не е намерило отражение в разходните тавани по първостепенни разпоредители с бюджет, както и във взаимоотношенията с общините, като окончателно решение ще бъде взето на втория етап от бюджетната процедура за 2020 г., на базата на актуалните макроикономически прогнози от есенната макрорамка. \r\nВ разчетите за разходите е отразено развитието на текущите разходни политики. Разходите по КФП за периода 2020-2022 г. са индикативни и могат да бъдат преразглеждани на втория етап от бюджетната процедура за 2020 г. при съобразяване с приоритетите на правителството и с фискалните правила и цели. \r\nВ средносрочната бюджетна прогноза на начислена основа се очаква дефицит от 0,3 % от БВП за 2019 г. и бюджетни излишъци съответно от 0,4 % от БВП за 2020 г., 0,2 % от БВП за 2021 г. и 0,1 % от БВП за 2022 г. \r\nПолитиката в областта на данъците се характеризира с предвидимост, като същевременно насърчава развитието на бизнеса и инвестиционната активност чрез запазване на ниските данъчни ставки за преките данъци, широка данъчна основа и малко на брой данъчни преференции. \r\nПодобряването на ефективността на публичните разходи при реализиране на разходните политики е в пряка зависимост от провеждането на секторни структурни реформи, оптимизиране на разходите на бюджетните организации и повишаване на ефективността на публичните разходи в отделните сектори и засилване на техния принос за повишаване на икономическия растеж. \r\nПолитиките в държавния бюджет по отношение на общините са насочени към разширяване на възможностите за тяхното устойчиво и балансирано развитие, повишаване ефективността и подобряване на качеството и обхвата на дейностите на местно равнище. Основно предизвикателство пред общините е привеждане на фискалните показатели и правилата за дълга в съответствие с изискванията на ЗПФ, с цел постигане на финансова устойчивост и стабилност на общинските финанси. \r\nПрисъединяването на българския лев към Валутно-курсовия механизъм II (ERM II) преминава през изпълнението на одобрения от правителството на 22 август 2018 г. План за действие, включващ мерки в отговор на намеренията на Република България за присъединяване към ERM II и към Банковия съюз до юли 2019 г. Постигането на крайната цел - въвеждане на евро го — се очаква да повлияе положително на икономическата среда, както и на устойчивостта на публичните финанси. \r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2020-2022 г. се очаква намаление на държавния дълг до ниво от 21,6 млрд. лв. към края на 2022 г. или 15,6 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да намалява, движейки се в диапазона от 19,1 % до 16,7 % от прогнозното ниво на БВП, като номиналната стойност на дълга ще се стабилизира в границите 23,5-23,1 млрд. лв. годишно. \r\nПрез целия период прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергентност от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред държавите-членки на ЕС по отношение на ниското ниво на дългова тежест.", "date": "2019.04.10", "title": "Правителството одобри средносрочната бюджетна прогноза за периода 2020-2022 г."}
{"url": "http://www.focus-news.net/news/2019/04/10/2645018/nezavisimaya-gazeta-tranzitnata-traba-na-turski-potok-edva-li-shte-vleze-v-eksploatatsiya-predi-2021-godina.html", "text": "Транзитната тръба на „Турски поток“ едва ли ще влезе в експлоатация  преди 2021 година, пише руският вестник  “Независимая газета“ . \r\nНовината, че по време на преговорите в Москва, президентите на Русия и Турция Владимир Путин и Реджеп Тайип Ердоган, не можеха да се споразумеят за цената на газа, развълнува обществеността. Експерти смятат, че най-вероятно страните ще стигнат до компромис: възможна е отстъпка, но в замяна на нещо - например достъп до пазара на дребно в Турция. По-сериозните опасения са предизвикани от съдбата на втората транзитна линия: „Турският поток - 2“ едва ли ще бъде пуснат преди 2021 г., казват експерти. Този път Сърбия се явява проблемният участник в проекта. \r\n“Владимир Путин и Реджеп Тайип Ердоган не са се споразумели за цената на руския газ”, съобщиха информационните агенции по повод на преговорите между президентите на Русия и Турция. \r\n„Що се отнася до енергоносителите, за които говори Ердоган, те (цените на газа - НГ) се формират не по волята на„ Газпром “, а по пазарен метод. Това са цените на пазара, те не са определени от Газпром по директен начин ”, заяви руският президент на пресконференция след преговорите. \r\n„И тук има въпроси, има проблеми. Нашите турски приятели настояват за някои варианти, поради търговски причини, \"Газпром\" предлага други решения, каза Путин. \"Но тези решения ще продължат да съществуват, ще ги търсим, защото ценим турския пазар и отношенията с турските партньори.\" \r\n\"Даже не толкова цените, въпреки че това е много важен параметър\", продължи президентът.  „Става въпрос за стабилността на доставките на руски газ. Турция има много договори в областта на доставките на газ, не всички изпълняват своите договорни задължения, а Русия последователно изпълнява както обемите, така и цените, работи на базата на дългосрочни договори и, въпреки всички ценови показатели, създава основни условия за развитието на турската икономика, защото бизнесът разбира как ще живее в бъдеще, уверен съм в тези доставки. \" \r\nОсвен това, както отбеляза Путин, в есенно-зимния период Русия увеличава обема на доставките по искане на турското правителство, \"защото други партньори на Турция не са в състояние да се справят със задълженията си\". \r\nВ резултат на това разногласията заплашват ли цените на проекта? Експертите, попитани от изданието, смятат, че въпреки различията всъщност заплахата за пускане на първата тръба на „Турски поток“ е минимална. - Това не е първият такъв случай. Можем да си припомним историята на проекта за директен газопровод от Русия до Турция – „Син поток“, който в момента работи. Когато са били построени, в Турция са казали същото, че руският газ е скъп и е необходима отстъпка. Но постепенно газопроводът бе запълнен до 100%, ситуацията беше решена. Така е и тук - казва Сергей Правосудов, директор на Националния енергиен институт. \r\nКакто експертът очаква, партньорите ще седнат на масата за преговори, ще обсъдят предложенията и ще се намери компромис, \"защото страните са много зависими един от друг.\" Освен това Турция вече има дългосрочен договор с Русия, от който няма да може да се откаже за една нощ. \r\n\"Отстъпка е възможна в замяна на нещо\", продължава Правосудов. Той посочва един хипотетичен пример: възможно е да се организират не само доставки на границата, но да се създаде съвместно предприятие, което започва да работи на пазара на дребно, където цената е значително по-висока. В резултат на това, както обяснява експертът, предоставяйки отстъпка в търговията на едро, в рамките на съвместно предприятие, компанията доставчик не губи нищо, защото започва да печели от доставки на дребно. \r\n„Ние вярваме, че първата тръба на „Турски поток“ ще бъде пусната в експлоатация съгласно плана в края на 2019 г., а преди пускането на газопровода Русия и Турция ще разрешат всички въпроси по ценообразуването”, съгласява се Наталия Милчакова, заместник-директор на центъра „Алпари”. \"Особено след като строителството на първата линия вече е към завършване: през март морската и наземната част на първата линия на газопровода бяха свързани.\" \r\n\"Изграждането на морския участък на газопровода е завършено, строителството на сушата продължава както е планирано\", увери Ердоган предния ден. \r\n„Не става дума за пълен отказ на Турция от руския газ. Ако например Москва откаже да определи приемлива цена за Турция в договора, то тогава турският потребител няма да намери по-евтин от газта на съществуващия пазар и не може да бъде намерен в такъв обем, какъвто желаят ”, коментира Александър Пахомов, директор на Фонда за развитие и медиация на горивата и енергийния комплекс. , Според него, ние виждаме опита на Турция да разбере на каква отстъпка от \"Газпром\" може да разчита. \r\nМного по-тревожна е съдбата на втората тръба на „Турски поток” - все още с нея има много проблеми. В началото на 2018 г., когато \"Газпром\" получи разрешение да постави втора линия в изключителната икономическа зона и териториалните води на Турция, председателят на \"Газпром\" Алексей Милер обяви: \"Сега точно и двата газопровода ще бъдат пуснати в експлоатация до крайния срок, до края на 2019 година. \" \r\nЕкспертите се съмняват. Правосудов припомня: „Първата тръба ще осигури газ за Турция. В резултат на това ще се освободят газопреносни мощности на територията на Украйна, Румъния и България, чрез които днес се осъществява транзита на руски газ за Турция. Тези мощности могат да бъдат пуснати в обратен режим, така че газът да преминава от Турция към България. Проблемът може да възникне в Унгария и Сърбия, които в момента получават транзит на газ през Украйна. За да се присъединят към „Турски поток” е необходимо да се изгради свързващ газопровод между България и Сърбия, както и да се модернизират българските и сръбските газопреносни системи до границата с Унгария . \r\n„Тези дни Сърбия трябваше да започне изграждането на свързващ газопровод, но засега това не се е случило. Така ще започне ли строителството; ако започне, ще бъде ли завършено навреме, до края на тази година, както е обещано в Сърбия, това е въпрос, има големи съмнения за това ”, каза Правосудов . \r\nСпоред него най-вероятно Сърбия няма да има време - \"това означава, че втората тръба няма да бъде заредена или ще бъде заредена минимално\". Това ще изисква модернизация на старата инфраструктура, изграждане на свързващи маршрути. \"До края на 2021 г. вероятно цялата тази работа ще бъде завършена\", казва експертът. \r\nТези опасения не са неоснователни. Забавянето на създаването на газопреносна инфраструктура в Централна и Източна Европа ще принуди Газпром да изчака поне една година след приключването на строителството на газопровода „Турски поток”, така че да може да изпълни втората фаза на проекта за доставка на газ за Европа; газопроводите, свързващи „Турски поток“ с югоизточната част на Европа, ще бъдат готови не по-рано от януари 2021 г., съобщава Интерфакс, като цитира източници, близки до проектите. \r\n\"Що се отнася до втората тръба, времето за нейното изграждане и въвеждане в експлоатация е трудно да се предскаже\", признава Милчакова. Експертите припомнят, че по-рано самите руски служители многократно са изисквали \"засилени конкретни гаранции\" както от Европейския съюз, така и от самата България по отношение на съдбата на втората тръба, но такива досега не са получени.  Юлиян Марков", "date": "2019.04.10", "title": "„Независимая газета“: Транзитната тръба на „Турски поток“ едва ли ще влезе в експлоатация  преди 2021 година"}
{"url": "http://www.focus-news.net/news/2019/04/10/2645022/zamestnik-ministar-georg-georgiev-otkri-v-sreshta-na-savmestnata-multidistsiplinarna-ekspertna-komisiya-po-istoricheski-i-obrazovatelni-vaprosi-s-republika-severna-makedoniya.html", "text": "Заместник-министърът на външните работи Георг Георгиев откри V среща на Съвместната мултидисциплинарна  експертна комисия по исторически и образователни въпроси с Република Северна Македония в резиденция Бояна на 10 април 2019 г. Това съобщиха от пресцентъра на  министерството . \r\n„Много сме щастливи и се радваме, че успяхме да постигнем договорености по важни теми по отношение на съвместното отбелязване на празниците на св. св Кирил и Методий, св. Климент Охридски, св. Наум и на цар Самуил. Това е своеобразен успех по теми които по-скоро бележеха разделение, а сега вече намираме общ път, който не ни разединява“, каза заместник-министърът.  \r\nГеоргиев подчерта, че в рамките на  постигнатите договорености, касаещи теми като образование и култура са  постигнати добри реализирани резултати, които от своя страна биха допринесли за изпълнението на Договора за приятелство, добросъседство и сътрудничество между Р България и Р Северна Македония.  ,,Тук искам изрично да подчертая, че основен акцент от работата на тази Комисия е общата ни история. Тук не говорим за ,,споделена‘‘ история, защото ние споделяме историята както със съседите си, така и с държави от цял свят. Общата история е това, което ни обединява и това, което ние търсим като основа в сътрудничеството и приятелството между държавите ни‘‘, добави той.", "date": "2019.04.10", "title": "Заместник-министър Георг Георгиев откри V среща на  Съвместната мултидисциплинарна експертна комисия по исторически и образователни въпроси с Република Северна Македония"}
{"url": "http://www.focus-news.net/news/2019/04/10/2645023/ministar-petya-avramova-ot-sledvashtata-sedmitsa-zapochva-traynoto-ukrepvane-na-srutishteto-po-patya-za-rilskiya-manastir.html", "text": "От следващата седмица започва трайното укрепване на срутището по пътя за Рилския манастир. Това каза пред журналисти в Кюстендил Петя Аврамова, министър на регионалното развитие и благоустройството, предаде репортер на  Радио „Фокус“ – Кюстендил . По думите на министъра от следващата седмица започват самите дейности. Предвидено е трайно укрепване на срутището, ще се поставят анкери и ще се направи замрежаване на ската. След това ще се наблюдава мястото, има готовност и с проект за трайно укрепване с подпорни стени- Предвижда се регулиране на движението със светофарни уредби. Другата седмица ще започне и ремонтът на пътя Дупница – Самоков. Дейностите по цялостния ремонт на пътя ще започнат от Дупница.  \r\nВъв връзка с проверките на апартаменти и законността на някои от постройките министър Аврамова посочи, че тези проверки се изпълняват от контрола на Софийска община и не са към Дирекцията за национален строителен контрол, чиито принципал е министерството. „Ако има нещо, което касае дирекцията, тя незабавно се включва както е със случаят с „Артекс“. В понеделник ще бъде издадена заповед за спиране на строителството, която по закон може да бъде обжалвана от възложителите“, каза министър Петя Аврамова. Министърът участва в Кюстендил в организираният граждански диалог на тема „Регионално развитие“. \r\nВенцеслав ИЛЧЕВ", "date": "2019.04.10", "title": "Министър Петя Аврамова: От следващата седмица започва трайното укрепване на срутището по пътя за Рилския манастир"}
{"url": "http://www.focus-news.net/news/2019/04/10/2645026/varna-postradalite-pri-katastrofata-s-avtobus-v-grada-shte-poluchat-obezshteteniya.html", "text": "Всички пострадали при катастрофата с автобус от масовия градски транспорт във Варна ще получат обезщетения. Всеки билет служи за застраховка при евентуален инцидент, обясни за  Радио „Фокус“ – Варна  директорът на дружество „Градски транспорт“ – Варна инж. Злати Златев. Той посочи, че фирмата има договор със застрахователно дружество и всички пострадали пътници ще получат обезщетения. Инж. Златев допълни, че все още не е ясна точната причина за инцидента. Според него медицински специалисти могат да кажат дали катастрофата е станала в резултат на прилошаване на 45-годишния шофьор. Радио „Фокус“ – Варна припомня, че при инцидента, който стана в неделя следобед, на кръстовището на бул. „Сливница“ и ул. „Вярност“ пострадаха общо десет души. Сред тях са четири жени, една от които е шофирала автомобил, ударен от автобуса, две момичета на 18 и на 19 години и още три  деца, както и самият водач. \r\nДиана СТОЕВА", "date": "2019.04.10", "title": "Варна: Пострадалите при катастрофата с автобус в града ще получат обезщетения"}
{"url": "http://www.focus-news.net/news/2019/04/10/2645024/malina-krumova-stara-zagora-e-gradat-s-nay-golyam-broy-izdadeni-fishove-na-peshehodtsi-i-sred-tezi-s-nay-malko-katastrofi-i-raneni.html", "text": "Стара Загора е градът с най-голям брой издадени фишове на пешеходци, но също така се класира много добре по брой на най-малко ПТП и най-малък брой ранени. Това каза председателят на Държавна агенция \"Безопасност на движението по пътищата\" Малина Крумова на връчването на наградата за най-безопасен град по време на церемонията за „Най-добър град за живеене в България 2018 г.“, предаде репортер на  Агенция \"Фокус\".  По думите й темата за безопасността на движението не зависи само от общината, а и от културата на хората. \"Зависи и от всички инфраструктурни проекти, които се правят“, каза тя. „Наистина градът, който е отличен в голямата награда, включваща и криминалната статистика и безопасността на пътя, се отличава с най-голям брой издадени фишове на пешеходци, но също така се класира много добре по брой на най-малко ПТП и най-малко брой ранени и надяваме се все по-малък брой убити в пътнотранспортни произшествия в града. За мен е чест да връча наградата на Стара Загора“, обяви по време на речта си Крумова. \r\nТеодора ПАТРОНОВА", "date": "2019.04.10", "title": "Малина Крумова: Стара Загора е градът с най-голям брой издадени фишове на пешеходци и сред тези с най-малко катастрофи и ранени"}
{"url": "http://www.focus-news.net/news/2019/04/10/2645027/odobreni-sa-pozitsiyata-i-sastavat-na-balgarskata-delegatsiya-za-predstoyashtata-sesiya-na-balgaro-iranskata-mezhdupravitelstvena-komisiya.html", "text": "Правителството одобри позицията и състава на българската делегация за Деветнадесетата сесия на смесената междуправителствена българо-иранска комисия за икономическо, промишлено, търговско и техническо сътрудничество. Тя ще се проведе в периода 16-19 април в гр. София. Това съобщиха от  правителствената информационна служба. \r\nНа заседанието се предвижда да бъдат разгледани възможностите за разширяване на двустранното сътрудничество в областта на транспорта, информационните технологии и съобщенията, търговско-икономическото сътрудничество, туризма, земеделие и енергетика. \r\nВ рамките на сесията двете страни ще анализират и съществуващата нормативна база и ще обсъдят възможностите за нейното усъвършенстване и надграждане.", "date": "2019.04.10", "title": "Одобрени са позицията и съставът на българската делегация за предстоящата сесия на българо-иранската междуправителствена комисия"}
{"url": "http://www.focus-news.net/news/2019/04/10/2645029/sapredsedatelite-na-savmestnata-multidistsiplinarna-ekspertna-komisiya-po-istoricheski-i-obrazovatelni-vaprosi-mezhdu-balgariya-i-severna-makedoniya-shte-dadat-brifing-na-11-april.html", "text": "След края на втория ден на петото заседание на Съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между Република България и Република Северна Македония, което се провежда на 10 и 11 април 2019 г. в резиденция „Бояна“ в София, двамата съпредседатели на комисията проф. Ангел Димитров и проф. Драги Георгиев ще дадат брифинг за журналисти. Това съобщиха от пресцентъра на  Министерството на външните работи . Брифингът ще се проведе от 17.30 ч. на 11 април.", "date": "2019.04.10", "title": "Съпредседателите на Съвместната мултидисциплинарна експертна комисия по исторически и образователни въпроси между България и Северна Македония ще дадат брифинг на 11 април"}
{"url": "http://www.focus-news.net/news/2019/04/10/2645028/prieti-sa-promeni-v-ustroystveniya-pravilnik-na-agentsiyata-za-darzhavna-finansova-inspektsiya.html", "text": "Правителството одобри промени в Устройствения правилник на Агенцията за държавна финансова инспекция (АДФИ). С промените се цели да се актуализират и оптимизират структурата и разпределението на числеността на административните звена, с което да се подобри управлението и дейността на Агенцията. Това съобщиха от  правителствената информационна служба. \r\nОбединяването на дирекция „Извънпланова инспекционна дейност“ с дирекция „Планова инспекционна дейност в областта на обществените поръчки“ ще доведе до оптимизиране на структурата чрез намаляване на броя на административните звена и до подобряване на тяхната функционалност. Функциите, свързани с правното осигуряване на дейността на агенцията (общата административна дейност и специализираната инспекционна дейност), вече ще бъдат осъществявани от една дирекция, която ще упражнява методическо ръководство и контрол върху качеството на правното обслужване. С промените се оптимизира натовареността на финансовите инспектори и се увеличава оперативният състав за сметка на ръководните кадри, което ще доведе до по-голяма оперативност и гъвкавост при изпълнение на контролните функции на Агенцията. \r\nВ резултат на преструктурирането ще се постигне по-добра координация, ръководство и контрол при осъществяване на приоритетни функции и задачи на Агенцията за осигуряване на защита на публичните финансови интереси. \r\nПредложените изменения и допълнения са в рамките на утвърдената численост на Агенцията, а необходимите средства са осигурени в нейния бюджет.", "date": "2019.04.10", "title": "Приети са промени в Устройствения правилник на Агенцията за държавна финансова инспекция"}
{"url": "http://www.focus-news.net/news/2019/04/10/2645030/anadolu-agency-nad-30-hilyadi-gyulenisti-se-namirat-zad-reshetkite.html", "text": "Турският президент заяви в сряда, че над 20 000 членове на терористичната организация „Фетулах“ (ФЕТО) са осъдени за различни престъпления, а 10 000 други са задържани под стража, предава  Anadolu Agency . \r\n\"Сега в затвора има 30 559 членове на ФЕТО, включително 20,226 осъдени и 10 333 задържани\", каза Реджеп Тайип Ердоган на събитие в столицата Анкара по повод 174-ата годишнина от създаването на турската полиция. \r\nКато заяви, че продължава борбата срещу терористичната групировка ФЕТО, Ердоган каза още, че над 31 000 души са били уволнени от правоприлагащите органи. \r\n\"Броят на освободените от армията е над 15 000, докато над 4 000 също са уволнени от съдебната власт\", добави той. \r\nАнкара също обвинява ФЕТО, че стои зад дългогодишната кампания за сваляне на държавата чрез проникване в турските институции, особено във военните, полицията и съдебната система и зад опита за преврат през 2016 година.  Юлиян Марков", "date": "2019.04.10", "title": "Anadolu Agency: Над 30 хиляди \"гюленисти\" се намират зад решетките"}
{"url": "http://www.focus-news.net/news/2019/04/10/2645031/mvr-nachalnikat-na-otdel-razsledvane-v-sdvr-komisar-stoyno-tsvetkov-shte-dade-kratka-informatsiya-po-sluchaya-s-postradalite-ot-kucheta-v-tsentara-na-selo-zheleznitsa.html", "text": "Около 17.30 часа, в центъра на село Железница, началникът на отдел „Разследване“ в СДВР комисар Стойно Цветков ще даде кратка информация по случая с пострадалите от кучета. Това съобщиха от пресцентъра на  МВР .", "date": "2019.04.10", "title": "МВР: Началникът на отдел „Разследване“ в СДВР комисар Стойно Цветков ще даде кратка информация по случая с пострадалите от кучета в центъра на село Железница"}
{"url": "http://www.focus-news.net/news/2019/04/10/2645033/evrodeputatat-andrey-kovachev-shte-uchastva-v-diskusiya-na-tema-balgariya-i-evroatlanticheskata-perspektiva-pred-zapadnite-balkani-vazmozhnosti-i-predizvikatelstva-na-11-april.html", "text": "Евродепутатът от ГЕРБ/ЕНП и зам.-председател на Групата на ЕНП в ЕП д-р Андрей Ковачев ще участва в дискусия на тема \"България и евроатлантическата перспектива пред Западните Балкани – възможности и предизвикателства\". Това съобщиха от пресцентъра на  ПП ГЕРБ . \r\nСпециални гости на събитието ще бъдат народният представител Джема Грозданова, която е и председател на Комисията по външна политика и ръководител на постоянната делегация на 44-тото Народно събрание към ПАСЕ, както и д-р Милен Врабевски – български лекар и филантроп, председател на Фондация „Българска памет\". \r\nДискусията ще се състои на 11 април 2019 г., четвъртък, от 17.00 ч. в Бюрото на Европейския парламент в София на ул. Г. С. Раковски 124.", "date": "2019.04.10", "title": "Евродепутатът Андрей Ковачев ще участва в дискусия на тема \"България и евроатлантическата перспектива пред Западните Балкани – възможности и предизвикателства\" на 11 април"}
{"url": "http://www.focus-news.net/news/2019/04/10/2645035/41-sluchaya-na-neprovedeni-ili-neosnovatelno-provedeni-obshtestveni-porachki-na-obshta-stoynost-8-419-610-lv-sa-ustanoveni-ot-adfi-prez-parvoto-trimesechie-na-2019-g.html", "text": "През първото тримесечие на 2019 година Агенцията за държавна финансова инспекция (АДФИ) приключи 95 финансови инспекции. Това съобщиха от пресцентъра на  АДФИ . Инспектирани са 333 обществени поръчки на обща стойност 180 494 619 лв. и 592 договора в размер на 853 487 107 лв. Стойността на договорите е значително по-висока от тази на предходното тримесечие – 286 130 606 лв.  \r\nПри инспекциите са установени 41 случая на непроведени или неоснователно проведени обществени поръчки на обща стойност 8 419 610 лв. По този показател АДФИ отчита спад в сравнение с последното тримесечие на 2018 г., когато случаите са 52 на стойност 11 005 813 лв.  \r\nПрез първите три месеца на 2019 г. финансовите инспектори са установили 666 879 лв. нецелево разходвани средства. Намаляването спрямо предходния отчетен период е със 791 807 лв.  \r\nЗа констатираните през тримесечието нарушения са съставени 30 акта за начет и 183 акта за установяване на административни нарушения (АУАН). Наблюдава се значително намаляване  на АУАН в сравнение с предходното тримесечие, когато броят им е 274.  \r\nПо време на проверките финансовите инспектори са идентифицирали 40 „индикатора за измама“ по смисъла на § 1, т. 9 от Допълнителните разпоредби на Закона за държавна финансова инспекция.  \r\nПовече за резултатите от финансовите инспекции можете да прочетете тук: http://www.adfi.minfin.bg/bg/18", "date": "2019.04.10", "title": "41 случая на непроведени или неоснователно проведени обществени поръчки на обща стойност 8 419 610 лв. са установени от АДФИ през първото тримесечие на 2019 г."}
{"url": "http://www.focus-news.net/news/2019/04/10/2645036/pravitelstvoto-predlaga-da-se-otkrie-visshe-voennovazdushno-uchilishte-georgi-benkovski.html", "text": "Правителството предлага на Народното събрание да се открие Висше военновъздушно училище „Георги Бенковски“. Предложението се прави въз основа на положително оценен от Националната агенция за оценяване и акредитация проект. Това съобщиха от  правителствената информационна служба. \r\nНовото висше военно училище се създава на базата на факултет „Авиационен“ в структурата на Националния военен университет „Васил Левски“.  \r\nОсновен мотив за откриване на самостоятелно висше военновъздушно училище е нарастващата необходимост от промяна на модела за подготовка на специализирани кадри, отговарящи на съвременните изисквания на военновъздушните сили и авиацията. В него ще се извършва обучение за придобиване на различните степени на висшето образование по акредитирани военни и граждански специалности за нуждите на Военновъздушните сили, Военноморските сили и други структури на Въоръжените сили, Министерството на отбраната. Министерството на вътрешните работи, гражданските авиационни институции и фирми, военно-промишления комплекс и научно-изследователските организации. \r\nПодготовката на курсантите, военнослужещите, студентите и докторантите в новото училище ще се обезпечава от преподаватели на настоящия факултет „Авиационен“ на Националния военен университет „Васил Левски“, които ще бъдат преназначени във Висшето военновъздушно училище „Георги Бенковски“. \r\nС акта на Народното събрание за откриване на Висшето военновъздушно училище „Георги Бенковски“ се уреждат условията и редът, при които курсантите, военнослужещите, студентите и докторантите на настоящия факултет „Авиационен“ на Националния военен университет „Васил Левски“ ще продължат и довършат обучението си в новото висше училище по същите учебни планове и специалности.", "date": "2019.04.10", "title": "Правителството предлага да се открие Висше военновъздушно училище „Георги Бенковски“"}
{"url": "http://www.focus-news.net/news/2019/04/10/2645037/the-washington-examiner-glavniyat-prokuror-sazdade-ekip-za-proverka-na-razsledvaneto-na-fbr-sreshtu-kampaniyata-na-donald-tramp.html", "text": "Главният прокурор Уилям Бар е създал разследващ екип, който възнамерява да използва, за да проучи произхода на разследването на ФБР срещу президентската кампания на Доналд Тръмп през 2016 г., пише електронното издание на американския вестник  The Washington Examiner . \r\nСпоред Fox News, Бар е избрал хора от екипа на Министерството на правосъдието, на които смята да се опре, за да проучи как ФБР е решило да разследва Тръмп на първо място. Проверката в крайна сметка доведе до разследването на специалния прокурор Робърт Мюлер за намеса на Русия в президентските избори през 2016 г. \r\nНесъгласните с Тръмп се надяваха, че Мюлер ще намери доказателства за тайни споразумения между кампанията на Тръмп и руските власти, но заключенията на Мюлер  твърдят, че няма доказателства за това. \r\nБар е свидетелствувал пред членове на Конгреса относно аспектите на неговото резюме на доклада на Мюлер, когато ги е уведомил за плановете си да погледне по-сериозно към ФБР. Той каза, че може да преразгледа осем престъпления, подадени от представителя на Девин Нунес (републиканец от Клаифиорния),  за хора, които според Нунес са в основата на разследването на тайно споразумение между Русия и Тръмп. \r\nРепубликанците, включително Нунес и Марк Медоус, отдавна се занимават със собствени разследвания за предполагаеми нарушения и пристрастия в горните ешелони на Министерството на правосъдието и ФБР, включително текстовите съобщения на бившите служители на ФБР Петър Стржок и Лиза Пейдж. Републиканците разследват дали има схема за очерняне на Тръмп. \r\nПроучването на Бар за първоначалното разследване на Русия може да се пресече с разследване на американския адвокат Джон Хубер, който бе назначен от бившия главен прокурор Джеф Сешънс през март 2018 г., за да разгледа твърденията на Републиканската партия за неправомерни действия на ФБР.  Юлиян Марков", "date": "2019.04.10", "title": "The Washington Examiner: Главният прокурор създаде екип за проверка на разследването на ФБР срещу кампанията на Доналд Тръмп"}
{"url": "http://www.focus-news.net/news/2019/04/10/2645038/blagoevgrad-vnesen-e-obvinitelen-akt-sreshtu-vodach-na-lek-avtomobil-za-predizvikan-paten-intsident-pri-koyto-e-zaginal-patuvasht-s-nego-mazh.html", "text": "Окръжна прокуратура – Благоевград е внесла за разглеждане в съда обвинителен акт срещу Н.Н. за предизвикано от него пътнотранспортно произшествие (ПТП), при което загинал пътник – престъпление по чл. 343, ал. 1, б. „в“, вр. чл. 342, ал. 1, пр. 3 от НК. Това съобщиха от пресцентъра на  Апелативна прокуратура - София  . \r\nНа 25 май 2016 г. обвиняемият Н. управлявал лек автомобил „БМВ“, като пътувал от гр. София за гр. Гоце Делчев. В колата му имало и двама пътници – Х.М. и Г.В.  \r\nОколо 17:50 ч. той се движел със скорост от около 79 км/ч зад товарен автомобил с полуремарке, шофиран от Р.П. В района на км. 54 на път II – 19 водачът на камиона задействал спирачната уредба, за да намали скоростта. Въпреки наличието на хоризонтална пътна маркировка, Р.П. предприел пресичане на лявата лента, за да завие към отбивка за асфалтова база.  \r\nВодачът на лекия автомобил – обвиняемият Н., възприел намаляването на скоростта на движещия се пред него камион, но от своя страна не намалил скоростта на движението на неговото МПС. Това довело до скъсяване не дистанцията между тях. Н.Н. предприел технически неправилни действия, когато, намирайки се на разстояние на около 25 м., отклонил колата си наляво, навлизайки в насрещната лента за движение.  \r\nР.П. продължил с косо навлизане на товарния автомобил в лявата лента за движение, като намалил скоростта до 16 км/ч. Обвиняемият Н. предприел отклоняване на автомобила надясно, при което загубил частично напречната си устойчивост. Поради скъсената дистанция между двете превозни средства последвал удар.  \r\nВ резултат на сблъсъка между двете МПС пътуващият на предната седалка в лекия автомобил Г.В. получил травми, от които починал на място.  \r\nОт заключението на извършената съдебно-медицинска експертиза е видно, че пострадалият имал гръдна травма, пълно разкъсване на стената на аортната дъга, счупване на глезена, бедрата и носни кости. Смъртта му е настъпила мигновено.  \r\nВодачът на лекия автомобил е имал техническа възможност да предотврати ПТП, ако е предприел спиране или намаляване на скоростта в по-ранен момент.  \r\nПредстои наказателното производство срещу обвиняемия Н.Н. да продължи в съда.", "date": "2019.04.10", "title": "Благоевград: Внесен е обвинителен акт срещу водач на лек автомобил за предизвикан пътен инцидент, при който е загинал пътуващ с него мъж"}
{"url": "http://www.focus-news.net/news/2019/04/10/2645034/vitsepremierat-tomislav-donchev-neka-da-se-borim-s-realni-sredstva-balgariya-da-stane-edno-po-dobro-myasto-za-zhiveene-i-vse-poveche-balgari-da-se-chuvstvat-shtastlivi-tuk.html", "text": "Нека да се борим с реални средства България да стане едно по-добро място за живеене и все повече българи да се чувстват щастливи тук. Това каза на награждаването за „Най-добър град за живеене“  вицепремиерът Томислав Дончев, предаде репортер на  Агенция \"Фокус\" . „В годините този конкурс се превърна в нещо друго. Често се коментира какво да направим, за да живеят хората в България, повече хора да се завърнат, какво да направим хората, които живеят тук, да са по-щастливи. Коментираме само доходите, което е и правилно, и неправилно. Разбира се, важно е колко пари получаваш. Наред с това, когато избираш къде да живееш и къде да работиш всичко останало е поне толкова важно – улицата, тротоара, детската градина, образователната институция, водата, въздуха, паркът колко е чист“, каза той. „Надявам се този конкурс да води до една друга енергия – да се борим с реални средства България да стане едно по-добро място за живеене и все повече българи да се чувстват щастливи тук и все повече българи да се връщат да живеят в България“, допълни Дончев. „Винаги в един такъв конкурс кой е най-добрият град за живеене има спорове. Това е малко като конкурсите за красота, което е хубаво. Което означава, че някой от журито или от публиката си е харесал някой. Аз съм далеч от мисълта, че ще в един момент ще сме създали съвършената формула, благодарение на която можем да намерим кой е най-добрия град. Нека да имаме по-скромни цели. Да бъдем триъгълния камък, който да даде ориентир кой е най-добрия град. Конкурсът ще стане съвършен, когато всички български градове имат по една награда и са били по някакъв начин най-добрия град за живеене. Тогава достигаме до точката на хармония и конкурсът може да започне отначало с още по-жестоки критерии. Тази година най-добрия град за живеене е европейската врата на България. Градът на свободния дух – Русе“, посочи още Томислав Дончев.   \r\nТеодора ПАТРОНОВА", "date": "2019.04.10", "title": "Вицепремиерът Томислав Дончев: Нека да се борим с реални средства България да стане едно по-добро място за живеене и все повече българи да се чувстват щастливи тук"}
{"url": "http://www.focus-news.net/news/2019/04/10/2645039/sport-manchestar-yunayted-i-barselona-se-sreshtat-za-parvi-pat-ot-pochti-8-godini.html", "text": "Манчестър Юнайтед и Барселона се срещат за първи път от почти 8 години. Докато каталунците спечелиха последните 2 мача - финалите на Шампионска лига през 2009-а и 2011-а, Юнайтед отстраниха своя опонент и в двата случая, когато са играли в елиминационни фази. \r\nБарселона стигна до четвъртфиналите за безпрецедентния 12 пореден път, след като се справи с Лион. Юнайтед също влезе в историята, след като постигна знаменит обрат срещу ПСЖ. Англичаните загубиха на \"Олд Трафорд\" с 0:2, но след това станаха в първият отбор, който заличава дефицит от два гола след домакинство, печелейки с 3:1 на \"Парк де Пренс\".", "date": "2019.04.10", "title": "Спорт: Манчестър Юнайтед и Барселона се срещат за първи път от почти 8 години"}
{"url": "http://www.focus-news.net/news/2019/04/10/2645025/balgarskite-institutsii-veche-rabotyat-po-plana-za-brekzit-bez-sdelka.html", "text": "Министерският съвет прие доклад за изпълнението на Плана за действие на Република България при оттегляне на Обединеното кралство от ЕС без споразумение. Подготовката за Брекзит без споразумение протича на две нива: ЕС и национални институции. Това съобщиха от  правителствената информационна служба. \r\nНа ниво ЕС са направени 19 законодателни предложения, обхващащи най-неотложните мерки за справяне с непосредствените последици от Брекзит без споразумение. Те ще позволят запазване на безвизовото пътуване от и за Обединеното кралство, координацията в системите за социална сигурност, гарантиране на транспортните връзки, както и бюджета на ЕС. \r\nНа национално ниво компетентните ведомства отбелязват значителен напредък по изпълнението на Плана за действие за Брекзит без сделка. Предприети са законодателни промени в Закона за чужденците в Република България, проведени са обучителни дейности за администрацията, изпратени са информационни съобщения до лицата, търгуващи с Обединеното кралство. \r\nБългарските институции вече имат обособени рубрики на сайтовете си, посветени на Брекзит, които да информират заинтересованите лица за промените в съответния сектор.  \r\nМВнР има рубрика - https://www.mfa.bg/bg/custoninews/main/20428, в която се публикува информация за български граждани и фирми. На сайта има и рубрика на английски език за британските граждани, живеещи у нас https://www.mfa.bg/en/customnews/main/20588. Редица други институции публикуват полезна информация от своята компетентност.", "date": "2019.04.10", "title": "Българските институции вече работят по Плана за Брекзит без сделка"}
{"url": "http://www.focus-news.net/news/2019/04/10/2645032/kpkonpi-shte-proveryava-signal-za-zakupeni-imoti-na-zanizheni-tseni-ot-druzhestvo-upravlyavano-ot-valeri-simeonov.html", "text": "Върховна касационна прокуратура възложи на КПКОНПИ проверка по сигнал за закупени имоти на занижени цени от „СКАТ“ ООД, управлявано от народния представител Валери Симеонов. Това съобщиха от пресцентъра на  прокуратурата .  \r\nНа 9 април до главния прокурор е постъпил сигнал за закупени недвижими имоти от „СКАТ“ ООД, управлявано и представлявано от народния представител Валери Симеонов, като сделките са изповядани на нереално ниски цени. Описани са три сделки: \r\n- закупено през 2004 г. от „СКАТ“ ООД, управлявано от В. Симеонов, право на строеж на апартамент с площ 80 кв.м. в к.к. „Слънчев бряг“ за сумата от 900 лева, при данъчна оценка 856,60 лв.; \r\n- закупен през 2005 г. от „СКАТ“ ООД, управлявано от В. Симеонов, офис в к.к. „Слънчев бряг“ с площ 31,35 кв. м. за сумата от 6 901,10 лв., при данъчна оценка 6 901,10 лв.; \r\n- закупен  през 2008 г. от „СКАТ“ ООД, управлявано от В. Симеонов, имот частна общинска собственост с площ 875 кв.м. за сумата от 850 815 лв. по решение на Общински съвет – Бургас, чийто председател по това време е Валери Симеонов, председател на комисията за общинска собственост е бил В. Касабов – настоящ народен представител от НФСБ, а юрисконсулт е бил настоящият народен представител Християн Митев. За този имот се твърди в сигнала, че не се ползва по предназначение за нуждите на телевизията, а е построен жилищен блок. \r\nВ сигнала са изложени и твърдения, че през 2008 г. „СКАТ“ ООД, управлявано от В. Симеонов, е закупило „База за отдих Пресока“ в община Златоград,  която в момента е хотел „Панорама“, като на същия са изградени незаконни постройки – басейн и ресторант, за които е налице влязло в  сила решение на Върховния административен съд от 2013 г. че са построени без съответните разрешителни и следва да бъдат съборени, а това не се е случило. \r\nВърховна касационна прокуратура възложи на КПКОНПИ извършване на проверка предвид твърденията в сигнала за извършени престъпления във връзка с описаните в сигнала недвижими имоти от лице, заемащо висша публична длъжност- Валери Симеонов – народен представител към момента, а през 2008 г. и като председател на Общински съвет за сделката от 2008 г. В рамките на проверката ще се проверяват и данните за извършени престъпления от настоящите народни представители Касабов и Митев, в качеството им на длъжностни лица в Община Бургас през 2008 г. \r\nПредметът на проверката ще обхване и твърденията за непредприемане на действия по събарянето на незаконните постройки в района на Златоград и наличието на връзка с народния представител В. Симеонов. \r\nНа основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители. \r\nИзвършването на проверките се възлага и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор Сотир Цацаров и от председателя на КПКОНПИ.", "date": "2019.04.10", "title": "КПКОНПИ ще проверява сигнал за закупени имоти на занижени цени от дружество, управлявано от Валери Симеонов"}
{"url": "http://www.focus-news.net/news/2019/04/10/2645041/dots-ivan-ivanov-kevr-ako-ima-uvelichenie-na-tsenata-na-toka-to-shte-e-v-ramkite-na-3.html", "text": "Ако има увеличение на цената на тока, то ще е в рамките на 3%. Това каза пред журналисти председателят на КЕВР доц. Иван Иванов след дискусия за кражбите на ток, предаде репортер на  Агенция \"Фокус\" . „Ако има увеличение на цената на тока за битовия потребител, то ще е в рамките на 3% или 3% и нещо - в рамките на годишната инфлация. В тази зона - 2,9% - 3,2%“, обясни той. „Но е много далеч от това, което искат електроразпределителните дружества. Нито в предишните години, нито сега техните искания не сме ги удовлетворявали\", заяви доц. Иванов и уточни, че същото важи и за искането на НЕК. „Аз не разделям дружествата по това дали са държавни, или са частни\", коментира председателят на КЕВР. Във връзка с претенциите на електроразпределителните дружества за промените, които те смятат, че са необходими за кражбата на ток, доц. Иванов уточни, че към момента е намерен добър баланс. „Единствено тримесечният срок, в който те трябва да проверят техническото състояние на електромерите, изисква назначаване на няколко хиляди нови служители, което безспорно трябва да го отразят в техните необходими разходи. Там вероятно ще преразгледаме този срок“, поясни Иван Иванов. „В останалите части от правилата за измерване на количество ел. енергия сме напълно обосновани и защитаваме обществения интерес. Правилата изискват единствено да се възстановят разходите на дружеството, което то е направило за тази енергия, и в това отношение се стремим да го изпълним\", коментира доц. Иванов и посочи, че разходите се възстановяват от конкретния нарушител. \r\nЦветилена СИМЕОНОВА", "date": "2019.04.10", "title": "Доц. Иван Иванов, КЕВР: Ако има увеличение на цената на тока, то ще е в рамките на 3%"}
{"url": "http://www.focus-news.net/news/2019/04/10/2645043/vratsa-rayonna-prokuratura-byala-slatina-e-predala-na-sad-dvama-mladezhi-na-17-i-19-godini-po-obvinenie-za-grabezh-nad-vazrastna-zhena-v-s-popitsa.html", "text": "Районна прокуратура – Бяла Слатина е внесла за разглеждане в съда обвинителен акт срещу М.Р. (на 17 години) и В.Р. (на 19 години) за извършен от тях грабеж над възрастна жена. Това съобщиха от пресцентъра на  Апелативна прокуратура - София  . \r\nВечерта на 25 януари 2019 г. двамата братовчеди - обвиняемите М.Р. и В.Р., решили да отидат до дома на възрастна двойка в с. Попица. Било им известно, че те живеят сами, имат здравословни проблеми и трудно ще окажат съпротива при кражба на паричните средства, с които разполагали.  \r\nДвамата братовчеди тръгнали към набелязания от тях имот на ул. „Генерал Столетов“ в селото. Носели със себе си тояга, тъй като знаели, че в къщата има куче. Когато стигнали до мястото, те прескочили дворната ограда, което било забелязано от двама техни съселяни.  \r\nМеждувременно в. с Попица било преустановено подаването на електрическа енергия. Влизайки в къщата, обвиняемите светнали с фенерчетата на телефоните си. Стопанката чула шум и осветила двамата младежи.  \r\nОбвиняемите извикали „Парите или живота“, на което възрастната жена им отговорила да си вървят. Те обаче, продължили да отправят заплахи и започнали да отварят шкафове в търсене на пари. Последвало дърпане за ръцете и нанасяне на удари по различни части на тялото на жената. Пострадалата извадила последните си пари – сумата от двеста лева, и ги дала на грабителите. След това двамата напуснали дома й, като разделили парите помежду си.  \r\nНа следващия ден В.Р. ги похарчил за хранителни продукти и алкохол, а М.Р. купил сребърно колие с висулка и го подарил на приятелката си.  \r\nОт заключението на извършената на досъдебното производство съдебномедицинска експертиза е видно, че пострадалата жена е получила отоци и кръвонасядания по различни части на тялото.  \r\nПредстои делото за грабеж срещу двамата обвиняеми да продължи в съда. За М.Р., който има предходни осъждания, това е поредно наказателно производство.", "date": "2019.04.10", "title": "Враца: Районна прокуратура – Бяла Слатина е предала на съд двама младежи на 17 и 19 години по обвинение за грабеж над възрастна жена в с. Попица"}
{"url": "http://www.focus-news.net/news/2019/04/10/2645042/ministerskiyat-savet-prie-standarti-za-delegiranite-ot-darzhavata-deynosti-s-naturalni-i-stoynostni-pokazateli-prez-2020-g.html", "text": "Правителството прие стандарти за делегираните от държавата дейности с натурални и стойностни показатели през следващата година. Това съобщиха от  правителствената информационна служба.  Стандартите са съобразени с размерите на основните бюджетни взаимоотношения между централния бюджет и бюджетите на общините според основните допускания за бюджетната прогноза за периода 2020-2022 година. \r\nСтандартите за делегираните от държавата дейности за 2020 г. са индикативни и подлежат на преразглеждане на втория етап от бюджетната процедура за 2020 г. при съобразяване с приоритетите на правителството и с фискалните правила и цели. \r\nЗа 2020 г. се обсъжда увеличение на средствата за заплати и възнаграждения на заетите в бюджетния сектор по трудови и служебни правоотношения, включително и на средствата за осигурителни вноски, съпоставимо с това от 2019 г. На този етап това не е намерило отражение в стандартите за делегираните от държавата дейности, като окончателно решение ще бъде взето на втория етап от бюджетната процедура за 2020 г., на базата на актуалните макроикономически прогнози от есенната макрорамка. \r\nВ прогнозата за 2020 г. средствата за дейностите в сектор образование са с най-голям ръст спрямо 2019 г. Нарастването е във връзка с политиката за повишаване на заплатите на педагогическия персонал в системата на предучилищното и училищното образование.  \r\nЗа делегираните от държавата дейности в сферата на здравеопазването за следващата година са предвидени средства във връзка с поетапното увеличение на заплатите на медицинския персонал, съгласно колективния трудов договор в системата от 2018 г. \r\nСтандартите за делегираните от държавата социални дейности са увеличени диференцирано, като с най-голям ръст е стандартът за центровете за настаняване от семеен тип на деца/младежи с увреждания с потребност от постоянни медицински грижи. Размерът на месечната помощ за деца, които ходят на училище, запазва размера си от 2019 година. \r\nЗа делегираните от държавата дейности в сферата на културата, финансирани чрез общинските бюджети, е предвидено нарастване на стандартите във връзка с увеличението на минималната работна заплата и на натуралните показатели. \r\nСтандартите са съгласувани с Националното сдружение на общините в Република България.", "date": "2019.04.10", "title": "Министерският съвет прие стандарти за делегираните от държавата дейности с натурални и стойностни показатели през 2020 г."}
{"url": "http://www.focus-news.net/news/2019/04/10/2645044/blagoevgrad-uslovna-prisada-e-poluchila-zhena-hvanata-s-tsigari-bez-banderol-za-nad-20-000-leva-pri-preminavane-prez-gkpp-kulata.html", "text": "Съдът е одобрил споразумение, сключено между Районна прокуратура – Петрич и защитата на подсъдимата М.К., с което тя се е признала за виновна за извършено от нея престъпление по чл. 234, ал. 1, пр. 2 от НК. Това съобщиха от пресцентъра на  Апелативна прокуратура - София  . \r\nНа 10 януари 2018 г. подсъдимата К. пристигнала в България със собствения си лек автомобил от Гърция. При проверка, извършена от митнически служители на ГКПП \"Кулата\", било установено, че в колата има специално изграден тайник в пода. В него било укрито голямо количество акцизни стоки без български бандерол – цигари с търговски марки „Karelia S“ и „777 Gold“, . Общото количество на тютюневите изделия е 3 915 кутии, което възлиза на стойност 22 012,50 лева.  \r\nНа М.К. е наложено наказание от една година „лишаване от свобода“ с тригодишен изпитателен срок, глоба в размер на две хиляди лева и лишаване от право да упражнява търговска дейност за период от една година.  \r\nОпределението на съда има последиците на влязла в сила присъда.", "date": "2019.04.10", "title": "Благоевград: Условна присъда е получила жена, хваната с цигари без бандерол за над 20 000 лева при преминаване през ГКПП \"Кулата\""}
{"url": "http://www.focus-news.net/news/2019/04/10/2645045/odobreni-sa-pozitsiyata-i-sastavat-na-balgarskata-delegatsiya-za-zasedanieto-na-mezhdupravitelstvenata-komisiya-za-ikonomichesko-satrudnichestvo-s-ungariya.html", "text": "Правителството одобри позицията и състава на българската делегация за провеждането на второто заседание на българо-унгарската междуправителствена комисия за икономическо сътрудничество. Заседанието ще се състои на 15 и  16 април в Будапеща. Това съобщиха от  правителствената информационна служба. \r\nВ дневния ред на заседанието ще бъдат обсъдени въпроси, свързани с икономиката и инвестициите, енергетиката, транспорта, съобщенията и информационните технологии, туризма, земеделието и горите и др. \r\nПредвижда се Комисията да набележи съгласувани мерки за разширяване на сътрудничеството и деловите връзки между двете страни в областите от взаимен интерес.", "date": "2019.04.10", "title": "Одобрени са позицията и съставът на българската делегация за заседанието на междуправителствената комисия за икономическо сътрудничество с Унгария"}
{"url": "http://www.focus-news.net/news/2019/04/10/2645040/ministar-nikolina-angelkova-uspyahme-da-prevarnem-turizma-v-osnovna-chast-ot-balgarskata-ikonomika.html", "text": "Радвам се, че туризмът е във фокуса на наградата „Жизнен град“, защото благодарение на усилията, които полага правителството и на подкрепата на премиера, и на всички мои колеги, ние успяхме да превърнем туризма в основна част от българската икономика и като един от основните сектори, които помагат на общините да се развиват и да накарат хората да останат там, където живеят. Това каза министърът на туризма Николина Ангелкова на награждаването на Варна за „Най-жизнен град“ по време на  на церемонията за „Най-добър град за живеене в България 2018 г.“, предаде репортер на  Агенция \"Фокус\" . „Тук искам да благодаря на всички кметове за усилията, които полагат, защото всеки един заслужава тази награда. Ние успяхме заедно за миналата година да постигнем над 9 милиона чуждестранни туристи, над 27 милиона нощувки и над 8 милиарда лева приходи в бюджета туризъм. Надявам се в годините напред също да продължим  заедно да постигаме изключително добри резултати, независимо предизвикателствата, които са пред нас и независимо от усилията, които трябва да положим. Най-добър „Жизнен град“ за 2018 година е град Варна“, допълни министърът.  \r\nТеодора ПАТРОНОВА", "date": "2019.04.10", "title": "Министър Николина Ангелкова: Успяхме да превърнем туризма в основна част от българската икономика"}
{"url": "http://www.focus-news.net/news/2019/04/10/2645050/studenti-severna-makedoniya-nay-krasiviyat-plazh-na-zakintos-shte-bade-otvoren-otnovo-za-turistite.html", "text": "След скалното срутване през септември миналата година плажът на Навагио в Закинтос беше затворен за туристи, но местните власти се готвят да отворят това лято, с редица правила, които туристите трябва да спазват.  \r\nЗа да се гарантира тяхната безопасност, плажът ще бъде разделен на три зони. В първата зона посетителите ще могат да се придвижват по всяко време, втората зона ще бъде затворена непосредствено след земетресение или валежи, докато третата зона ще бъде забранена за посещения по всяко време. \r\nКъм края на март тази година гръцките власти забраниха посещението на популярния плаж с лодка, а забраната бе разширена до плуване и плаване около Навагио. Това допълнително изплаши местните жители, защото макар Закинтос да е претъпкан с плажове, Навагио е най-големият им коз, предава Радио „Фокус“ в рубриката „Балкански туристически часовник“. \r\nМедията пише, че в следващите няколко дни трябва да се вземе окончателно решение за това как ще изглежда посещението на този плаж, но се предполага, че ще бъдат поставени знаци за предупреждение, докато същевременно ще има и няколко души, които ще следят движението на туристите, за да могат последните да се насладят на магията на природата, но без да компрометират своята безопасност.", "date": "2019.04.10", "title": "„Студенти“ (Северна Македония): Най-красивият плаж на Закинтос ще бъде отворен отново за туристите"}
{"url": "http://www.focus-news.net/news/2019/04/10/2645049/blagoevgrad-obshtinata-montira-unikalna-art-instalatsiya-tsvetni-peperudi-pred-mol-v-grada.html", "text": "Община Благоевград монтира уникална арт инсталация – цветни пеперуди пред мол в града. Тя е част от празничната украса за Великденските празници. Това съобщиха от пресцентъра на  Общината . Над 500 летящи пеперуди ще се извисяват във въздуха и ще създават настроение у жителите и гостите на Благоевград. \r\nВеликденската украса в Централна градска част и кварталите се поставя поетапно. Тематични символи, свързани с християнския празник, ще има и на кръговите кръстовища. \r\n Община Благоевград се е погрижила и този Великден да премине в цветове и изненади. На входа на Благоевград отново ще има поставен надпис „Честито Възкресение Христово“ . \r\nПредстои да бъдат монтирани красивите и традиционни цветни арт инсталации по централната пешеходна улица. \r\nС поредните великденски изненади, кметът д-р Атанас Камбитов и Община Благоевград пожелават на жителите и гостите на Благоевград светли празници!", "date": "2019.04.10", "title": "Благоевград: Общината монтира уникална арт инсталация – цветни пеперуди пред мол в града"}
{"url": "http://www.focus-news.net/news/2019/04/10/2645051/vss-prokuror-ot-rayonna-prokuratura-blagoevgrad-e-vremenno-otstranena-ot-dlazhnost-zaradi-povdignato-obvinenie-za-osuetyavane-na-nakazatelno-presledvane.html", "text": "Прокурорската колегия на Висшия съдебен съвет, по предложение на Сотир Цацаров – главен прокурор на Република България, отстрани временно от длъжност Райна Петкова Бачева от длъжността „прокурор“ в Районна прокуратура – Благоевград до приключване на воденото срещу нея наказателно производство по ДП № 253/2017 г., по описа на Следствения отдел при Софийска градска прокуратура. Това съобщиха от  ВСС . Предложението от главния прокурор е във връзка с повдигнатото обвинение на Райна Бачева за осуетяване на наказателно преследване, спрямо лице, причинило средна телесна повреда по непредпазливост при пътно-транспортно произшествие.", "date": "2019.04.10", "title": "ВСС: Прокурор от Районна прокуратура- Благоевград е временно отстранена от длъжност заради повдигнато обвинение за осуетяване на наказателно преследване"}
{"url": "http://www.focus-news.net/news/2019/04/10/2645053/uchenitsi-i-studenti-uchastvat-v-natsionalno-sastezanie-po-vodene-na-parlamentaren-debat-po-povod-140-ata-godishnina-ot-priemaneto-na-tarnovskata-konstitutsiya.html", "text": "Ученици и студенти участват в Национално състезание по водене на парламентарен дебат, организирано от Народното събрание по повод 140-ата годишнина от приемането на Търновската конституция. Надпреварата, която е на тема е „Лисабонският договор успешно замества договора за европейска конституция и не пречи на задълбочаването на европейската интеграция“, се организира в партньорство с „Асоциация Дебати България“. Това съобщиха от пресцентъра на  Народното събрание . \r\nВ рамките на инициативата са организирани няколко дебата като най-добре представилите се отбори ще участват във финала на състезанието, който ще бъде от 11.30 часа на 15 април 2019 г. в пленарната зала на Народното събрание. Победителите в Националното състезание ще бъдат наградени от председателя на парламента Цвета Караянчева.  \r\nКристиан и Иво Харманджиеви се представиха най-добре на първия от поредицата дебати, който се проведе на 4 април 2019 г. в София. Учениците от Първа английска гимназия в София, подчертаха, че Лисабонският договор представлява максимума на обединеност, която Европа може да има, въпреки многото народи, култури и езици. Те защитиха и тезата, че популизмът се възползва от нестабилността и от страховете на хората в ЕС.  \r\nАнастасия Радева и Момчил Пачев спечелиха втория дебат на 5 април 2019 г. в Плевен. В изложенията си те посочиха, че конституцията на Европа се различава с това, че тя напълно разглежда всички законови актове и политики, правейки ги по-актуални и релевантни към днешните проблеми на Общността.  \r\nЛисабонският договор предлага много добра рамка, в която евроинтеграцията може да продължи, заявиха в изложенията си Алекзандър Бъчваров и Тодор Рогошев от отбора, който спечели регионалния дебат в Пловдив. Договорът от Лисабон по никакъв начин не пречи на европейската интеграция, но централизираната власт, която се предлага с него не може да се справи с регионалните проблеми, посочиха младежите.  \r\nДебати в рамките на състезанието ще има на 10 април 2019 г. в Софийския университет „Св. Климент Охридски“ и на 12 април 2019 г. в Нов български университет.", "date": "2019.04.10", "title": "Ученици и студенти участват в Национално състезание по водене на парламентарен дебат по повод 140-ата годишнина от приемането на Търновската конституция"}
{"url": "http://www.focus-news.net/news/2019/04/10/2645047/dobrich-e-obyaven-za-nay-zelen-grad-na-balgariya-za-2018-g.html", "text": "Добрич е обявен за най-зелен град на България за 2018 г., съобщиха от  Община град Добрич . На официална церемония в София министърът на околната среда и водите Нено Димов е връчил наградата на Добрич. Тя е получена от кмета на града Йордан Йорданов. Добрич е отличен в тази категория в годишната класация на „Дарик радио“ за най-добър град за живеене.", "date": "2019.04.10", "title": "Добрич е обявен за най-зелен град на България за 2018 г."}
{"url": "http://www.focus-news.net/news/2019/04/10/2645054/vratsa-aets-kozloduy-e-udostoena-s-nagradata-kubratov-mech-za-prinos-v-razvitieto-na-elektricheskata-mobilnost-na-balgariya.html", "text": "На 10 април 2019 г. АЕЦ “Козлодуй” бе удостоена с наградата “Кубратов меч” за принос в развитието на електрическата мобилност на България в категория “Бизнес постижение”. Това съобщиха от пресцентъра на  АЕЦ \"Козлодуй\" . Отличието, присъдено от Индустриален клъстер “Електромобили” (ИКЕМ), е за реализиран транспортен модел с три електромобила и инфраструктура от четири зарядни станции – българско производство. По този начин АЕЦ “Козлодуй”, оперираща най-големите енергогенериращи мощности в страната с нулеви въглеродни емисии, потвърждава трайния си ангажимент за търсене на устойчиви екологични решения и подкрепа на усилията за справяне с глобалните изменения в климата, с които се бори съвременният свят. \r\nНа официалната церемония по награждаването призът за атомната електроцентрала бе връчен на Янчо Янков – директор “Производство” в АЕЦ. На събитието и съпътстващата го експертна дискусия на тема “Енергетика, климат и електрическа мобилност” присъстваха представители на Министерството на енергетиката, на Комисията за енергийно и водно регулиране, на Националната браншова организация ИКЕМ, на фирми от електроенергийния отрасъл и други.", "date": "2019.04.10", "title": "Враца: АЕЦ “Козлодуй” е удостоена с наградата “Кубратов меч” за принос в развитието на електрическата мобилност на България"}
{"url": "http://www.focus-news.net/news/2019/04/10/2645046/ministar-krasimir-karakachanov-vmesto-da-ima-bitka-mezhdu-idei-za-evroizborite-govorim-na-koy-kolko-mu-bila-golyama-terasata.html", "text": "Вместо да има битка за евроизборите между идеи, ние говорим на кой колко му била голяма терасата. Това каза вицепремиерът и министър на отбраната Красимир Каракачанов за оставките заради „Апартаментгейт“ в предаването „Плюс-минус“ по  Нова телевизия . „Още като започнаха тези скандали, казах, че ми мирише на избори. Така се и получава“, посочи той. „Мен ме интересува друго. Много важно е, когато някой придобива нещо, дали го придобива по законен начин. Второ дали използва служебното си положение, за да го придобие. Трето дали доходите, с които го придобива, са законни“, заяви Каракачанов. „Оттук нататък да меря тераси, балкони, тоалетни, мазета, не ми се занимава”, коментира той. По повод оставката на депутата от ГЕРБ Делян Добрев, министърът посочи: „Оставката е личен акт, ако Делян Добрев е преценил, че трябва да подаде оставка, е подал, а парламентът я е приел“. \r\nПо повод решението коалицията „Обединени патриоти” да не се явява заедно на евровота, Каракачанов заяви: „До вчера мнението ми беше, че трябва да се явим заедно. След като Валери Симеонов не желае да се явим заедно, тъй като не трябва да се явява с „Атака”, ние се явяваме поотделно“. „Или трите партии като „Обединени патриоти”, или такива двустранни формати не е решение. Като няма разбирателство, излизаме самостоятелно”, каза още той.", "date": "2019.04.10", "title": "Министър Красимир Каракачанов: Вместо да има битка между идеи за евроизборите, говорим на кой колко му била голяма терасата"}
{"url": "http://www.focus-news.net/news/2019/04/10/2645057/vidin-lek-avtomobil-se-e-blasnal-v-kraypatno-darvo-na-glaven-pat-e-79-v-rayona-na-grad-dimovo-postradal-e-patnik-v-kolata.html", "text": "Вчера  в 09.30 часа на тел.112 e постъпил сигнал за катастрофа на път Е-79 в района на град Димово.Това съобщиха от  ОДМВР-Вифин . Жител на село Търнак, община Бяла Слатина – водач на лек автомобил „Ауди“, при движение с несъобразена с пътните условия скорост напуснал платното за движение и се блъснал в крайпътно дърво. Пострадал е пътник в колата. Водачът е изпробван за наличие на алкохол и за употреба на наркотици, пробите са отрицателни. По случая е образувано досъдебно производство.", "date": "2019.04.10", "title": "Видин: Лек автомобил се е блъснал в крайпътно дърво на главен път Е-79 в района на град Димово, пострадал е пътник в колата"}
{"url": "http://www.focus-news.net/news/2019/04/10/2645052/sofiyska-voda-vavezhda-nova-digitalna-usluga-chrez-koyato-sami-da-upravlyavame-potreblenieto-si-obzor.html", "text": "\"Софийска вода\" представи нова дигитална услуга, чрез която ще можем сами да управляваме потреблението си. Ще имаме възможност да сменяме партиди онлайн и „умни водомери“ да откриват и сигнализират, ако имаме скрит теч. Нововъведенията бяха представени на пресконференция в дружеството от изпълнителния директор на „Софийска вода“ Васил Тренев, заместник-изпълнителния директор Станислав Станев, търговския директор Габриела Меркоре, IT директора Ангел Петров и Станислава Стефанова, от отдел \"Нерегулирани дейности\".  \r\n„Софийска вода“ е първият ВиК оператор в България, който предлага на крайните си клиенти възможност сами да управляват консумацията на вода в домовете си в реално време. Услугата е достъпна чрез водомер с модул за дистанционно отчитане, който изпраща данни за преминаващите количества вода у дома ежедневно към специално приложение, а клиентът получава непрекъснат достъп до приложението през личния си профил на сайта на „Софийска вода“. Така той може да следи и анализира потреблението си и да засече всяко отклонение от нормалния си дебит  – например наличие на течове, нежелано или нерегламентирано ползване и пр.  \r\nОт днес стартира и новата електронна услуга „Смяна на титуляр на партида“. Досега това се случваше само в центровете за обслужване на клиенти, но вече може да се заяви и онлайн, през сайта на дружеството. Така потребителите печелят не само време, но и могат да извършват процедурата безплатно, бързо и лесно, без да посещават офисите на дружеството в определения им едномесечен срок. Новата услуга промоционално ще бъде безплатна за клиентите, които желаят да сменят титуляра на партидата до 10 юли 2019 г.  \r\nПодобрява се и услугата за получаване на електронна фактура. Ако досега това ставаше през специална платформа, сега вече всеки клиент физическо лице ще я има директно на електронната си поща. Изпълнителният директор на „Софийска вода“ подчерта, че от общия брой на клиенти - около 690 хил., над 110 хил. ползват електронна фактура в момента. С въвеждане на новата възможност се очаква броят им да се увеличи. Това е удобно и надеждно за потребителите и ще опазва ресурсите и околната среда.  \r\nОсвен за разширяването на онлайн услугите за клиенти през 2019 дружеството ще вложи много средства и за подобряването на ВиК инфраструктурата в столицата, включително изграждане на нова. Общите инвестиции за годината са около 45,5 млн. лева. IT директорът на „Софийска вода“ Ангел Петров отбеляза, че е въведена и система за т. нар. „Бизнес интелиджънс“ за изработване на справки, които позволяват стратегическо взимане на решения от ръководството.  \r\nВ момента „Софийска вода“ е с 42% загуби, но заместник изпълнителният директор на „Софийска вода“ Станислав Станев увери, че темпът с който ги намалява дружеството е много добър.", "date": "2019.04.10", "title": "„Софийска вода“ въвежда нова дигитална услуга, чрез която сами да управляваме потреблението си (ОБЗОР)"}
{"url": "http://www.focus-news.net/news/2019/04/10/2645059/moskovskiy-komsomolets-zapadat-zapochna-da-gubi-samoobladanie-zaradi-ruskite-ambitsii-v-arktika.html", "text": "Западът започна да губи самообладание заради руските амбиции в Арктика, пише руският вестник  „Московский Комсомолец“ \r\nАрктика отново привлича окото. Нещо повече, недружелюбните погледи стават все повече. Така една от основните теми на V Международния арктически форум, която започна на 9 април в Санкт Петербург, беше добива на ресурси. Това означава, че никой няма да се ангажира да изключи в близко бъдеще истинска война за арктическите ресурси. В този случай Русия, която силно се противопоставя на \"разделянето \" на Арктика в името на шепа вкаменелости, се превръща в пречка. \r\nЗа мнозина това „показване на мускули“ около Арктика е ясна като „две или две”: Северния морски път и практически безкрайни въглеводородни запаси. Първата причина затруднява преди всичко Обединеното кралство. Откриването на Северния морски път за редовен търговски трафик от Тихоокеанския регион до Европа е за тях „кост в гърлото“. \r\nАнглия се движи бързо от плановете си към бизнеса - още в началото на октомври 2018 г. 800 британски командоси пристигнаха в Норвегия. Те бяха подсилени с верижни бронирани превозни средства \"Викинг\" и противокорабни  самолети \"Посейдон\". Както се оказа, това е първата \"лястовица\" от Британските острови - през 2019 г. министъра на отбраната на Великобритания Гавин Уилямсън обеща да открие пълноценна военна база в Норвегия с до около три хиляди души персонал. \r\nИнформация за пристигането на въоръжени британци потвърди и  министърът на отбраната на Норвегия Франк Баке-Йенсен. Твърдението за изграждането на английския преден пост в Арктическия регион, той веднага обаче отрече. \"Това не означава, че ще създадем собствена военна база за англичаните на север\", каза министърът. Според него тази британска експанзия е в съответствие с дългосрочната стратегия за развитие на отбраната на Норвегия. \r\nВъпреки това Великобритания, с изключение на разходката на командосите си по ледените брегове, е безсилна да направи нещо. В така наречения Арктически клуб, който включва Русия, САЩ, Норвегия, Финландия, Канада, Швеция, Дания и Исландия, тя има само наблюдателна позиция. \r\nОт година на година Съединените щати и техните канадски приятели все повече търсят покритите със сняг полета на Арктика. За тях това не е само гръден кош със скъпоценни минерали, но и отлична база за поражение на \"заклетия \" съперник - Русия. \r\n„На Запад те разбират геополитическото и военното значение на Арктика - това е най-кратката посока за удари към Русия от САЩ. Маршрутите на стратегическите бомбардировачи на военновъздушните сили на САЩ се намират в цялата Арктика ”, обяснява председателят на Президиума на“ Руските офицери ”, героят  на Русия Сергей Липов. – „Възможни са удари по тези обекти, в които се намират стратегически ресурси: Норилск, Салехард, Диксон, петролната и газова инфраструктура. \r\nВ същото време експертът се съмнява в решимостта на американските сили и техните съюзници от НАТО да нанесат удари. Според Сергей Липов, арктическите станции за радиолокация, военната авиация, пристанищата и летищата, пунктовете за противовъздушна отбрана и, разбира се, ядрената ледоразбивателна флота са твърде опасни за тях, обещавайки големи загуби. \r\nОсвен това, както казват експертите за изданието, Алиансът все още не разполага с въздухоплавателни средства, които да работят при изключително ниски температури. Да, и арктически кораби няма. \r\nНезависимо от това, САЩ и техните спътници продължават да се подготвят за победна арктическа кампания. Така миналата година \"ястребите\" на Пентагона изпратиха попълнение на Норвегия. С мълчаливото съгласие на норвежкото министерство на отбраната броят на „морските тюлени“ в страната ще се увеличи от 330 на 700 души. \r\nВажен момент – двойно увеличената американска група се премести от Трондхайм по-близо до руската граница. Сега янките ще бъдат заселени в арктическата норвежка провинция Трьомсьо, която е само на 500 километра от Русия. \r\nКакто обясни за изданието военният  експерт Алексей Леонков, тези маневри на Съединените щати имат една цел - да адаптират своите специални сили възможно най-добре към суровите условия на Задполярието и Арктика. \r\n„Не е изключено, че впоследствие ще донесат там някаква лека бронетехника и артилерия. Така че те, както ми се струва, създават някакъв вид оперативно-тактическа група близо до руските арктически граници. Защо? Да се опита да устои на легитимното разширяване на влиянието на Русия върху арктическия пояс“, заключава експертът. И при това не се брои армията на норвежците. \r\nКакво ще се случи в ситуации на екстремни военни напрежения със все още военно необвързаните Швеция и Финландия? \r\n\"Най-вероятно те ще спазват неутралитет\", казва Сергей Липов. - В същото време те могат да предоставят своята територия и ресурси, както е било по време на Втората световна война. \r\nЕкспертът припомня, че Финландия, въпреки териториалните си претенции, не влиза във войната със СССР. В същото време тя предостави своята територия, бази и летища на германските войски. И едва тогава, когато Червената армия претърпя поражение след поражение, тя сама атакува Съветския съюз. \r\n„Теоретично, ситуацията може да се повтори, особено след като финландците имат териториални претенции срещу Русия, - продължава Сергей Липов. - Въпреки това, подчертавам, това е само теория. Няма военни ресурси за сериозен натиск върху Русия в Арктика!“ \r\nМеждувременно не само Западът иска да претендира за по-голям арктически дял. Скрити в снега и леда, ресурсите привличат азиатските страни от десетилетия. Те вече се стремят да включат арктическите въпроси в техните интереси. Твърденията за участие в решаването на проблемите в региона са заявени от Китай, Индия, Индонезия, Малайзия и дори Австралия. Ето защо, Арктика става постепенно затоплящ регион. И не само заради глобалното затопляне.  Юлиян Марков", "date": "2019.04.10", "title": "„Московский Комсомолец“: Западът започна да губи самообладание заради руските амбиции в Арктика"}
{"url": "http://www.focus-news.net/news/2019/04/10/2645056/varna-bankovite-smetki-na-sbalpfz-v-grada-sa-zaporirani-zaradi-dalgove.html", "text": "Банковите сметки на Специализирана болница за активно лечение по пневмофтизиатрични заболявания (СБАЛПФЗ) – Варна са запорирани заради дългове. Това съобщи за  Радио „Фокус“ – Варна  управителят на здравното заведение доц. д-р Христо Ганчев. Той коментира, че лечебното заведение трупа дългове от години, а персоналът не е получавал заплати от 5 месеца. „Нищо не се случва категорично. Напротив става по лошо. За пръв път получавам писмо от моя персонал и поставят условие, че до 15 ще работят и не искат да работят“, каза доц. Христо Ганчев. По думите му, голяма част от персонала е в пенсионна възраст, така че да получава поне някакъв доход през месеците, в които не са получавали заплащане. „5 месеца не са получавали заплати хората. Аз ги подбирам, така че голяма част са пенсионери сестрите и поне да не умрат от глад. Ама и 5 млн. да имаш на книжка, когато си изработил 5 лв. трябва да ги получиш“, посочи доц. Христо Ганчев. Радио „Фокус“ – Варна припомня, че през март управителят на Специализирана болница за активно лечение по пневмофтизиатрични заболявания (СБАЛПФЗ) – Варна доц. д-р Христо Ганчев съобщи, че голяма част от персонала в болницата не е получавал заплати от 12-13 месеца, а персоналът е сведен до санитарния минимум. В края на месец март той съобщи, че болницата се намира в изключително тежко финансово състояние. Тогава той посочи, че проблемите не са поради липса на финанси за здравеопазването в България, а тяхното неправилно разпределение. \r\nБояна АТАНАСОВА", "date": "2019.04.10", "title": "Варна: Банковите сметки на СБАЛПФЗ в града са запорирани заради дългове"}
{"url": "http://www.focus-news.net/news/2019/04/10/2645058/varna-47-godishen-mazh-e-otkaran-v-bolnitsa-s-obgaryaniya-po-litseto-i-ratsete-sled-pozhar-na-ul-gen-popov-21.html", "text": "47-годишен мъж е откаран в болница с обгаряния по лицето и ръцете след пожар на ул. „Ген. Попов“ 21. Това съобщиха от  ОДМВР-Варна . Около 08.00 часа тази сутрин екип на „Спешна помощ“ – Варна е транспортирал до болница 47-годишния мъж, който е пострадал при пожара. Малко по-късно е получен сигнал, че в апартамент на 3 етаж на същия адрес има изтичане на газ от газова бутилка с панел, използвана за отопление. При отиване на място газовата бутилка е обезопасена и е установено, че преди пристигането на екипа на пожарната в стаята е имало горене, при което са обгорели дървена ламперия и един прозорец. Най-вероятно пострадалия мъж е гасил сам горенето. \r\nПожар е горял и в къща в село Бозвелийско, община Провадия. Сигнал за пожара е получен на 9 април, в 16.58 часа. На място е изпратен един противопожарен екип. Унищожени са 70 кв. м покривна конструкция, мебели и домашно имущество. Спасен е приземния етаж на къщата. По случая е образувано досъдебно производство. \r\nГоряла е изоставена и къща на ул. „Преслав“ 22 във Варна. Сигнал за инцицидента е получен на 9 април, в 20.58 минути. На място са изпратени 2 екипа на пожарната, които са погасили горенето. Дежурството на екипите на място е продължило до 01.00 часа, тъй като в помещенията е имало ступани голямо количество отпадъци. Предполагаема причина за възникването е небрежност при боравене с открит огън. Унищожени са 20 кв. м подова конструкция и 5 кв. м дървена дограма.", "date": "2019.04.10", "title": "Варна: 47-годишен мъж е откаран в болница с обгаряния по лицето и ръцете след пожар на ул. „Ген. Попов“ 21"}
{"url": "http://www.focus-news.net/news/2019/04/10/2645055/spad-v-krazhbite-na-tok-prez-poslednite-godini-otchita-ministerstvoto-na-energetikata-obzor.html", "text": "Спад в кражбите на ток през последните години отчита Министерството на енергетиката. Това съобщи енергийният министър Теменужка Петкова по време на дискусия за кражбите на електроенергия. Според Петкова темата е важна, защото засяга пряко, както търговските дружества, така и обикновените потребители, като същевременно вреди и на енергийната инфраструктура. „Темата трябва да бъде пречупвана и през призмата на националната сигурност, защото сектор „Енергетика“ е стожер на националната сигурност“, подчерта енергийният министър. Петкова изтъкна, че за последните три години са положени доста усилия от всички институции, но има още много неща, които трябва да бъдат решени.  \r\nМинистърът на правосъдието Данаил Кирилов коментира, че има промяна в наказуемостта и движението на криминалните деяния, свързани с електрическа и друга енергия. „Законово една съществена част от уврежданията на електроразпределителната и електропреносната система сме ги квалифицирали по толкова ефективен начин, че биха могли да се преследват и като тероризъм. Целили сме постигане на максимална наказателна защита на тези отношения“, подчерта Кирилов и посочи, че все още има правни въпроси за решаване, но се върви в правилната посока. \r\nПредседателят на КЕВР доц. Иван Иванов заяви, че до месец ще бъдат готови правилата за измерването на количествата ел. енергия, като в тях ще се запази принципът, че енергията трябва да се заплаща на технологичен разход. \"Чрез тези правила КЕВР създава основата електроснабителните дружества да не бъдат ощетени от това, че е имало неправомерно използвана ел. енергия“, каза още той и посочи, че и по Наказателния кодекс могат да се търсят права. „КЕВР в тези правила е разписала ясно и различните хипотези, когато има неправомерно ползване на ел. енергия, която не е отчетена. Най-често това, което се среща, е промяна на схемата на свързване, както и неправомерно присъединяване. Срокът, в който трябва да се възстанови сумата, отговаряща на определено ползване на ел. енергия, в първия случай е 3 месеца, а във втория – 6 месеца. Сумите, които трябва да бъдат заплатени от такива нарушители на дружествата с цел да не им бъде причинена загуба, варират от 1000 до 10 000 лв.“, обясни доц. Иванов. По думите му КЕВР се стреми да търси баланс, който да позволи в правилата да залегнат норми, с които това, което трябва да се заплати, да бъде справедливо, пропорционално и възпиращо. \"Според мен единственият начин, по който кражбите ще намалеят, не са санкциите, а използването на технологичните възможности, които имат изключително добър ефект. Както и цената, по която се заплащат неправомерно използваните количества енергия“, каза още доц. Иванов. \r\nЦветилена СИМЕОНОВА", "date": "2019.04.10", "title": "Спад в кражбите на ток през последните години отчита Министерството на енергетиката (ОБЗОР)"}
{"url": "http://www.focus-news.net/news/2019/04/10/2645060/nova-makedoniya-severna-makedoniya-zavarshvashti-gimnaziya-i-turisti-vnimatelno-v-solun.html", "text": "В очакване на тържествата за бала, започва търсенето на официални костюми и рокли, предава македонското електронно издание на „Нова Македония“. Изданието пише, че магазините и бутиците по това време на годината са пълни с купувачи, всички в търсене на дизайнерско съвършенство, с което ще блестят при церемониалния акт на завършване на средно образование. Но има и такива, които не харесват местните предложения и искат да популяризират някакъв личен престиж, обикновено търсейки модни решения за бала в близки градове, като Белград, София и Солун. \r\nМедията цитира завършил гимназия, който разказва за емоциите си около бала. Но към историята се добавя, че сладкото удовлетворение понякога може да се превърне в истински кошмар, когато купувачите се натъкнат на джебчии, измамници и други престъпници, които умело извличат пари, предназначени за дрехи. \r\n„Влязох в известен магазин на улица „Княз Михайлов“ в Белград, като исках да купя дрехи. Вътре прекарах само около 10 минути, когато забелязах, че раницата ми е отворена и портфейлът – изчезнал. Веднага съобщих на служителите и на охраната на магазина, но те просто вдигнаха раменете си и ме помолиха да докладвам на полицията“, казва Ива Д. от Скопие. Тя добавя, че е поискала също да бъдат прегледани видеозаписите, но служителите са й казали, че трябва да имат полицейска заповед за това. Ива съобщава за кражбата на полицията, но и след шест месеца не получава никаква информация дали е намерен портфейла й. \r\nМедията пише, че белградската полиция твърди, че целта на кражбите са портфейли, мобилни телефони и портмонета, а местата, където най-често се случва кражбите, са магазините за дрехи, обществен транспорт и улици.  \r\nОт сръбската полиция, цитирани от „Нова Македония“, казват, че освен да апелират туристи и купувачите в магазините да са внимателни, не могат да направим нищо друго. От там добавят, че понякога откриват някои от откраднатите предмети, но понякога престъпниците са по-успешни.  \r\nИзданието пише, че подобни неща се случват и в Солун, а главният градски полицай Хазаридис Ахилеас, който не успява, както пише в публикацията, да се справи с престъплението в центъра на този гръцки град, публикува във Фейсбук статус, за да предупреди туристите да внимават за парите, паспорта, телефони, лаптопи, чанти.  \r\n„За съжаление, аз съм принуден да публикувам този текст, защото положението в центъра на Солун стана тревожно. Внимавайте в някои части на града, като държите чантите и мобилните си телефони и с кого разговаряте“ пише Ахилеас, предава Радио „Фокус“ в рубриката „Балкански туристически часовник“. \r\nКато критични места той посочва площад „Аристотел“, „Ротондата“, около „Беаскуле“, Кралският театър, паркът „Ксарксакос“, площадът зад „Ротондата“, булевард „Никис“, улица „Димитриу Гоунари“ и площад „Навариноу“, както и районът около Университета.  \r\nПолицаят апелира още да се внимава в автобусите, чантите да се държат затворени и отпред пред тялото, особено в големите търговски центрове, където има много хора. „Никога не оставяйте чантите си в пробните в магазините, а в кафенетата да не висят на столовете. Препоръчително е да не говорите с хора, които ви приближават на улицата, за да ви заговорят“, са част от препоръките на служителя на реда, цитиран от медията.  \r\n„Информирам ви, че това е минимумът, който мога да направя като полицай, защото виждам огромен проблем, който съществува в центъра на града. Искам да ви уверя, че с нашите колеги правим всичко, за да „очистим” центъра на Солун, но по някои от нещата, които не искам да споменавам тук, не можем да влияем“, добавя Ахилеас.", "date": "2019.04.10", "title": "„Нова Македония“ (Северна Македония): Завършващи гимназия и туристи, внимателно в Солун!"}
{"url": "http://www.focus-news.net/news/2019/04/10/2645061/obedineni-patrioti-prizovaha-za-speshni-konsultatsii-s-gerb-za-deklaratsiya-sreshtu-izkazvaneto-na-chavushoglu-obzor.html", "text": "Изказването на външния министър на Турция Мевлют Чавушоглу за Закона за вероизповеданията в края на март все още отеква в българския политически живот. То бе същия ден, в който депутатите приеха Закона за вероизповеданията на второ четене, и предизвика дипломатическо напрежение. Тогава Чавушоглу заяви, че промените в българския закон са били насочени срещу мюсюлманската общност, срещу всички видове основни права и свободи. По думите му затова Турция е била принудена да се намеси, след което България променила закона. От българска страна беше връчен демарш на турската, поискано бе и извинение.  \r\nПо искане на „Обединени патриоти“ в сряда се проведе изслушване на  вицепремиера и министър на външните работи Екатерина Захариева  в парламента.  \r\nПред депутатите Захариева посочи, че демаршът е най-острата реакция, която може да имаме. Министърът посочи, че изказването на турския външен министър е неприемливо и като такова го е определило Министерство на външните работи. „Министър-председателят г-н Борисов на среща с вицепрезидента на Република Турция направи остър демарш. Още в същия ден по мое нареждане посланикът на Република Турция беше извикан“, допълни още външният министър.  По думите й отмяната на посещението у нас на турския й колега е една от най-тежките реакции. Според нея, както страната ни не бива да си позволява намеса във вътрешните работи на друга държава, така и Турската страна не трябва да го прави повече в бъдеще. Тя призова всички да бъдат толкова активни и когато става дума за опит за намеса във вътрешните ни работи и от други държави. Министър Захариева обясни, че натиск върху Външно министерство от Турция не е имало. Тя посочи, че не може да отговаря от името на политическите партии.  \r\nВ отношение към изслушването  лидерът на НФСБ Валери Симеонов  предложи Народното събрание да излезе с декларация, осъждаща поредната нагла намеса на Турция във вътрешните работи на суверенна България. Той призова ръководството на „Обединени патриоти“ и ГЕРБ да проведат спешни консултации до края на седмицата и да излязат и предложат общ текст на декларацията. Според него актът на Чавушоглу е нагъл опит за дискредитация на парламентаризма в България и на подобни действия трябва да се реагира категорично. Председателят на Външна комисия и депутат от ГЕРБ Джема Грозданова  обясни, че правителството е реагирало адекватно на създалата се ситуация с изказването на Чавушоглу. „Получихме категоричен отговор. Освен категоричния отговор смятам, че бяха предприети и категорични действия. Все пак искам да поздравя „Обединени патриоти“, че тази тема трябваше да бъде повдигната. По тази тема трябва да се пита и да се получават отговори. Въпреки това смятам, че по тази тема трудно се говори публично. Ако беше предизвикано заседание на Комисията по външна политика, щяхте да получите много повече детайли по темата. За мен не бива да има дори и съмнение за намеса във вътрешните работи. Ако такава е имало опит да бъде направено, е категорично недопустимо“, посочи Грозданова. \r\nДеница КИТАНОВА", "date": "2019.04.10", "title": "„Обединени патриоти“ призоваха за спешни консултации с ГЕРБ за декларация срещу изказването на Чавушоглу (ОБЗОР)"}
{"url": "http://www.focus-news.net/news/2019/04/10/2645065/kmetat-na-sofiya-yordanka-fandakova-shte-podpishe-sporazumenie-za-satrudnichestvo-s-kliynteh-balgariya-i-innoenergy-na-11-april.html", "text": "Кметът на София Йорданка Фандъкова ще подпише споразумение за сътрудничество с Клийнтех България и InnoEnergy, от 15.00 часа утре, 11 април. Това съобщиха от пресцентъра на  Столична община . Трите страни ще обединят усилия за стимулиране на предприемачеството и иновациите в сфери като умни градове, енергии и повишаване качеството на атмосферния въздух в столицата. Една от основните цели на споразумението е създаване на условия за устойчиво икономическо развитие на София с фокус върху опазването на околната среда.", "date": "2019.04.10", "title": "Кметът на София Йорданка Фандъкова ще подпише споразумение за сътрудничество с Клийнтех България и InnoEnergy на 11 април"}
{"url": "http://www.focus-news.net/news/2019/04/10/2645048/odobrena-e-balgarskata-pozitsiya-za-zasedanieto-na-evropeyskiya-savet-chl-50.html", "text": "Правителството одобри позицията на България за участие в заседанието на Европейския съвет (чл. 50), което ще се проведе на 10 април 2019 г. в Брюксел. Това съобщиха от  правителствената информационна служба.  На заседанието лидерите на държавите членки ще обсъдят актуалното състояние на преговорите с Великобритания. \r\nБългария би се присъединила към консенсус за отлагане на датата на оттегляне на Обединеното кралство от ЕС, с ясната цел за постигане на „подреден“ Брекзит. Искането за отлагане следва да бъде ясно аргументирано от британската страна. \r\nНашата страна отстоява координирания подход на държавите-членки във всички възможни сценарии на преговорите, като смята, че Споразумението за урегулирано оттегляне и предвиденият в него преходен период са най-добрият вариант, който ще даде достатъчно време за адаптиране на гражданите и бизнеса за условията след оттеглянето на Обединеното кралство.", "date": "2019.04.10", "title": "Одобрена е българската позиция за заседанието на Европейския съвет (чл. 50)"}
{"url": "http://www.focus-news.net/news/2019/04/10/2645063/sport-ayaks-priema-yuventus-gotov-za-poredna-pobeda.html", "text": "Аякс приема Ювентус в първи четвъртфинал на Шампионската лига. В предишния кръг домакините елиминираха действащия носител на трофея Реал Мадрид и сега са готови за нов подвиг срещу друг фаворит за купата. Двата съперника имат богата история от мачове помежду си - 12 пъти.  Ювентус води с 6 срещу 2 победи при 4 равенства, като два пъти са играли за най-ценния клубен трофей на Стария континент. През 1973-а в Белград Аякс спечели с 1:0, а 23 години по-късно в Рим бианконерите се реваншираха с 5:3 след дузпи. В по-ново време предимството е на страната на Ювентус. Италианците нямат загуба в последните си 9 мача срещу Аякс, като спечелиха 5 от последните 6. Освен това в състава на гостите се завръща след излекувана контузия в бедрото Кристиано Роналдо. Последният мач на португалеца бе в осминафиналния реванш срещу Атлетико М (3:0) на 12 март, когато заби хеттрик", "date": "2019.04.10", "title": "Спорт: Аякс приема Ювентус готов за поредна победа"}
{"url": "http://www.focus-news.net/news/2019/04/10/2645064/aktsenti-v-sutreshniya-blok-dobro-utro-balgariya-na-radio-fokus-za-11-april.html", "text": "Правителството гласува около 50 млн. лв. допълнително за по-високи заплати на медицинските сестри и специалистите по здравни грижи. Какви ще са последиците – намаляване на напрежението сред медицинските сестри или повишаването му сред всички медицински работници? И оценява ли се по достойнство, както обърна внимание здравния министър Кирил Ананиев, трудът на всички здравни работници? Отговори на тези и още въпроси ще потърсим в сутрешния блок  „Добро утро, България“  на  Радио „Фокус“  от д-р Десислава Кателиева, председател на Националната асоциация на работещите в спешната помощ. Последен или пореден епизод на Брекзит предстои да „гледаме“ след срещата на върха в Брюксел и колко дълго ще е очакваното „по-дълго“ отлагане на раздялата? Броени часове след вечерната среща между европейските лидери на 10 април наш гост ще е ръководителят на Представителството на Европейската комисия в България Огнян Златев. След погледа отвъд граница се връщаме на родна земя – в Стара Загора. Какво предприе общината през първото тримесечие по вече заложените приоритети за 2019 година и поставя ли си все по-високи цели? Кметът Живко Тодоров ще ни представи тези дейности, както и заложените в културния календар предстоящи събития. В минутите след 09:00 часа обръщаме поглед и към други кътчета от страната. От началото на седмицата най-дългата и най-красива пещера в Шуменското плато – пещерата Бисерна приема посетители. Защо пещерата носи това име и с какви природни форми впечатлява – ще ни разкаже Ивелина Иванова от  Радио „Фокус“- Шумен .  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 11 април, с водещ Анна Ангелова.", "date": "2019.04.10", "title": "Акценти в сутрешния блок „Добро утро, България“ на Радио „Фокус“ за 11 април"}
{"url": "http://www.focus-news.net/news/2019/04/10/2645062/obshtina-pomorie-dvoyka-na-klub-po-sportni-tantsi-blyasak-specheli-parvi-mesta-v-dva-natsionalni-turnira.html", "text": "Двойка на Клуб по спортни танци „Блясък“-Поморие спечели първи места в два национални турнира. Това съобщиха от пресцентъра на  Община Поморие . През пролетната ваканция се проведоха два национални турнира от Държавния спортен календар на Българска федерация по спортни танци. На 30 март в Русе в клас 11Е състезателната двойка на Клубовете по спортни танци „Блясък” – Поморие и „Нефтохимик 78” –Бургас Петър Тодоров и Лора Туджарова се класира на първо място и спечели златните медали. Веднага след турнира всички състезатели на Клуб по спортни танци „Блясък” с треньор Веселин Тодоров отпътуваха за спортно-тренировъчен лагер в к.к. Златни пясъци с български и чужди треньори. След едноседмичните тренировки Петър и Лора участваха в Национален турнир в Смолян и отново заеха първото място в клас 11Е . В надпреварата за Купа Смолян във възрастова група Деца II – латиноамерикански танци двойката завоюва второ място, а при стандартните танци – четвърто.", "date": "2019.04.10", "title": "Община Поморие: Двойка на Клуб по спортни танци „Блясък“ спечели първи места в два национални турнира"}
{"url": "http://www.focus-news.net/news/2019/04/10/2645068/albanskiyat-premier-edin-hladen-es-naranyava-balkanite.html", "text": "Балканските страни са засегнати от застоя в процеса на интеграция с Европейския съюз, където страните-членки се уморяват от разширяването, каза в интервю за AFP  албанският премиер Еди Рама. \r\n\"Вярвам , че (Западните Балкани) не са толкова уверени днес, както преди две години,\" каза премиерът от офиса си в Тирана, добавяйки, че \"няма съмнение\", че това е свързано с нарастващата несигурност относно ангажимента на ЕС към региона като цяло. \r\nВсички страни от Западните Балкани, беден ъгъл на Югоизточна Европа, заобиколен от държави-членки на ЕС, се стремят да се присъединят към блока. \r\nЧерна гора и Сърбия са напреднали в преговорите за присъединяване, като се надяват да се присъединят до 2025 г., докато Албания и Северна Македония очакват преговорите да стартират през юни. Още повече изостават Босна и Херцеговина и Косово. \r\nНо с приближаването на изборите за Европейски парламент регионът се чувства все по-нежелан, тъй като общественото мнение и политиците в рамките на блока, особено във Франция, са негативно настроени към перспективата за привличане на нови членове. \r\nРама заяви, че може да разбере \"хладината\" около разширяването в светлината на нарастващия популизъм, евроскептицизма и други сътресения. Но \"липсата на яснота\" има последици за крехките Балкани, добави той, припомняйки предупреждението, което председателят на Европейската комисия Жан-Клод Юнкер отправи миналата година. \r\nАко се появи „впечатлението, че не сме сериозни да предложим перспективата за членство в ЕС на Западните Балкани, тогава можем да видим по-късно - и вероятно дори по-рано - това, което видяхме на Балканите през 90-те години,“ каза Юнкер, позовавайки се на десетилетието на брутален конфликт след разпада на бивша Югославия.  Юлиян Марков", "date": "2019.04.10", "title": "Албанският премиер: Един \"хладен\" ЕС наранява Балканите"}
{"url": "http://www.focus-news.net/news/2019/04/10/2645067/obshtina-burgas-chernomorets-i-shumen-shte-izlachat-finalista-v-a-basketbolna-grupa-v-treti-mach.html", "text": "Отборите на „Черноморец“ и „Шумен“ си размениха по една победа в полуфиналния плейоф в „А“ баскетболна група при мъжете. Това съобщиха от пресцентъра на  Община Бургас . Третият решителен двубой между двата тима е на 11 април (четвъртък) от 17.00 часа в спортна зала „Бойчо Брънзов“. Входът е свободен. Крайният победител ще се класира за финала, в който ще срещне вече осигурилия си участие отбор на „Академик-2“. Лидерът от редовния сезон отстрани състава на Икономически университет-Варна. Играе се до 2 победи от 3 мача.", "date": "2019.04.10", "title": "Община Бургас: „Черноморец“ и „Шумен“ ще излъчат финалиста в „А“ баскетболна група в трети мач"}
{"url": "http://www.focus-news.net/news/2019/04/10/2645072/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП Гюешево. Това съобщи за  Радио „Фокус” – Кюстендил  дежурният на българо-македонския пункт. Движението по пътя за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.04.10", "title": "Кюстендил: Нормално се извършва преминаването през ГКПП „Гюешево"}
{"url": "http://www.focus-news.net/news/2019/04/10/2645073/pregled-na-mezhdunarodnite-novini-do-18-chasa-agentsiya-fokus.html", "text": "Премиерът Бенямин Нетаняху на път да стане премиер отново след проведените в страната парламентарни избори, предава  AFP . \r\nРезултатите от гласуването във вторник дойдоха и въпреки обвиненията в корупция срещу 69-годишния премиер му проправят път да стане най-дълго управлявалия министър-председател на Израел по-късно тази година. Неговата партия \"Ликуд\" изглежда получава сходен  брой места в парламента спрямо главния си съперник, синьо-белия съюз Бени Ганц, съобщиха израелските медии. \r\nСлед преброяването на 97% от гласовете, резултатите показват, че Блокът „Ликуд“ и другите десни партии, свързани с него, получават около 65 места в 120-местния парламент. \r\nРезултатите изглежда ще оставят малък избор на президента Реувен Ривлин и той ще даде мандата за съставяне на правителство отново на настоящия премиер. \r\nСлед изборите следват интензивни коалиционни преговори, които могат да продължат с дни или дори седмици. \r\nОкончателните резултати се очакват до четвъртък следобед, като гласовете на войниците и други специални категории гласоподаватели все още предстои да бъдат преброени. \r\n***  Правителството смята, че президентът Георги Иванов не може да помилва осъдените за \"27 април\", защото ще наруши Конституцията и закона. Говорителят на правителството Миле Бошняковски заяви на пресконференция, че правителството не очаква Иванов да „посмее да го направи”, цитира думите му македонският  \"Фокус\" . \r\n„Има две причини, поради които процедурата по помилване не може да се провежда от държавния глава, процедурата се провежда изключително чрез Министерството на правосъдието. Като се има предвид, че няма правна възможност за помилване от страна на държавния глава, а процедурата се провежда изключително чрез Министерството на правосъдието и не може да има помилване без предходна постъпка на това министерство“, каза Бошняковски. \r\nТой припомни, че член 11 от Закона за помилването, който предвижда такава процедура от страна на президента на държавата, е заличен. \r\n„ С решението за отмяна на Конституционния съд от 2016 г., този член не е върнат, той не е \"възроден\", така че в правната система на страната ни няма такъв инструмент, казва Бошняковски. \r\nВторо препятствие, както отбеляза говорителят на правителството, е фактът, че предстоят президентски избори и в този период няма начин да се даде условно освобождаване. \r\n„Факт е, че до този момент Министерството на правосъдието не е получило никакви искания за помилване на осъдени за събитията от 27 април. Всичко, което ще се направи извън тези рамки, определено би било нарушение както на законите, така и на Конституцията. Не очакваме, че президентът ще се осмели да го направи“, каза Бошняковски на пресконференция, отговаряйки на журналистически въпроси. \r\n*** Битката за Триполи ескалира преди заседание на Съвета за сигурност на ООН за обстановката в Либия, предава  AFP \r\nПреговорите при затворени врати в Ню Йорк идват ден след като Обединените нации отложиха либийската национална конференция, целяща изготвянето на пътна карта за изборите поради битката, която се води в предградията на Триполи. \r\nТежките сражения са се чували през по-голямата част на нощта в района на Айн Зара в югоизточните покрайнини на Триполи, когато силите на Халифа Хафтар започнаха нападение, целящо да завземе столицата от подкрепяното от ООН правителство на националното съгласие(ПНС). Насилието е довело до смъртта  на няколко десетки мирни жители и е принудило хиляди други да напуснат домовете си. \r\nООН предупреди, че близо половин милион деца в Триполи се намират  \"в непосредствена опасност\". \r\n*** Германският канцлер Ангела Меркел заяви в сряда, че е готова да даде на Великобритания „повече време“ отколкото иска Лондон (до 30 юни), за да \"уреди излизането си от ЕС\",цитира думите й  AFP . \r\nМеркел каза пред германския парламент преди специална среща на върха на ЕС в Брюксел, посветена на Брекзит, че лидерите може да се съгласят на забавяне \"по-дълго, отколкото поиска британският премиер (Тереза Мей)“. \r\n\"Аз съм на мнение, германското правителство е на мнение, че трябва да дадем на двете страни разумно време\", за да постигнат споразумение за организиран Брекзит, каза тя пред депутатите в Бундестага. \r\n*** НАТО ще предостави на Черна гора триизмерна радарна система, която ще бъде инсталирана на черногорската планина Беласица, предава македонската агенция  “Макфакс“ . \r\nМинистерството на отбраната на Черна гора вече е изпратило на НАТО искане за радар, на стойност около 20 милиона евро. \r\n\"Можем да потвърдим за радарната система на черногорските власти. Тази важна стъпка е още едно силно усилие за осигуряване на отбраната и защитата на въздушното пространство на страната, заедно с охраната на небето, осигурявана от съюзнически самолети от Гърция и Италия, \"каза представител на алианса. \r\nЧерногорското министерство на отбраната не потвърди информацията, но заяви, че преговорите с НАТО продължават. \r\n*** Италианският вицепремиер Матео Салвини вчера поздрави своя приятел Бенямин Нетаняху, за изборната победа в Израел, предава  AFP . \r\nСалвини, който е ръководител на крайно дясната „Лига“, също изпрати \"голяма прегръдка\" на израелския народ в коментар, придружен от снимка на Салвини и Нетаняху, които се ръкуват и се усмихват. \r\nПочти пълните резултати дават възможност на израелския министър-председател Нетаняху да сформира дясна коалиция и да удължи пребиваването си на премиерския пост. \r\nРезултатите от гласуването във вторник дойдоха въпреки обвиненията в корупция срещу 69-годишния израелски премиер. \r\nДумите на Салвини предизвикаха гняв сред някои потребители на социалните медии, които го обвиниха както за подкрепата на израелската политика, така и за изпращането на подкрепата си към Нетаняху пред италианския премиер или министъра на външните работи, коментира AFP. \r\n*** Турският президент заяви в сряда, че над 20 000 членове на терористичната организация „Фетулах“ (ФЕТО) са осъдени за различни престъпления, а 10 000 други са задържани под стража, предава  Anadolu Agency . \r\n\"Сега в затвора има 30 559 членове на ФЕТО, включително 20,226 осъдени и 10 333 задържани\", каза Реджеп Тайип Ердоган на събитие в столицата Анкара по повод 174-ата годишнина от създаването на турската полиция. \r\nКато заяви, че продължава борбата срещу терористичната групировка ФЕТО, Ердоган каза още, че над 31 000 души са били уволнени от правоприлагащите органи. \r\n\"Броят на освободените от армията е над 15 000, докато над 4 000 също са уволнени от съдебната власт\", добави той. \r\nАнкара също обвинява ФЕТО, че стои зад дългогодишната кампания за сваляне на държавата чрез проникване в турските институции, особено във военните, полицията и съдебната система и зад опита за преврат през 2016 година. \r\n*** \r\nБалканските страни са засегнати от застоя в процеса на интеграция с Европейския съюз, където страните-членки се уморяват от разширяването, каза в интервю за AFP  албанският премиер Еди Рама. \r\n\"Вярвам , че (Западните Балкани) не са толкова уверени днес, както преди две години,\" каза премиерът от офиса си в Тирана, добавяйки, че \"няма съмнение\", че това е свързано с нарастващата несигурност относно ангажимента на ЕС към региона като цяло. \r\nВсички страни от Западните Балкани, беден ъгъл на Югоизточна Европа, заобиколен от държави-членки на ЕС, се стремят да се присъединят към блока. \r\nЧерна гора и Сърбия са напреднали в преговорите за присъединяване, като се надяват да се присъединят до 2025 г., докато Албания и Северна Македония очакват преговорите да стартират през юни. Още повече изостават Босна и Херцеговина и Косово. \r\nНо с приближаването на изборите за Европейски парламент регионът се чувства все по-нежелан, тъй като общественото мнение и политиците в рамките на блока, особено във Франция, са негативно настроени към перспективата за привличане на нови членове. \r\nРама заяви, че може да разбере \"хладината\" около разширяването в светлината на нарастващия популизъм, евроскептицизма и други сътресения. Но \"липсата на яснота\" има последици за крехките Балкани, добави той, припомняйки предупреждението, което председателят на Европейската комисия Жан-Клод Юнкер отправи миналата година. \r\nАко се появи „впечатлението, че не сме сериозни да предложим перспективата за членство в ЕС на Западните Балкани, тогава можем да видим по-късно - и вероятно дори по-рано - това, което видяхме на Балканите през 90-те години,“ каза Юнкер, позовавайки се на десетилетието на брутален конфликт след разпада на бивша Югославия.", "date": "2019.04.10", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/10/2645069/dobrich-tovaren-avtomobil-se-e-preobarnal-v-kraypatna-niva-v-rayona-na-selo-spasovo.html", "text": "Товарен автомобил се е преобърнал в крайпътна нива в района на село Спасово. Това съобщиха от  ОДМВР – Добрич . Сигнал за пътнотранспортното произшествие е получен на 9 април, около 10.50 часа. Установено е, че 42-годишен водач на товарен автомобил, поради движение с неустановена скорост губи контрол над превозното средство, напуска пътното платно и се преобръща в крайпътна нива. Вследствие на инцидента, водача е с фрактура на десен холен крайник. Произшествието е обслужено по административен ред.", "date": "2019.04.10", "title": "Добрич: Товарен автомобил се е преобърнал в крайпътна нива в района на село Спасово"}
{"url": "http://www.focus-news.net/news/2019/04/10/2645066/parlamentat-prie-ostavkata-na-deputata-delyan-dobrev-kato-naroden-predstavitel-obzor.html", "text": "Парламентът прие оставката на Делян Добрев като народен представител. \"За\" оставката на Добрев гласуваха 96 народни представители, \"против\" - 7 и \"въздържали се\" - 3-ма, с което тя бе приета. Във вторник стана ясно, че Делян Добрев е взел това решение след разговор с председателя на ГЕРБ и министър-председател на България Бойко Борисов. Добрев бе избран за народен представител от 29-ти МИР Хасково на парламентарните избори през 2017 г. Досега той бе председател на Комисията по енергетика към Народното събрание. В свое телевизионно участие  Делян Добрев  посочи, че си тръгва, защото се е уморил да защитава името си от всякакви спекулации. „Сега вече съм доубит в политическия смисъл на думата. Това, което се случва в политиката, тия постоянни нападки и клевети, които петнят политиците от едната и от другата страна, най-вече от нашата страна, защото се случва на ГЕРБ, са изключително неприятни. Не мога да приема за нормално да ме плюят”, коментира Добрев. \r\nВ рамките на дебата по неговата оставка имаше само едно изказване.  Депутатът от ГЕРБ и бивш конституционен съдия Георги Марков  коментира, че няма да гласува за оставката на Делян Добрев, защото Конституцията го задължава да гласува по съвест. По думите му Делян Добрев е честно момче. \r\nВ кулоарите на Народното събрание, а и в партийните централи темата бе една от най-обсъжданите.  Народният представител от ГЕРБ Тома Биков  предположи, че на Делян Добрев му е дошла в повече цялата помия, която се е изляла върху него. Биков определи поведението му като достойно. „Това е стандарт, който виждате, че се спазва от всички. При съмнение, при сянка на съмнение, се подават оставки. Това е стандарт, който е в ГЕРБ. В останалите политически сили, те да си направят техния стандарт“, каза той.  Лидерът на НФСБ Валери Симеонов  посочи, че той и депутатите от партията му са гласували „против“ оставката на Делян Добрев, защото дори в политиката трябва да има здрав разум. Според него сме свидетели на „отвратителен“ процес, който по думите му трябва да бъде прекратен. Той прогнозира, че в следващия парламент никой не трябва да има апартамента, а не дай Боже и фирма. Според него, когато масово принуждаваш членове от ръководството на партията си за оставки, неизбежно изниква въпросът и за твоята. \r\nЛидерът на „Атака“ и председател на ПГ на „Обединени патриоти“ заяви, че парламентът не се „оголва“ с оставките в ГЕРБ. Според него има достатъчно подготвени кадри. Според него не трябва да се възбужда патос и нервност по този въпрос. „Оставките са нещо нормално и естествено. Преценил е човекът – подал е оставката си. Това е лична воля на всеки, който го прави. Не виждам защо трябва да правим драма от това и да обявяваме края на света“, посочи той. По думите му всички тези истории може би ще доведат до поука и за сегашните политици, и за тези, които влизат в Народното събрание, да имат едно наум, че с имоти и с отстъпки всичко трябва да е точно и да няма подобни случаи занапред. \r\nСпоред  „Воля“  по-скоро става въпрос за махленщини. \r\nВ централата си от БСП също направиха коментар на оставките от последните дни и на тази на Делян Добрев.  Заместник-председателят на партията Кирил Добрев  определи това като „втори успешен опит на Делян Добрев“ и го поздрави за решителната постъпка. „Надявам се да няма скъсани ризи и „На кой ни оставяш“, коментира той. Според него оставките в държавата показват, че моделът е един и същ и че се транспонира на различни нива. \r\nМеждувременно Лиляна Радева и Ралица Добрева се заклеха като народни представители от ПГ на ГЕРБ. \r\nЛиляна Радева заема мястото на Данаил Кирилов след като той стана министър на правосъдието. Радева е избрана в 23-ти МИР – София. Радева ще бъде депутат, докато Данаил Кирилов изпълнява функциите министър на правосъдието. С решение от 7 април 2019 г. ЦИК обявява Ралица Добрева за народен представител от 15-ти МИР – Плевен. Повторното й обявяване се налага, тъй като по-рано тя бе обявена за депутат за времето, в което Цецка Цачева изпълнява функциите министъра на правосъдието. След като Цачева подава оставка като министър, тя е изпратила писмо до ЦИК, с което се отказва от мястото си в парламента и сега се наложи Добрева отново да положи клетва. \r\nДеница КИТАНОВА", "date": "2019.04.10", "title": "Парламентът прие оставката на депутата Делян Добрев като народен представител (ОБЗОР)"}
{"url": "http://www.focus-news.net/news/2019/04/10/2645071/ministar-petya-avramova-golemite-evropeyski-proekti-preobrazyavat-tseli-regioni-v-balgariya.html", "text": "Големите европейски проекти преобразяват цели региони в България. Това каза министърът на регионалното развитие и благоустройство Петя Аврамова по време на организирания в Кюстендил граждански диалог на тема регионално развитие, предаде репортер на  Радио „Фокус“ – Кюстендил . Дискусията се проведе в залата на парк-хотел „Кюстендил”. На нея присъстваха кметът на Община Кюстендил Петър Паунов, областният управител и областен координатор на ПП ГЕРБ – Кюстендил Виктор Янев, председателят на Общински съвет – Кюстендил Михаела Крумова, народните представители от ПП ГЕРБ Кирил Калфин и Радослава Чеканска, представители на общини и други. В рамките на дискусията бяха засегнати теми, свързани с приоритети от местно и национално значение в сферата на регионалното развитие, реализирани инфраструктурни проекти в областта, както и европейската солидарност. Министър Аврамова посочи като добри проекти автомагистрала „Тракия” и автомагистрала „Струма”.  \r\n„Тази магистрала е един безкрайно необходим коридор от Северна до Южна България. С европейски средства работим от Благоевград, през Сандански до Кулата, а с държавни средства ще изграждаме отсечката от Видин до Ботевград”, каза министър Аврамова. По думите й безкрайно необходима е и автомагистрала „Хемус”. Беше посочено, че по Оперативна програма „Региони в растеж” в процес на изпълнение са 584 проекта на обща стойност 2 милиарда 735 милиона лева. От тези проекти 74 вече са приключени, а инвестициите в тях са за 68 милиона лева. Над 51 милиона лева се инвестират в проекти на общини от област Кюстендил. В областта се изпълняват и 18 проекта по програмите за териториално сътрудничество. Одобрените проекти са на обща стойност 4,8 милиона лева. Министър Аврамова отчете, че на този етап няма окрупняване във ВиК сектора в областта. Общинският съвет в Сапарева баня се е противопоставил на присъединяването. Поради тази причина водният оператор няма да може да кандидатства с проекти по Оперативна програма „Околна среда”.  За периода 2016 – 2030 година водният оператор трябва да вложи около 8 милиона лева за подобряване на ВиК структурата. Беше отчетена и добрата работа по отношение на Националната програма за енергийна ефективност.  \r\n„Това е национална програма, която е най-близо до хората. Всички които имаха смелостта и бързината да се включат в тази програма, вече се радват на едни обновени сгради, което спестява и средства”, каза министър Петя Аврамова. Според нея продължаването на програмата зависи най-вече от финансовия министър на страната. В рамките на срещата бяха поставени въпроси за ремонта на улиците и на ВиК мрежата в малките населени места. Стана ясно, че се обмисля за следващия програмен период да се отпускат и средства за територията на малките населени места в общините. \r\nВенцеслав ИЛЧЕВ", "date": "2019.04.10", "title": "Министър Петя Аврамова: Големите европейски проекти преобразяват цели региони в България"}
{"url": "http://www.focus-news.net/news/2019/04/10/2645074/burgas-v-pomorie-shte-se-provede-hxvi-natsionalno-velikdensko-matematichesko-sastezanie.html", "text": "ХXVI Национално Великденско математическо състезание ще се проведе в Поморие на 20 април 2019 г. (събота)  под егидата на Съюза на математиците в България. Това съобщиха от пресцентъра на  Община Поморие . Състезанието ще бъде в сградата на СУ „Иван Вазов” – Поморие (гимназиален етап на обучение) и в него могат да се включат деца от І до ХІІ клас. От 10.00 до 11.30 часа – учениците от I и II клас, а от 10.00 до 12.00 часа – учениците от III   до XII клас.  Темите са подготвени от секция „Изток” на СМБ и включват задачи с избираем отговор. Всяка задача има само един правилен отговор от четири възможни, като първите 3 са цифри, а последният –друг отговор. Посочването на друг отговор се приема за вярно, ако допълнително е записан верен резултат.  \r\nОфициалното закриване ще бъде на 25 април 2019 г. (четвъртък) от 12.30 часа, в кабинета по музика. Тогава ще бъдат обявени резултатите и ще бъдат връчени наградите на индивидуалните и отборни първенци. За отборното и комплексното класиране ще се вземат петте най-добри резултата в съответния клас. Резултатите  от състезанието ще бъдат обявени на сайта на училището само при условие, че при внасяне на таксите за участие се представят декларации от родителите за информирано съгласие за публично оповестяване на резултатите от състезанието.  \r\nЗаявления за записване ще се приемат до 17 април 2019 г. в канцеларията на училището, от 08.00 до 16.00 часа. Таксата за участие е 10 лева. На e-mаl адрес riry@abv.bg ще се приемат само списъци на групи ученици от едно училище. А примерните задачи от предишни състезания са поместени на адрес – www. iztok-smb.hit.bg, www.math10.com Допълнителна информация може да получите на телефони: 0596/ 2 21 16;  0883360800 – Л. Страволемова; 0887623419 – Ст. Ангелова", "date": "2019.04.10", "title": "Бургас: В Поморие ще се проведе ХXVI Национално Великденско математическо състезание"}
{"url": "http://www.focus-news.net/news/2019/04/10/2645075/blagoevgrad-trafikat-v-oblastta-e-normalno-natovaren.html", "text": "Трафикът в Благоевградска област е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Повишена опасност от падащи камъни има в Кресненското дефиле и в района на прохода Предел. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nИнтензивен е трафикът на кръговите кръстовища по бул. „Васил Левски“ и „Св. св. Кирил и Методий“ в Благоевград. Пътните настилки са сухи, видимостта е добра. Не са регистрирани тежки пътни инциденти в областния център. Градският транспорт се движи по разписание. \r\nДенис НИКИФОРОВ", "date": "2019.04.10", "title": "Благоевград: Трафикът в областта е нормално натоварен"}
{"url": "http://www.focus-news.net/news/2019/04/10/2645070/vas-otmenya-reshenieto-na-tsik-za-rik-v-plovdiv-i-othvarlya-zhalbite-na-bsp-za-tezi-v-silistra-veliko-tarnovo-shumen-i-vratsa.html", "text": "Върховният административен съд обяви първите решения по жалби срещу решения на Централната избирателна комисия (ЦИК) за определяне на състава  на районни избирателни комисии, съобщиха от  ВАС . Постъпили са 6 жалби от БСП и една от „България без цензура“.  \r\nВАС отменя решението на ЦИК от 4 април, с което е назначена РИК в 16 район- Пловдив за изборите за Европейския парламент на 26 май. Отменя се и решението от същата дата за назначаването на РИК в 17 район- Пловдив.  \r\nВАС отхвърля жалбите на БСП срещу решенията за РИК в Силистра, Велико Търново, Шумен и Враца.  \r\nДнес във ВАС няма постъпили жалби срещу решения на ЦИК. Вчера са регистрирани 5 жалби, които са разгледани днес и решенията ще бъдат обявени утре.", "date": "2019.04.10", "title": "ВАС отменя решението на ЦИК за РИК в Пловдив и отхвърля жалбите на БСП за тези в Силистра, Велико Търново, Шумен и Враца"}
{"url": "http://www.focus-news.net/news/2019/04/10/2645079/eksperti-po-rastitelna-zashtita-ot-balgariya-i-severna-makedoniya-obmeniha-opit-po-aktualni-vaprosi.html", "text": "На 10 април, Българската агенция по безопасност на храните (БАБХ) посрещна екип от експерти от Министерство на земеделието, горите и управление на водите на Република Северна Македония. Това съобщиха от  агенцията . На срещата бяха обсъдени въпроси за развитието на взаимното сътрудничество и обмяната на опит в областта на растителното здраве, фитосанитарната инспекция и продуктите за растителна защита и торовете. \r\nВ рамките на посещението бяха коментирани още възможностите за организиране на обучения в областта на растителната защита, както и провеждането на ежегодни експертни срещи между компетентните органи на двете държави в областта на растителното здраве.", "date": "2019.04.10", "title": "Експерти по растителна защита от България и Северна Македония обмениха опит по актуални въпроси"}
{"url": "http://www.focus-news.net/news/2019/04/10/2645076/inzh-daniel-panov-kmet-na-veliko-tarnovo-obyavyavaneto-na-grada-za-istoricheska-i-duhovna-stolitsa-shte-bade-dokazatelstvo-che-sme-rodolyubtsi-i-dostoyni-naslednitsi-na-predtsite-si.html", "text": "Велико Търново олицетворява духа на България, нейните дълбоки корени и пътя й към бъдещето. Затова предложихме официалното признаване на града за историческа и духовна столица на България, каза в предаването  „Царевград Търнов – славата и величието на България“  на  Радио „Фокус“  кметът на града инж. Даниел Панов. По думите му този статут ще затвърди престижа, който Велико Търново има и  ще увеличи още повече туристическия интерес. „Разбира се, статутът следва да бъде свързан с конкретни, функции, отговорности и цели – например, за опазването на паметниците на културата и недвижимото културно наследство. Вярвам, че е дошъл моментът това да бъде потвърдено официално от най-високата държавническа трибуна – тази на Народното събрание на Република България. Това ще бъде доказателство, че сме родолюбци, че сме достойни наследници на нашите славни герои от миналото“, допълни още градоначалникът като подчерта, че Старата столица е неразривно свързана с дълбините на историята на нашите земи.  \r\n„В най-славния си период столицата на Второто българско царство – Търновград е сравнявана по своето величие с Рим и Константинопол. В духовните представи на българите цели седем столетия – от 1186 до 1879 година, Търново е единствената възможна българска столица. В съзнанието и творчеството на водещите умове на нацията през ХVІІІ–ХІХ в. нашият град е символ на свободата, жадувана пет столетия. Затова и Първи революционен окръг е именно тук. Най-важните актове на новата българска държава са свързани с Търново – приемането на първата Конституция, манифестът на княз Александър Батенберг за Съединението на Княжество България с Източна Румелия и обявяването на българската Независимост от цар Фердинанд“, припомни още Панов. Той бе категоричен и, че искания статут ще донесе още много ползи за града. \r\nЛуиза ТРАНЧЕВА", "date": "2019.04.10", "title": "Инж. Даниел Панов, кмет на Велико Търново: Обявяването на града за историческа и духовна столица ще бъде доказателство, че сме родолюбци и достойни наследници на предците си"}
{"url": "http://www.focus-news.net/news/2019/04/10/2645082/predstoyashti-mezhdunarodni-sabitiya-za-11-april-agentsiya-fokus.html", "text": "***  Парламентарни избори \r\n***  Приемане на закон, ограничаваш продажбата на оръжия \r\n***  Сесия на Върховното народно събрание. Възможна е реч на Ким Чен-ир \r\n***  Среща на 16-те страни от Централна и Източна Европа и Китай \r\n***  Разговори между Доналд Тръмп и южнокорейския президент Мун Джей-ин \r\n***  Пресконференции на Световната банка и МВФ преди пролетната среща \r\n***  Начало на южно-американската обиколка на държавния секретар на САЩ Майкъл Помпео", "date": "2019.04.10", "title": "Предстоящи международни събития за  11 април  (Агенция \"Фокус\")"}
{"url": "http://www.focus-news.net/news/2019/04/10/2645083/predstoyashti-sabitiya-v-stranata-za-11-april-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 9.00 часа в Мултимедийния център на БТА ще се проведе Международна конференция „15 години България в НАТО. Алиансът на 70 г. и неговото бъдеще“. Участници в конференцията ще бъдат вицепремиерът и министър на външните работи Екатерина Захариева, заместник-министърът на отбраната Атанас Запрянов, президентът на България (1997г. - 2002г.) Петър Стоянов, президентът на Атлантическия клуб и външен министър на България (2001г. - 2005 г.) Соломон Паси и др. \r\n*** \r\nОт 09.30 часа Конферентната зала на Ректората ще се проведе първата пленарна сесия на Международната конференция по публична администрация: \"30 години реформи на публичното управление в Централна и Източна Европа: следващият хоризонт\". \r\n*** \r\nОт 09.30 часа 4 състав на Специализирания наказателен съд ще заседава по делото срещу Симеон Д., Иво П. и др., обвинени в престъпление по служба.  \r\n*** \r\nОт 09.45 ч. в МОСВ (бул. „Мария Луиза“ 22, зала „Министър“, етаж 2) министърът на околната среда и водите Нено Димов и Садулла Дураки, министър на околната среда и пространственото планиране на Република Северна Македония, ще подпишат Споразумение за сътрудничество в областта на опазването на околната среда и водите.  \r\n*** \r\nОт 10.00 часа 7 състав на Специализирания наказателен съд ще заседава по делото срещу Румен Е., Таня Е. и др., обвинени в образуване и ръководене на организирана престъпна група.  \r\n*** \r\nОт 10.00 часа в Софийски градски съд ще се проведе \"Ден на отворените врати\". Група студенти по право от Софийския университет ще дискутират реални съдебни казуси, които биха могли да приключат с медиация.  \r\n*** \r\nОт 10.00 часа 3 състав на Специализирания наказателен съд ще заседава по делото срещу Димитър М., Ивайло М. и др., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще заседава по делото срещу Христон М., Филип Ч. и др., обвинени в образуване и ръководене на организирана престъпна група.  \r\n*** \r\nОт 10.00 часа 23 състав на Специализирания наказателен съд ще заседава по делото срещу Димитър А. и Стоян Ст., обвинени в ръководството на организирана престъпна група.  \r\n*** \r\nОт 10.00 часа на строеви плац на Военна академия ще започне тържественото честване, на което ще бъдат поднесени венци на паметника на Георги Раковски и ще бъде открита плоча „10 години Астероид Раковски“. Официалната програма ще продължи в зала „Тържествена“.  \r\n*** \r\nОт 10.30 часа в новия офис на ПП „Воля“ на шестия етаж на ул. \"Раковски 134\" ще бъде представена листата на Коалиция \"ВОЛЯ-Българските Родолюбци\" за изборите за Европейски парламент. \r\n*** \r\nОт 11.00 часа във вип залата на Софийската опера и балет ще се проведе пресконференция, посветена на премиерата на операта \"Дон жуан\" от Моцарт. \r\n*** \r\nОт 13.30 часа 13 състав на Специализирания наказателен съд ще заседава по делото срещу Пламен И., Явор Ал., и др., обвинени в образуване и ръководене на организирана престъпна група.  \r\n*** \r\nОт 13.30 часа 6 състав на Специализирания наказателен съд ще заседава по делото срещу Петко Ст, Иван Й. и др., обвинени в образуване и ръководене на организирана престъпна група.  \r\n*** \r\nОт 13.30 часа в София Хотел Балкан (зала „Средец“) ще се проведе международна публична дискусия „Социалните медии: предимство или вреда за демокрацията?“. Сред участниците в нея ще са Росен Плевнелиев, президент на България (2012-2017) и Огнян Златев, ръководител на Представителството на ЕК в България. \r\n*** \r\nОт 13.30 часа в сградата на МТСП, етаж 5, зала 5, ул. „Триадица“ № 2, ще се проведе кръгла маса за правата на децата с аутизъм в България. \r\n*** \r\nОт 14.00 часа 22 състав на Софийския градски съд ще гледа УПО по молба на Патрик П., осъден за побой над дете. 22 състав.  \r\n*** \r\nОт 14.00 часа в Пресклуба в сградата на Народното събрание (пл. „Княз Александър І“ №1) ще се проведе първият редовен брифинг на Централната избирателна комисия (ЦИК). Ще вземат участие говорителите на комисията Александър Андреев и Таня Цанева.  \r\n*** \r\nВ 15.00 часа кметът на София Йорданка Фандъкова ще подпише споразумение за сътрудничество с Клийнтех България, InnoEnergy.  \r\n*** \r\nОт 17.00 часа в София Тех парк, Лабораторен комплекс, ет.1, зала 3, ще се информационен ден \"Графен и графенови наноструктури - новите материали на високите технологии\" по проект PEGASUS (H2020-FET Open).    \r\n*** \r\nОт 17.00 часа в Бюрото на Европейския парламент (ул. Г. С. Раковски 124) ще се проведе дискусия на тема \"България и евроатлантическата перспектива пред Западните Балкани – възможности и предизвикателства\".  \r\n*** \r\nОт 17.30 часа в резиденция „Бояна“ съпредседателите на Съвместната мултидисциплинарна експертна комисия по исторически и образователни въпроси, създадена в изпълнение на Договора за приятелство, добросъседство и сътрудничество между България и Северна Македония проф. Ангел Димитров и проф. Драги Георгиев ще дадат брифинг.  \r\n*** \r\nОт 18.00 часа в Мраморното фоайе на Столична библиотека Христо Стоянов ще представи своята най-нова книга. \r\n*** \r\nОт 18.00 часа в Голяма зала на Руския културно-информационен център (РКИЦ)  на ул. „Шипка“ № 34 в гр. София ще се проведе празнична вечер посветена на 40-тата годишнина от космическия полет на първия български космонавт Георги Иванов. \r\n*** \r\nОт 19.00 часа в обучителния център на Телерик Академия в кв. „Младост“ ще се проведе кариерна вечер с безплатни практически работилници по програмиране. \r\n*** \r\nВ 17.30 часа, в Градската библиотека ще бъде отбелязана 90-годишнината от рождението на Йордан Радичков. Ще бъде представена книгата „Сибирски тетрадки” и ще бъде прожектиран документален филм за писателя.  \r\n*** \r\nОт 12.00 часа в \"топлата връзка\" между Община Благоевград и зала \"22 септември\" зам.-кметът Христина Шопова ще даде пресконференция за предстоящото издание на театралния фестивал „Тара-ра-бумбия”. \r\n*** \r\nОт 17.00 часа в спортна зала „Бойчо Брънзов“ отборите „Черноморец“ и „Шумен“ ще излъчат финалиста в „А“ баскетболна група в трети мач. \r\n*** \r\nОт 19.00 часа в Културния дом на Нефтохимика ще се проведе концерт, посветен на творчеството на Емил Димитров. \r\n*** \r\nОт 9.00 ч. в „Естрея Резиденс“ в курорта „Св. Св. Константин и Елена“ Варненският свободен университет „Черноризец Храбър“ ще обучи над 100 директори на образователни институции от Варна по темата „STE(А)M – Стратегии, политики, методики и практики“.  \r\n*** \r\nОт 10.00 ч. в Учебно-спортния комплекс на ВСУ „Черноризец Храбър“ ще се проведе „Masterclass Work 4.0“. \r\n*** \r\nОт 11.00 часа в зала „Дарзалас” на хотел „Димят” ще се проведе XVI-та Редовна отчетно-изборна Конференция на СРС КТ Подкрепа Варна.  \r\n*** \r\nОт 14.00 часа в зала 114 на първия етаж в Машинно-технологичния факултет заместник-министърът на образованието д-р Петър Николов ще се срещне с академичния състав и студентите от ТУ - Варна.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник Надя Георгиева ще приема граждани.  \r\n*** \r\nОт 14.00 часа в Инфоцентъра на общината ще бъде представена информационна и консултантска дейност за ученици.  \r\n*** \r\nОт 17.30 часа в РБ „Петко Р. Славейков“ ще се проведе представяне на „Ръкавица за Студената война“ на Румяна Захариева.  \r\n*** \r\nОт 17.30 часа в Изложбени зали „Рафаел Михайлов“ ще се проведе откриване на Фотоизложба „110 години – клуб по пешеходен туризъм”.  \r\n*** \r\nОт 18.00 часа в Изложбени зали „Рафаел Михайлов“ ще се проведе откриване на изложба „Изкуство от пламъка“ - изложба от специалност керамика, стъкло и метал на Национален университет по изкуствата - Букурещ. \r\n*** \r\nОт 18.30 часа в Клуб 7 Владимир Висоцки ще бъде представен през погледа на Анатоли Петров.  \r\n*** \r\nОт 19.00 часа в голяма зала на МДТ ще се проведе Пролетният концерт на Музикално-драматичен театър „Константин Кисимов”. \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на  Наредба за изменение и допълнение на Наредба за изграждане и възстановяване на елементите на техническата инфраструктура на територията на общината. \r\n*** \r\nОт 17.00 часа в Малка зала на ХГ „Иван Фунев“ ще се състои откриване на съвместна изложба с Художествената галерия в Мездра на художника Любомир Минковски по повод 85 години от неговото рождение. \r\n*** \r\nОт 19.00 часа в Камерна зала на ДКТ ще бъде представена постановката „Гергьовден“ от Стеван Сремац. \r\n*** \r\nОт 10.30 часа кметът на Димитровград Иво Димов ще открие форума „Професионалното образование - предизвикателства и перспективи”. \r\n*** \r\nОт 10.00 часа в Общински младежки център „Захари Стоянов“ ще бъде открита изложба на детски рисунки от общински кръг на Международен конкурс за детска рисунка „С очите си видях  бедата“. \r\n*** \r\nОт 11.00 часа на площад „Свобода“ ще се проведе Панорама на средните училища. \r\n*** \r\nОт 11.00 часа в малката заседателна зала ще се проведе брифинг след среща на извънредния и пълномощен посланик на Чешката република в България Н. Пр. Душан Щраух и кмета на Добрич Йордан Йорданов. \r\n*** \r\nОт 18.30 часа в Концертна зала „Добрич“ ще се проведе юбилеен концерт по повод  \r\n55 години Духов оркестър – Добрич и 60 години Стоян Монов – диригент. \r\n*** \r\nОт 19.00 часа в Драматичен театър „Йордан Йовков“ ще се играе спектакълът  \r\n„Любовен пилотаж“ от Марк Камолети на Драматичен театър „Йордан Йовков“. \r\n*** \r\nОт 11.00 часа в хотел „Интернационал“, к.к. Златни пясъци за първи път ще се проведе HOST EXPO - работен експозиционен форум, който, непосредствено преди активния летен сезон, представя пълния спектър от продукти и услуги, необходими за функционирането и добрия стандарт на всеки туристически обект. \r\n*** \r\nОт 13.15 часа в хотел „Интернационал” в курорта „Златни пясъци“ ще се състои теглене на жребий за първа група хотелиери в Първото национално състезание „Най-добър млад хотелиер“.  \r\n*** \r\nОт 17.30 часа в Дом на културата Арсенал в Казанлък ще се проведе среща-дискусия на тема \"Да спрем 30-годишния преход към дъното\". \r\n*** \r\nОт 17.30 часа в Художествена галерия „Владимир Димитров – Майстора“ ще бъде открита Изложба живопис на Богомил Благоев. \r\n*** \r\nОт 9.30 часа в зала „Панорама“ ще се проведе заседание на Общинския съвет. \r\n*** \r\nОт 12.00 часа в НЧ ”Елин Пелин - 1903 г.” с постановката „Разкажи ми приказка” ще гостуват  ученици от ОУ „Г. С. Раковски”. \r\n*** \r\nОт 13.00 часа в Конферентната зала на ОК Дворец на културата ще се проведе Национална среща на детските и младежки съвети и парламенти. \r\n*** \r\nОт 18.30 часа в Художествена галерия „Кракра“ ще бъде открита експозиция на възпитаници на Нов български университет. \r\n*** \r\nОт 18.30 часа в театрален салон, ЦПЛР-ОДК Перник ще се играе постановката „Спътникът на Алтея” – постановка на ДЮТ „Мускетарите”. \r\n*** \r\nОт 11.00 часа в пресклуба на БТА временно отстраненият от поста кмет на Община Червен бряг инж. Данаил Вълов ще даде пресконференция. \r\n*** \r\nОт 16.40 часа в хотел „Балкан“ ще се проведе сесия „Пациенти и лекари“ с участието и на Пациентски организации „Заедно  теб“. \r\n*** \r\nОт 18.00 часа в Драматично-куклен театър ,,Иван Радоев\" ще се играе постановката ,,Грозното патенце\" по  Х.К. Андерсен. \r\n*** \r\nОт 9.00 часа ще се проведе заседание на Общинския съвет. \r\n*** \r\nОт 9.30 до 10.30 часа на Летище „Пловдив“ ще се проведе предполетен брифинг. От 11.30 ч. до 14.30 ч. журналистите ще имат възможност да снимат излитането на самолетите за изпълнение на последните задачи от програмата на ETAP-C 19-2. В 15.00 ч. ще започне официалната церемония по закриване на летателното учение  и връчване на сертификати на участниците.  \r\n*** \r\nОт 14.00 часа в Хуманитарната гимназия ще бъде показан единственият документален филм за писателя, драматург и сценарист Йордан Радичков „Черказки хроники“ на режисьора Димитър Петков. \r\n*** \r\nОт 15.30 часа в зала „Париж“, Гранд Хотел Пловдив, ул.“Златю Бояджиев“ №2, ще се проведе семинар на тема: “Капиталовият пазар като източник за растеж на малки и средни компании“. \r\n*** \r\nОт 17.30 часа в парк Бунарджика ще започне Фестивалът „Квартална сцена“. \r\n*** \r\nОт 18.00 часа в Малка Базилика  ще бъде представена книгата „Добър вечер, столетие мое!“ за Стоянка Мутафова и среща с обичаната актриса.  \r\n*** \r\nОт 19.00 часа в пространството на ул. “Христо Дюкмеджиев“ 10 в Капана ще бъде представен филмът „Длъжен да оцелее“ на Мартин Карбовски по повод 40 години от първия български полет в Космоса.  \r\n*** \r\nОт 16.30 часа в НЧ „Св.Св.Кирил и Методий“ ще бъдат представени картините  и техните автори, които участваха в конкурса на Община Раковски за картина-подарък за Папа Франциск.  \r\n*** \r\nОт 10.00 часа ръководството на ОДМВР-Силистра ще даде редовен месечен брифинг. \r\n*** \r\nОт 17.00 часа в Централна поща Силистра – паричен салон ще бъде открита Пета филателна изложба „Силистра – 2019“. Изложбата е посветена на 140 годишнината от създаването на  Български пощенски съобщения, 140 години Българска пощенска марка  и 140 години ПТТ станция Силистра.  \r\n*** \r\nОт 15.00 часа в зала 2 на общината ще се проведе пресконференция. \r\n*** \r\nОт 18.30 часа в комплекс „Зеления хълм” ул. Никола Икономов №6 СНЦ „Клуб на работодателя – Стара Загора” организира среща с Проф. Живка Овчарова от Техническия университет в Карлсруе и центъра му по виртуално инженерство. \r\n*** \r\nОт 15.00 часа в Славейковото училище ще се проведе Състезание по история в музея. \r\n*** \r\nОт 11.00 часа в залата на втория етаж на Общината ще се проведе пресконференция по повод 47-ото издание на конкурса за дебютна литература. \r\n*** \r\nОт 11.00 часа в Съдебната палата административният ръководител на Окръжната прокуратура в Шумен Маргарита Георгиева ще даде брифинг по отчетния доклад за работата на прокурорите през 2018 г. \r\n*** \r\nОт 11.00 часа в офиса на Областен информационен център – Шумен ще се проведе анонсиращо събитие за старта на Национална кампания на Мрежата от 27 ОИЦ в страната и включването на ОИЦ-Шумен в нея. \r\n*** \r\nОт 14.00 часа в зала 203 на общината ще се проведе заседание на Постоянната комисия по просвета, образование и наука за определяне на носителите на „Наградата на Шумен“ в системата на образованието. \r\n*** \r\nОт 14.00 часа ще се проведе пресконференция в заседателна зала на театъра относно театралния фестивал \"Нова българска драма\" \r\n*** \r\nОт 17.30 ч. в Регионална Библиотека „Стилиян Чилингиров” гостува Георги Гаврилов с представяне на третата си самостоятелна стихосбирка „Сините часове”. \r\n*** \r\nУченици от шести клас в десет шуменски училища ще се включат във викторина, посветена на 120 години от рождението на Панчо Владигеров.", "date": "2019.04.10", "title": "Предстоящи събития в страната за 11 април (Агенция „Фокус“)"}
{"url": "http://www.focus-news.net/news/2019/04/10/2645080/valeri-simeonov-nfsb-kpkonpi-shte-udari-na-kamak-s-men.html", "text": "КПКОНПИ ще удари на камък с мен. Това каза лидерът на НФСБ Валери Симеонов пред журналисти във връзка с проверката на имоти на занижени цени, закупени от управлявано от него дружество от  КПКОНПИ, предаде репортер на  Агенция „Фокус“  . \r\nТой посочи, че се сеща откъде идва сигнала за него. „От една особа вероятно“, каза Симеонов. Попитан дали се притеснява от проверката, лидерът на НФСБ заяви: „Не, как да ме притеснява. Това са фирмени сделки. Проверявано е един милион път и от НАП и от служби. Имаше сигнали подадени  срещу мен. Аз съм проверяван и като физическо лице два пъти. Спокоен съм, този път ще ударят на камък“.", "date": "2019.04.10", "title": "Валери Симеонов, НФСБ: КПКОНПИ ще удари на камък с мен"}
{"url": "http://www.focus-news.net/news/2019/04/10/2645077/prof-milko-palangurski-istorik-klyuchat-kam-modernata-balgarska-darzhavnost-e-sazdavaneto-na-grazhdani-koito-razbirat-svoite-prava-i-zadalzheniya.html", "text": "Ключът към модерната българска държавност е създаването на граждани, които разбират своите права и задължения. Това са проумели нашите предци, това трябва да разберат и сегашните управляващи. С тези думи историкът проф. Милко Палангурски отговори на въпрос какво днешните депутати могат да научат от предшествениците си, създали Търновската конституция. Повод за гостуването му в предаването  „Царевград Търнов – славата и величието на България“  на  Радио „Фокус“  е предстоящото представяне на неговата монография „Бащите на Търновската конституция“. Книгата разказва по отделно за всички участници в Учредителното събрание, провело се преди 140 години.  \r\n„Опитал съм се да покажа отделните групи, отделните лица, отделните хора, които функционират в Учредителното събрание, ролята и мястото на всеки от тях. Опитал съм се да подчертая и колко важни са дори онези, които мълчат през цялото време на събранието, но са вътре в него и същевременно да покажа и ролята на онези, които са движещата сила при изработването на Конституцията и тяхното бъдещо влияние върху политическия живот у нас. Както се казва групирането по професии, по минало, по принадлежност на отделните народни представители, даде една много интересна картина –  да видим как се формира българската национална интелигенция, как се формира българския национален капитал, как се формират българските интелектуалци, журналисти и творци“, обясни още историкът. \r\nПредставянето на монографията ще е на 15 април (понеделник), от 14.00 часа, в Народно читалище „Надежда“ във Велико Търново. Модератор ще бъде проф. Веселин Янчев. \r\nЛуиза ТРАНЧЕВА", "date": "2019.04.10", "title": "Проф. Милко Палангурски, историк: Ключът към модерната българска държавност е създаването на граждани, които разбират своите права и задължения"}
{"url": "http://www.focus-news.net/news/2019/04/10/2645085/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“-Бургас  от Областното пътно управление. Условията за пътуване са добри. Видимостта е нормална, няма затворени пътни участъци. Автомобилният трафик е нормално натоварен.  \r\nИнтензивно е движението в Бургас по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2019.04.10", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/04/10/2645081/varna-narodniyat-predstavitel-ot-gerb-emiliya-milkova-predstavi-v-grada-izlozhba-posvetena-na-140-g-ot-priemaneto-na-tarnovskata-konstitutsiya.html", "text": "Фактът, че отдаваме значение на Учредителното събрание и Търновската конституция говори, че поколенията осъзнават смисъла на държавността. Това заяви народният представител от Парламентарната група на ГЕРБ Емилия Милкова при откриването на изложбата, посветена на 140 години от Учредителното събрание и приемането на Търновската конституция. Това съобщиха от  ПП ГЕРБ – Варна .  Експозицията от 40 табла с документи, подготвена от Народното събрание със съдействието на Държавна агенция „Архиви“, гостува във Варна. Организатор на изложбата е Областната администрация,  а домакин – Регионалната библиотека „Пенчо Славейков”.  \r\n„Изложбата, която ще остане в морската столица една седмица, показва много ценни документи и е доказателство, че има с какво да се гордеем и какво да научим от историята”, каза областният управител Стоян Пасев. Той официално откри изложбата заедно с народния представител Емилия Милкова, директора на Държавния архив във Варна Владимир Владимиров и директора на библиотеката Радка Калчева. „На 16 април, когато ще бъде Тържествената сесия на 44-тото Народно събрание, във всички български училища ще има урок по Конституция. Важно е младите хора да знаят, че имаме богата история и традиции при изграждането на държавността”, коментира Емилия Милкова. Като дългогодишен директор на варненската библиотека тя изтъкна, че културната институция е една от малкото в страната, които пазят стенографските дневници от създаването на Народното събрание.  \r\n„Това е един изключително богат документален материал, който съхранява живата памет и разказва за учредителите на държавността, а Петко Славейков е сред най-дейните участници. Това е знаково за нас като представители на библиотеката, която носи името Славейков”, изтъкна Милкова. Тя подари на областния управител, на регионалната библиотека и на Музея за история на Варна екземпляри от марката, валидирана на 8 февруари по повод 140 години Народно събрание и Търновска конституция.", "date": "2019.04.10", "title": "Варна: Народният представител от ГЕРБ Емилия Милкова представи в града изложба, посветена на 140 г. от приемането на Търновската конституция"}
{"url": "http://www.focus-news.net/news/2019/04/10/2645084/ministar-petya-avramova-prez-sledvashtata-sedmitsa-predstoi-da-zapochne-remont-na-patya-dupnitsa-klisura-samokov.html", "text": "През следващата седмица предстои да започне ремонт на пътя Дупница – Клисура – Самоков, който е важна връзка в областта, защото свързва ГКПП „Гюешево“ с АМ „Струма“, с първокласния път София - Благоевград и с АМ „Тракия“. Това каза днес в Кюстендил министърът на регионалното развитие и благоустройството Петя Аврамова, която взе участие в дискусията „Европа в нашия дом“, съобщиха от пресцентъра на  Министерството .  \r\nЩе се рехабилитират общо 32,5 км от трасето, което от години е в лошо състояние. Отсечката на територията на Кюстендил е с дължина 16,8 км. Инвестицията в предвидените за изпълнение строително-монтажни работи ще бъде близо 9 млн. лв., а средствата са осигурени от Оперативна програма „Региони в растеж“ 2014-2020 г. \r\nВ близките дни ще започнат и дейности по трайно укрепване на срутището на пътя до Рилския манастир. Като първи етап ще се направи анкериране и ще се поставят мрежи. Ще следим процесите и ако е необходимо ще се изградят и подпорни стени. Предвижда се и допълнително обрушване на скалите, обясни Аврамова. Тя посочи, че по време на строителните дейности движението няма да се спира, а ще се регулира със светофарни уредби. \r\nМинистър Аврамова подчерта, че важни за икономическото и социалното развитие на областта са инвестициите по ОПРР 2014-2020 г., които са в размер на над 51 млн. лв. по 20 договора. С над 7 млн. лв. ще бъдат подкрепени 6 образователни институции с капацитет близо 2500 деца и ученици. С част от средствата се изграждат Обединено детско заведение и нов физкултурен салон към Основно училище „Неофит Рилски“ в Дупница. Модернизират се 7 центъра за спешна помощ по проекта на Министерство на здравеопазването, като инвестицията е 2,3 млн. лв. Подкрепени са 11 социални обекта, които се използват от близо 230 лица в процеса на деинституционализация. По 4 проекта на обща стойност 7,7 млн. лв. се изпълняват мерки за повишаване на енергийната ефективност в 14 жилищни и административни сгради. В резултат от изпълнението им жилищата на 340 домакинства ще бъдат по-топли, по-уютни и с по-малки разходи за отопление през зимата. По два проекта за обновяване на градската среда се инвестират над 10 млн. лв. в Кюстендил и в Дупница. В резултат близо 135 хил. кв. м обществени пространства ще бъдат облагородени. В Дупница се инвестират и над 7 млн. лв. в проекта за интегриран градски транспорт. В резултат от изпълнението му над 28 км линии на обществения транспорт ще бъдат модернизирани или нови. \r\nМинистър Аврамова информира още, че за следващия програмен период  се предвижда Регионалните стратегии за пространствено развитие да изпълняват ролята на териториалните стратегии за развитие, в рамките на които да се финансират важни надобщински и надобластни проекти, като инвестициите да се разпределят  не само за градовете, а за цялата община.  Така и селата в общините също ще могат да се възползват от европейската солидарност.", "date": "2019.04.10", "title": "Министър Петя Аврамова:  През следващата седмица предстои да започне ремонт на пътя Дупница – Клисура – Самоков"}
{"url": "http://www.focus-news.net/news/2019/04/10/2645088/burgas-v-pomorie-shte-se-provede-preskonferentsiya-vav-vrazka-s-parviya-probeg-ot-verigata-ran-balgariya.html", "text": "Поморие ще бъде домакин на третото състезание от новия сезон на веригата „Рън България“ на 14 април 2019 г. (неделя). Това съобщиха от пресцентъра на  Общината . Атрактивната надпревара ще предизвика силите на участниците с 5 км бягане по пясък и още 5 км – по черния път на дигата между Поморийското езеро и Черно море. Дни преди официалния старт, на 12 април 2019 г. (петък), от 11.30 часа, в Зала № 2 на Община Поморие ще се проведе пресконференция по темата с участието на координатора на кампанията Антон Бонов. Всеки желаещ може да присъства на пресконференцията, за да разбере повече за инициативата и за условията на конкретния пробег. Състезанието е подходящо както за професионални бегачи и любители, така и за хора, които с дебюта си в „Рън България“ ще поставят началото на физически активния си начин на живот. Освен масов старт за големите атлети (родени преди 2005-а година), мероприятието предвижда и състезание за деца на разстояние 2019 м. Таксите за участие са посочени в сайта www.runbulgar.com, но за жителите на Поморие участието ще бъде безплатно. Регистрацията и получаването на стартов пакет (фланелка, номер и чип) ще бъде на 13 април 2019 г. (събота), от 09.00 до 19.00 часа, на ул. „Професор Стоянов“ 36 в бунгала Мак Поморие. Всеки регистриран ще получи фланелка, а всеки завършил – уникален медал от Run Bulgaria. Повече за програмата и наградния фонд може да научите   или на предстоящата пресконференция.", "date": "2019.04.10", "title": "Бургас: В Поморие ще се проведе пресконференция във връзка с първия пробег от веригата „Рън България“"}
{"url": "http://www.focus-news.net/news/2019/04/10/2645078/afp-tereza-mey-zayavi-che-iska-velikobritaniya-da-napusne-es-kolkoto-mozhe-po-barzo.html", "text": "Премиерът Тереза Мей заяви в сряда, че иска Великобритания да напусне Европейския съюз \"възможно най-скоро\", след като пристигна на срещата в Брюксел, за да помоли лидерите на останалите 27 страни да отложат Брекзит, предава  AFP . \r\n\"Поисках удължаване до 30 юни, но важното е, че всяко удължаване ни дава възможност да напуснем в момента, в който ратифицираме споразумението за оттегляне, така ние  можем да напуснем и на 22 май и да започнем да изграждаме нашето по-светло бъдеще,\" каза тя.  Юлиян Марков", "date": "2019.04.10", "title": "AFP: Тереза Мей заяви, че иска Великобритания да напусне ЕС колкото може по-бързо"}
{"url": "http://www.focus-news.net/news/2019/04/10/2645086/tass-maykal-pompeo-zayavi-che-sasht-shte-rabotyat-sas-vseki-novoizbran-ukrainski-prezident.html", "text": "Съединените щати са готови да работят в тясно сътрудничество с всеки победител в президентските избори в Украйна. Това съобщи в сряда американският държавен секретар Майкъл Помпео, който говори на заседание на Комисията по външни работи на Сената на  САЩ., цитиран от TACC. \r\n\"Мисля, че сега всички погледи са насочени към украинските избори. Остават само няколко дни преди украинците да изберат своя нов лидер и ние ще работим в тясно сътрудничество с този лидер, който и да е той, за да продължим да подкрепяме украинската демокрация, ”- каза държавният секретар. \r\nТака той подчерта, че Вашингтон не подкрепя пряко нито един от кандидатите за президент. По-рано, в интервю за Американската обществена телевизия (PBS), специалният представител на САЩ за Украйна Кърт Волкър обясни на украинците защо трябва да гласуват за сегашния президент Петро Порошенко, коментира ТАСС.  Юлиян Марков", "date": "2019.04.10", "title": "ТАСС: Майкъл Помпео заяви, че САЩ ще работят със всеки новоизбран украински президент"}
{"url": "http://www.focus-news.net/news/2019/04/10/2645089/predsedatelyat-na-narodnoto-sabranie-tsveta-karayancheva-razgovarya-s-prezidenta-i-generlniyat-direktor-na-evropeyskiya-sayuz-za-radio-i-televiziya.html", "text": "Председателят на Народното събрание Цвета Караянчева разговаря с президента на Европейския съюз за радио и телевизия и генерален директор на Би Би Си лорд Тони Хол и с генералния директор на съюза Ноел Къран. Това съобщиха от пресцентъра на  Народното събрание . Гостите са в България за участие в 25-ата Радиоасамблея на Европейския съюз за радио и телевизия, която се провежда за първи път в София. Форумът, чийто домакин е Българското национално радио, е едно от ключовите събития за обществените медии в Европа.  \r\nБъдещето и ролята на обществените медии в България и в Европейския съюз бе основната тема, обсъдена на срещата. Цвета Караянчева отбеляза, че те имат изключително важна културна, образователна и обществена функции. Общо бе мнението, че те са ключови и за съхраняването и утвърждаването на професионалните стандарти в журналистиката, затова и хората имат доверие в тях.  \r\nОбществените медии са много важен фактор и ние като законодатели сме поели ангажимента да ги подкрепяме, за да останат независими – такива, каквито трябва да бъдат, отбеляза Цвета Караянчева.  \r\nПредседателят на парламента постави акцент върху борбата с фалшивите новини, върху ролята на обществените медии и на журналистите за това да получават гражданите достоверна информация, информация, която съдържа всички гледни точки. Цвета Караянчева допълни, че тези медии трябва да бъдат популяризирани и подкрепяни, особено на фона на фалшивите новини.  \r\nВ момета съществува още по-голяма необходимост да се обединим, за да се справим с тези общи нови предизвикателства, отбеляза президентът на Европейския съюз за радио и телевизия и генерален директор на Би Би Си лорд Тони Хол, за което много важна роля имат обществените медии. Той допълни, че трябва да се инвестира в тяхното развитие и в образованието на журналистите, които работят в тези медии. Трябва заедно да планираме и да работим за тяхното бъдеще, така че да гарантираме, че те ще продължават да предоставят на гражданите достоверна информация, която се ползва с доверието на нашите общества, заяви още президентът на Европейския съюз за радио и телевизия.  \r\nЦвета Караянчева подчерта, че само с общи действия между законодателна, изпълнителна власт и медии, може да се отговори на тези очаквания. Ние сме отворени и за качествени законодателни инициативи по отношение на обществените медии, добави още председателят на парламента.    \r\nВ срещата участваха председателят на Комисията по бюджет и финанси Менда Стоянова, народните представители Десислава Атанасова, Диана Саватева и генералният директор на БНР Александър Велев.", "date": "2019.04.10", "title": "Председателят на Народното събрание Цвета Караянчева разговаря с президента и генералният директор на Европейския съюз за радио и телевизия"}
{"url": "http://www.focus-news.net/news/2019/04/10/2645090/mkd-stanaha-yasni-detayli-za-krupnata-krazhba-na-letishteto-v-tirana.html", "text": "Албанските власти идентифицираха човека, когото полицаи убиха по време на грабеж на пистата в летище Тирана, като установиха, че това е сериен бандит в Албания и Гърция, съобщи албанската телевизия Ora, цитирана от македонското електронно издание  “МКД“ . \r\nУбитият е Адмир Муратай, който беше един от тримата нападатели, които откраднаха голяма сума пари на пистата на летище \"Майка Тереза\" късно във вторник, която беше транспортирана с бронирана кола до самолет на  „Аустриан Еърлайнс“ на летището . \r\nПолицията продължава търсенето на другите двама съучастници, които според албанските медии са откраднали  от 2,5 до 10 милиона евро, пари, които албанските банки са изпращали  в Австрия, което е често срещана практика. \r\nАлбанските медии съобщиха, че крадците са използвали оръжия и ръчни гранати. \r\nПо-късно бяха открити две изгорели коли, които вероятно са подпалени от избягалите извършители. Муратай е издирван за поне три грабежа в Албания, където според властите е откраднал общо седем милиона евро. Грабежът във вторник е вторият му на това летище. За него се  твърди, че е участвал в грабеж на бронирано превозно средство с пари пътуващ към летището в Тирана през 2015 г. През 2017 г. участва в грабеж на гарата в Тирана. \r\nCNN Greece заяви, че е избягал от гръцкия затвор в Трикала през 2013 г., където е излежавал присъда за кражба. Той е единственият от 11-те избягали затворници, все още на свобода. Съобщава се, че е използвал най-малко 13 различни идентичности в двете страни. \r\nПо време на грабежа във вторник всички пътници са били на борда на самолета, който щеше да лети до Виена. Според медиите те не са били в опасност. \r\nСамолетът пристигна във Виена с двучасово закъснение. \r\nГоворител на авиокомпанията заяви, че те възнамеряват да преустановят за неопределено време превоза на пари от Тирана до Виена. \r\nТова не е първият подобен грабеж в летище Тирана. През февруари 2017 г. крадците обраха 3,2 милиона евро, а през юни 2016 г. - 995 хиляди евро. През 2015 г. бяха извършени два грабежа, припомня албанската телевизия.  Юлиян Марков", "date": "2019.04.10", "title": "„МКД“ :Станаха ясни детайли за крупната кражба на летището в Тирана"}
{"url": "http://www.focus-news.net/news/2019/04/10/2645091/pazardzhik-v-rezultat-na-valezhite-reka-maritsa-e-pokachila-nivoto-si-pri-oblastniya-grad-sas-79-sm.html", "text": "Увеличение в нивата на някои от големите реки се отчита в Пазарджишки регион, в резултат на валежите през последното денонощие, според справка в сайта на  Националния институт по метеорология и хидрология . Нивото на река Марица при град Пазарджик се е повишило със 79 см. При Белово нивото на Марица е по-високо с 63 см. Река Чепинска при Велинград е повишила нивото си с 12 см. При нивото на река Тополница при село Поибрене също се отчита повишение - с 3 см.", "date": "2019.04.10", "title": "Пазарджик: В резултат на валежите река Марица е покачила нивото си при областния град със 79 см"}
{"url": "http://www.focus-news.net/news/2019/04/10/2645094/obshtina-bansko-katrin-gemkova-otnovo-e-evropeyska-shampionka-po-taekuon-do.html", "text": "Катрин Гемкова отново Европейска шампионка. Това съобщиха от пресцентъра на  Община Банско . Шампионката от миналото европейско първенство по таекуон-до, Катрин Гемкова дублира своята титла и тази година. Въпреки, че тя се състезава вече в друга възраст и друга категория, това не и попречи да достигне до златото на това Европейско първенство, което се проведе в град Римини, Италия от 1 до 7 април. В първата среща Катрин победи Чехия, последва трудна среща с Русия, на полуфинал се сблъска с Естония и на финал победи Гърция, като спечели първо място спаринг девойки старша възраст – 58 кг. \r\nТова е втората Европейска титла в нейната спортна кариера. Има и една вицеевропейска от 2017г. в Ливърпул. Другите състезатели от  таекуон-до клуб „Хоук-Банско“, които взеха участие в първенството, са Даниел Валеюв, спечелил трето място спаринг отборно, юноши младша възраст, и Станислав Дарелов – трето място спаринг деца до 45 килограма. \r\nЕвропейското първенство в Италия донесе 32 медала за България. В него участваха над 28 държави и рекорден брой състезатели.", "date": "2019.04.10", "title": "Община Банско: Катрин Гемкова отново е Европейска шампионка по таекуон-до"}
{"url": "http://www.focus-news.net/news/2019/04/10/2645087/bsp-alarmira-za-razpredelenieto-na-kvotite-v-rik-mezhdu-gerb-i-dps-obzor.html", "text": "БСП алармира за разпределението на квотите в РИК. На пресконференция от опозицията коментираха последните решения на новата ЦИК. Заместник-председателят на БСП Кирил Добрев заяви, че ДПС и ГЕРБ ще управляват изборния процес на 26 май с мълчаливото съгласие на „Обединени патриоти“. „През последния месец бяха проведени 31 консултации при областните управители при конструирането на РИК. Оказа се, че от това няма никакъв смисъл, тъй като управляващото мнозинство в ЦИК служебно пренареди всички РИК, за които имаме споразумение и подписани протоколи с другите политически сили“, подчерта Добрев. Той обърна внимание, че в РИК има две позиции, които са ключови- едната е на председателя, другата е на секретаря. Според него ЦИК е направила служебно разпределение, обезсмислила е преговорите и служебно е наложила ПП ГЕРБ. Добрев отчете, че е нормално управляващата партия да има най-сериозно присъствие и към момента партията има 29 председателски места и две секретарски. „БСП е втора политическа сила и има 1 председателско място и 13 секретарски места. БСП присъства в ръководствата на РИК в 14 области“, допълни той. „Третата политическа сила бяха „Обединени патриоти“, те имат 29 заместник-председателски места или 29 директора на водопади, на атмосферното налягане и хора, които ще гледат как едни протоколи се движат и се попълват от ДПС и ГЕРБ едновременно“, каза още Кирил Добрев. „Ударът е при четвъртата политическа сила – тя има 1 председателско място и 16 секретарски места. Тя се нарежда на второ място след ГЕРБ като представителство в РИК“, заяви Кирил Добрев. Той съобщи, че БСП е обжалвала пред ВАС решенията на ЦИК за 8 области.  \r\nПо-късно Върховният административен съд обяви първите решения по жалби срещу решения на Централната избирателна комисия (ЦИК) за определяне на състава на районни избирателни комисии. Съдът отмени решението на ЦИК от 4 април, с което е назначена РИК в 16 район- Пловдив за изборите за Европейския парламент на 26 май. Отменя се и решението от същата дата за назначаването на РИК в 17 район- Пловдив. ВАС отхвърля жалбите на БСП срещу решенията за РИК в Силистра, Велико Търново, Шумен и Враца.  \r\nДруга тема, по която от БСП обявиха, че ще потърсят правата си в съда е за марката „Коалиция за България“. Според него нелепо е 15 години по-късно Румен Петков да използва прийомите на враговете си. Заместник-председателят на БСП Кирил Добрев посочи, че към момента „Коалиция за България“ има четири евродепутати– Сергей Станишев, Георги Пирински, Момчил Неков и Петър Курумбашев и като такива до 26 май са под ръководството на Румен Петков. „От вчера Румен Петков е в състояние да търси сметка от тези четирима депутати как гласуват. Имаме един месец до 26 май. Предлагам да им събере и членски внос“, коментира Добрев. \r\nПреди изявленията на БСП доц. Георги Кючуков, член на Изпълнителното бюро на АБВ и на Изпълнителното бюро на партията посочи, че претенциите на БСП за регистрацията на „Коалиция за България“ за предстоящите европейски избори са отхвърлени от членовете на ЦИК. Той заяви, че БСП ще обжалват решението на ЦИК, но най-вероятно това няма да попречи на АБВ. „Щеше да бъде смешна, ако не беше тъжна тази конфронтация в лявото пространство“, коментира доц. Кючуков. Според него АБВ е от лявото политическо пространство и техни опоненти се явяват ГЕРБ и партиите в дясно. \r\nДеница КИТАНОВА", "date": "2019.04.10", "title": "БСП алармира за разпределението на квотите в РИК между ГЕРБ и ДПС (ОБЗОР)"}
{"url": "http://www.focus-news.net/news/2019/04/10/2645093/sliven-zhena-ot-grada-shte-bade-sadena-za-ukrivane-na-danatsi-v-razmer-na-7-275-leva.html", "text": "Окръжна прокуратура – Сливен предаде на съд Х. Апостолова, обвинена в избягване установяването и плащането на данъчни задължения в големи размери – 7 275 лева. Това съобщиха от  прокуратурата . Жената е обвинена за това, че през периода 1 юли 2016 г. – 31 декември 2016 г. в град Сливен, при условията на продължавано престъпление, като пълномощник на търговско дружество е избегнала установяването и плащането на данъчни задължения в големи размери – 7 275 лева дължим данък по ЗДДС и като посредствен извършител чрез М. Ф. (управител на дружество, на което е възложено счетоводното обслужване на търговското дружество, управлявано от обвиняемата), потвърдила неистина в месечни справки – декларации за месеци от горепосочения период, която се изисква по закон и използвала за този период документ с невярно съдържание – 14 фактури за извършване на транспортни услуги като доказателство, че е сключена сделка по тях – престъпление по чл.255, ал.1, т.2 и т.6, предл.2, вр. чл.26, ал.1 от НК. \r\nОкръжен съд – Сливен е насрочил заседанието си за 11 април 2019 г.", "date": "2019.04.10", "title": "Сливен: Жена от града ще бъде съдена за укриване на данъци в размер на 7 275 лева"}
{"url": "http://www.focus-news.net/news/2019/04/10/2645095/tsvetan-tsvetanov-gerb-grazhdanite-i-biznesat-iskat-stabilno-darzhavno-upravlenie-a-ne-haosa-na-predsrochnite-izbori.html", "text": "От непрекъснатите си обиколки в страната се убедих, че гражданите и представителите на бизнеса искат да има стабилно държавно управление, защото то е гаранция и за добра бизнес среда. Обратно – едни предсрочни избори и служебно правителство носят много неизвестни. Това заяви пред журналисти в Силистра зам.-председателят на ГЕРБ Цветан Цветанов, съобщиха от пресцентъра на  партията . Зам.-председателят на ГЕРБ призова да се сложи край на компроматната война, която политическите опоненти на ГЕРБ поведоха. „Стига с тази омраза и желание да опетниш опонента си. Нека вместо за компромати – насочим обществения и политическия диалог към европейските избори. Нека водим дебат по същество – политическите партии да сблъскаме своите възгледи и предложения. Може би именно липсата на алтернатива кара нашите политически опоненти да бъдат толкова агресивни и само да рушат доверието към държавните институции“, посочи той. Цветан Цветанов отбеляза, че предстои нов финансов програмен период от 2021 г. и е важно страната да се подготви добре за него. „Докато при управление на ГЕРБ няма спряно дори 1 евро по оперативни програми, по време на правителството на БСП спряха всички еврофондове. Сега ситуацията е коренно различна, особено след като стана ясно, че европейският бюджет за България ще достигне рекордните 18 млрд. лв.“, коментира той. Според Цветанов някои хора искат да правят кампанията си с агресивно поведение спрямо Турция, което по думите му не е отговорно. „Не е ли редно да имаме добри отношения с Турция, особено на фона на риска миграционният натиск да се увеличи“, попита той. „ПП ГЕРБ започна отрано срещите из страната във връзка с европейските избори, защото искаме да подчертаем както пред гражданите, така и пред структурите – важността на този вот“, обясни Цветанов и отново призова бъдещите 17 български евродепутати да подпишат меморандум за общи действия по определени теми от национален интерес.", "date": "2019.04.10", "title": "Цветан Цветанов, ГЕРБ: Гражданите и бизнесът искат стабилно държавно управление, а не хаоса на предсрочните избори"}
{"url": "http://www.focus-news.net/news/2019/04/10/2645096/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.10", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/10/2645100/milosh-kunchev-damtn-burgas-okolo-60-yazovira-v-oblastta-predstoi-da-badat-provereni-na-22-april.html", "text": "Около 60 язовира в Бургаска област предстои да бъдат проверени на 22 април. Това каза за  Радио „Фокус“-Бургас  Милош Кунчев, началник на регионалния отдел към Държавната агенция за метрологичен и технически надзор (ДАМТН) в Бургас. Той уточни проверките ще бъдат извършени по заповед на областния управител Вълчо Чолаков и ще бъдат извършени от областна комисия. Целта е да се установи дали са опасни за населените места, инфраструктура и др. „В комисията са поканени представители на ДМНТН, както и ПБЗН, Басейнова дирекция и общините, за да може всички съвместно да определят степента на потенциална опасност на язовирите“, заяви Кунчев. По думите му в момента се проверяват язовири, в които, по тяхно предписание, собствениците извършват възстановяване на стената и съоръженията към нея. „Също така ежеседмично извършваме по няколко проверки и съставяме съответните протоколи, като пишем евентуални предписания за нещата, които са пропуснати“, каза още Кунчев и обясни, че към настоящия момент има значително подобрение има в поддръжката на язовирите от страна на собствениците, правени са ремонти.  \r\nКунчев посочи, че на територията на област Бургас има 356 язовира. Около 13 от тях са държавни, които са по-големи и по-значими. Експертът отбеляза, че тази година повечето язовири с изпускватели имат достатъчно свободен обем и не представляват заплаха за по-високи води. За падналите валежи през последните дни Кунчев заяви, че количествата дъжд не влияят съществено на притока, тъй като в момента почвата е суха. Относно язовирите с неизяснена собственост, Кунчев уточни, че има такива, но за повечето от тях става въпрос, че имат повече от един собственик. „Не е изчистен проблемът със земята под язовирите и много често самата земя се води по скица общинска, докато съоръженията са подадени от кооперацията на частни лица и сдружения. Това до известна степен създава известни напрежения“, добави“, добави Милош Кунчев.", "date": "2019.04.10", "title": "Милош Кунчев, ДАМТН-Бургас: Около 60 язовира в областта предстои да бъдат проверени на 22 април"}
{"url": "http://www.focus-news.net/news/2019/04/10/2645098/burgas-10-ta-natsionalna-sreshta-zavrashtane-kam-korenite-shte-se-provede-v-grada-na-13-april.html", "text": "С богата програма ще бъде в Бургас отбелязана Десетата национална среща на тракийците под надслов „Завръщане към корените“ на 13 април (събота) . Това съобщиха от пресцентъра на  Община Бургас . Тракийско дружество „Странджа“ – Бургас е организатор на големия родолюбив събор, които ще събере участници от всички краища на страната. В района на Бургас има най-много потомци на тракийски бежанци на глава на населението – от Одринска и Егейска Тракия, както и от Мала Азия. Апелът на тракийската среща ще е да бъдат загърбени различията и всеки, който се чувства част от общността, да заповяда и да се потопи в тържествената атмосфера. Събитията ще започнат в 09.30 ч. с поднасяне на венци и цветя на паметника на патрона на Тракийско дружество „Странджа“ – Капитан Петко войвода. От 10.20 ч. на Морска гара – Бургас ще се проведе възстановка на трагичните събития от 1913 г. – периодът, когато тракийските бежанци пристигат в Бургаския регион. В 10.50 ч. ще започне шествие от Морска гара към храм „Света Богородица“, където ще бъде отслужена заупокойна литургия в памет на загиналите тракийци. Събитията ще продължат с празнична програма от 13.00 ч. в Държавна опера – Бургас. От 17.00 ч. на пл. „Атанас Сиреков“ ще бъде представен „букет“ от най-обичаните тракийски песни и танци. Събитието се организира с помощта на Община Бургас, Съюза на тракийските дружества в България и Тракийския научен институт.", "date": "2019.04.10", "title": "Бургас: 10-та Национална среща „Завръщане към корените“ ще се проведе в града на 13 април"}
{"url": "http://www.focus-news.net/news/2019/04/10/2645092/burgas-treti-sluchay-na-morbili-e-registriran-na-teritoriyata-na-obshtinata.html", "text": "Трети случай на морбили е регистриран на територията на община Бургас. Това съобщи за  Радио „Фокус“ – Бургас  Елица Карагьозова, говорител на Регионалната здравна инспекция в града. По думите ѝ е заболяло момче във възрастовата категория 1-4 години.  \r\n„Регистриран е и случай на заболял със остра вяла парализа на територията на община Карнобат. Касае се за момче във възрастовата група 5-9 години“, посочи Карагьозова. \r\nМария ПОПЧЕВА", "date": "2019.04.10", "title": "Бургас: Трети случай на морбили е регистриран на територията на общината"}
{"url": "http://www.focus-news.net/news/2019/04/10/2645101/rumen-porozhanov-ministar-realizirame-chetiri-darzhavni-pomoshti-po-predlozhenie-na-zemedelskiya-bransh.html", "text": "„Работим за реализирането на четири държавни помощи, които са по предложение на земеделския бранш“. Това заяви министърът на земеделието, храните и горите Румен Порожанов по време на среща със земеделски производители в Перник, съобщиха от пресцентъра на  Министерството . За сектор „Плодове и зеленчуци“ ще бъдат отпуснати средства с цел подпомагане при въвеждане на  стандарта GLOBALG.A.P. Съвсем скоро ЕК одобри и държавна помощ  за техника за охлаждане и съхранение на земеделска продукция. Помощта е насочена за покриване на част от разходите за реализация на инвестиции в машини, оборудване и линии за подготовка, охлаждане и съхранение на първична земеделска продукция. Предвижда се чрез подпомагането да се покрият  до 50% от разходите за закупуване на такава техника от страна на земеделските производители, но не повече от 120 000 лева. Фермерите могат да кандидатстват и за държавна помощ „Инвестиции за закупуване или изграждане на обекти за преработка и/или обработка на сурово мляко“, като общият бюджет на помощта е в размер на 1,5 млн. лв. „Очаква се в скоро време да бъде и нотифицирана помощта за малки кланични пунктове“, допълни министър Порожанов. По време на срещата директорът на дирекция „Животновъдство“ Силвия Василева, представи фокуса на Националната програма за пчеларство за периода 2020 – 2022 г. Тя е в размер на 6,4 милиона лева, като увеличението спрямо предишната е в размер на 1,6 милиона лева. По думите на Василева, по предложение на неправителствените организации в сектора, фокусът на програмата ще бъде върху здравеопазването на пчелите и по-точно борбата срещу варатозата. \r\nВ срещата участва още и областният управител на Област Перник Ирена Соколова.", "date": "2019.04.10", "title": "Румен Порожанов, министър: Реализираме четири държавни помощи по предложение на земеделския бранш"}
{"url": "http://www.focus-news.net/news/2019/04/10/2645102/za-dvayseti-poreden-pat-kazanlak-shte-bade-domakin-na-natsionalniya-praznik-na-turisticheskata-pesen-prekrasna-si-mila-rodino.html", "text": "За двайсети пореден път Казанлък ще бъде домакин на Националния празник на туристическата песен „Прекрасна си, мила Родино“, каза за  Радио „Фокус”  Валентин Узунов, един от организаторите. Той поясни, че туристическият празник ще се състои на 13 април от 10 часа в Народно читалище „ИСКРА - 1860”, като входът е свободен. Във фестивала ще вземат участие хорови състави и вокални групи от Казанлък, Стара Загора, Габрово, София, Пловдив, Петрич, Перущица и Асеновград. На сцената на читалище „Искра“ ще бъдат представени туристически песни от цялата страна. Казанлък ще бъде представен от Вокална група „Ехо” към Туристическо дружество „Орлово гнездо”. \r\nОрганизатори на песенния празник са Община Казанлък, Туристическо дружество „Орлово гнездо”, Вокална група „Ехо” и Военният клуб в Казанлък. \r\nСлавяна ГАЙДАРОВА", "date": "2019.04.10", "title": "За двайсети пореден път Казанлък ще бъде домакин на Националния празник на туристическата песен „Прекрасна си, мила Родино“"}
{"url": "http://www.focus-news.net/news/2019/04/10/2645097/mkd-makedoniya-sarbite-shte-glasuvat-na-mestnite-izbori-v-severno-kosovo.html", "text": "Сърбите от Косово решиха да излязат на избори за кметове на общини в Северно Косово, съобщиха след срещата на сръбския президент Александър Вучич с представители на сърбите в Косово, цитирани от македонското електронно издание  „МКД“ . \r\nКакто се съобщава, решението е взето, за да не се стигне до албанци с един или 0,1 процента да поемат контрола над северната част на Косово. \r\nСръбският президент заяви, че лично би искал представителите на „Сръбска листа“ да участват в изборите в четири общини в северната част на Косово. \r\nДиректорът на Канцеларията за Косово и Метохия на сръбското правителство Марко Джурич заяви, че сръбските власти и сръбският народ в Косово няма да позволят на албанците да завземат северната част на страната с политически или други методи. \r\n\"Сръбските власти и хората от Косово и Метохия няма да позволят на албанските политически представители, поради бойкота, да заемат най-отговорните функции на сръбските представители в местното самоуправление и да работят за по-нататъшно влошаване и фрагментация на сръбския политически корпус и за получаването на  пълен контрол над северната част на Косово ”, каза Джурич. \r\nТой подчерта, че сърбите в Косово остават обединени, с подкрепата на Сърбия, и че на никого няма да позволят да прекъсне органичната връзка на Сърбия със сръбския народ на Косово и Метохия, защото те нямат друга държава.  Юлиян Марков", "date": "2019.04.10", "title": "„МКД“ (Македония): Сърбите ще гласуват на местните избори в Северно Косово"}
{"url": "http://www.focus-news.net/news/2019/04/10/2645105/petko-dimov-napoitelni-sistemi-plovdiv-nyama-realna-opasnost-ot-prelivane-na-reka-chaya-kray-selo-katunitsa.html", "text": "Няма реална опасност от преливане на река Чая край село Катуница в момента. Това каза за  Радио „Фокус”-Пловдив  директорът на „Напоителни системи” в Пловдив Петко Димов във връзка с информация от кмета на селото, че дървета в реката създават отново опасност пълноводните води да залеят обработваеми площи там. „Водата тече и се оттича нормално. Наистина има дървета в коритото, които са израснали и отклоняват течението, но всеки момент ще бъдат извадени с багери”, добави Димов. По думите му нивото на река Чая е все още ниско, има 30 метра от дигата до проблемното място, а реката е 3-4 метра надолу. „Няма опасност в момента, няма вода, която да представлява опасност”, добави той. \r\nПетко Димов каза още, че техни служители наблюдават нивата на реките и отводнителните канали 24 часа в денонощието. За момента няма постъпили сигнали за опасност от бедствия. „Предприели сме всички необходими действия за превенция”, добави той. \r\nЦветана ТОНЧЕВА", "date": "2019.04.10", "title": "Петко Димов, Напоителни системи – Пловдив: Няма реална опасност от преливане на река Чая край село Катуница"}
{"url": "http://www.focus-news.net/news/2019/04/10/2645108/pazardzhik-riosv-zasilva-kontrola-za-opazvane-na-mestnite-rezervati-ot-pozhari.html", "text": "Регионалната инспекция по околната среда и водите (РИОСВ) в Пазарджик засилва контрола по опазване на резерватите Купена, Дупката, Беглика и Мантарица от пожари, съобщи за  Радио „Фокус“ – Пазарджик  Цветана Чочева, експерт в РИОСВ в Пазарджик. За предотвратяването им, в границите на защитените територии е организирано специализирано наблюдение по утвърден график. „В случай на пожар в резерватите или в районите около тях, са изготвени схеми за оповестяване на бедствието и оперативен план за опазване от пожари през 2019 г. За борба с огъня в границите на резерватите са създадени и се поддържат противопожарни депа, оборудвани със средства и материали за противопожарна защита. Периодът от 1 април до 31 октомври е определен за пожароопасен сезон в защитените територии – изключителна държавна собственост със заповед на министъра на околната среда и водите“, уточни Чочева. Тя допълни, че  Заповедта цели вземането на мерки за недопускане възникването на пожари и ограничаване на тяхното развитие и разпространение в защитени територии. Описани са и задълженията на кметовете на съответните общини, в обхвата на които попадат защитените територии. В случай на пожар те трябва да организират доброволчески групи от местното население. На нарушителите на заповедта ще се налагат глоби – от 500 до 5000 лв. на физически лица и от 1000 до 10 000 лв. на юридическите. \r\nАлбена ЖИЛЕКОВА", "date": "2019.04.10", "title": "Пазарджик: РИОСВ засилва контрола за опазване на местните резервати от пожари"}
{"url": "http://www.focus-news.net/news/2019/04/10/2645103/stanislav-vladimirov-bsp-vizhdame-mnogo-dobar-sinhron-mezhdu-gerb-i-dps.html", "text": "Нещо се случва зад фасадата, в задкулисието. Виждаме много добър синхрон между ГЕРБ и ДПС, за това как да бъдат разпределени ръководните фактори в РИК-овете. Едно нормално представителство спрямо последните парламентарните избори би било различно”. Това заяви народният представител от ПГ на „БСП за България” Станислав Владимиров в предаването „Още от деня” по БНТ, съобщиха от пресцентъра на  БСП . Той обясни, че с това разпределение няма как да се вземе решение в нито една районна избирателна комисия без подписа на ГЕРБ. „Изведнъж на второ място с 16 секретари и 1 председател се оказва ДПС, а след това е БСП. Няма логика, защото на последните избори БСП е втора политическа сила. На база тези резултати, ако имахме нормално представителство в РИК, БСП трябваше да има много повече ръководни фактори”, коментира Владимиров. По думите му странното в случая е мълчанието на Обединените патриоти, тъй като на тях са  дадени 29 зам.-председателски места. „Да се съгласиш на 29 позиции почти без власт е доста странно, докато допускаш партията, която декларира да бъде в опозиция, да вземе ключови позиции в РИК-овете”, каза Владимиров. Той изрази мнение, че ролята, която е определена на ОП в тази ситуация, не е на партньор в управлението. „Отново изниква важността на ДПС в ключови моменти”, заяви той. \r\n„БСП доказа, че извън парламента също може да бъде ефективна. Не сме спряли да коментираме, да имаме позиции и да даваме предложения. Нямаме място в този парламент, където доста често ролята на задкусилието е много по-голяма отколкото това, което се случва пред нас”, категоричен бе Владимиров. \r\nСоциалистът обърна внимание на важността на ефективно действащите институции, като заяви: „Остава въпросът дали нашите държавни институции могат да се преборят с този бич, който представлява корупцията. КПКОНПИ засега не може да се еманципира от хората, които са я избрали”.  \r\nНародният представител обърна внимание на факта, че големите скандали, породени в управляващото мнозинство, не са тръгнали от държавните органи, които трябва да се занимават с корупцията в нашата страна. „Те тръгнаха от медийни публикации, които показаха част от онова голямо нещо, което се случва. Скандалите около властта са само върхът на айсберга на корупцията в България”, категоричен бе Станислав Владимиров.", "date": "2019.04.10", "title": "Станислав Владимиров, БСП: Виждаме много добър синхрон между ГЕРБ и ДПС"}
{"url": "http://www.focus-news.net/news/2019/04/10/2645110/", "text": "Водейки туристи под арките и кулите на средновековния хърватски град Дубровник, туристическият водач Иван Вукович всъщност ги отвежда на разходка из град, който не съществува – фиктивната престолнина Кингс Лендинг от сериала „Игра на тронове“, предава македонското електронно издание „Нова Македония“. Изданието добавя, че Дубровник придобива популярност сред феновете му, чийто финален сезон ще има премиера на 14 април, защото в хърватския курорт са записани сцени от столицата Вестерос.  \r\n„Да бъдеш столица на седемте кралства на Вестерос е едновременно благословия и проклятие\", казва туристическият водач Вукович, цитиран от медията.  \r\nЕдната половина на маршрута включва забележителностите на Вестерос, а другата е посветена на историята на Дубровник, град, датиращ от VII век и защитен от ЮНЕСКО, предава Радио „Фокус“ в рубриката „Балкански туристически часовник“.  \r\nМедията пише, че местните жители са свикнали с туристите и дори продават продукти, които носят имена от сериала.  \r\nМогат да бъдат закупени тениски, чаши, та дори и „Мохито на срама“ – коктейл, наречен на популярната сцена от сериала, в която кралица Церсей ходи гола из града.  \r\nСъобщава се, че след като Дубровник придобива популярност, броят на местните значително е намалял. Мнозина от тях избират да предлагат под наем къщите си или да ги продават, а цената достига до десет хиляди евро на квадратен метър. \r\nСъобщава се, че Дубровник през 2018 г. се сблъска с туристическа криза, тъй като повече от 1,2 милиона туристи са наводнили малкия град с едва 43 хиляди жители. За тази цел властите решиха да използват круизни кораби и да създадат много камери в града, за да контролират тълпите. Затова Дубровник вече не иска да бъде столица на Вестерос.", "date": "2019.04.10", "title": "„Нова Македония“ (Северна Македония): Дубровник вече не иска да бъде Кингс Лендинг"}
{"url": "http://www.focus-news.net/news/2019/04/10/2645104/premierat-boyko-borisov-az-sam-za-udalzhavane-na-sroka-za-brekzit-no-tryabva-da-imame-vsichki-garantsii-inache-shte-stane-golyam-haos.html", "text": "Аз съм „за“ да се удължи срокът за Брекзит, но трябва да имаме всички гаранции, иначе ще стане голям хаос. Това каза премиерът Бойко Борисов пред журналисти в Брюксел преди извънредното заседание на Европейския съвет за Брекзит, предаде репортер на  Агенция „Фокус“ . „След като явно и британците, и ние не сме готови за Брекзит, най-добре е да се даде най-дълъг срок от година, година и половина и тогава да се работи“, заяви той. „В петък ще настане шок и ужас, ако срокът за Брекзит не се удължи. И виновни ще сме ние“, коментира премиерът. „Британците всеки път идват с ново удължаване. Който каже- „дотук беше“ поема целия риск, че това се е случило заради него“, посочи той. В отговор на въпрос какво значение за България би имало удължаването с година, година и половина на срока за Брекзит, Борисов уточни: „При всички случаи е по-добре отколкото в петък да затворят границата, има два дни“. Попитан къде се намира България при положение, че неофициално има два лагера в Европа- за дълга отсрочка и за не чак толкова дълга отсрочка, министър-председателят коментира: „Къде сме ние. Нито една от двете страни не иска твърд Брекзит или излизане без договор“. „Съдейки от българската действителност, си задавам въпрос- това означава ли, че Великобритания трябва да проведе избори. След 26 май избраните вече ще са евродепутати“, посочи Бойко Борисов. „Има ли правни възможности и какво би станало, ако след това английските граждани, избрани за евродепутати, кажат, че искат да си останат евродепутати. Има ли сила да им каже- „напуснете““, попита той.", "date": "2019.04.10", "title": "Премиерът Бойко Борисов: Аз съм „за“ удължаване на срока за Брекзит, но трябва да имаме всички гаранции- иначе ще стане голям хаос"}
{"url": "http://www.focus-news.net/news/2019/04/10/2645106/dimitar-dimitrov-politolog-diskreditiraneto-mezhdu-polititsite-ne-nosi-divident-na-nikogo.html", "text": "Дискредитирането между политиците не носи дивидент на никого. Това каза за предаването „Това е България“ на  Радио „Фокус“  политолога, преподавател в Софийския университет и член на ЦИК Димитър Димитров. Той поясни, че вълната от оставки и оповестяването на мръсни факти и догадки около управляващите може да доведе до загуба на интереса на хората към предстоящите избори. „Това е криза на доверието. Особеност за такива кризи е фактът, че когато се натрупат много обстоятелства, те започват да бледнеят в своята цялост и детайлност. Остава общото впечатление, че има масови злоупотреби и че те са маслото, което смазва машината. Притеснява ме това, че нещата се усилват до такава степен, че обикновеният гражданин започва да става нечувствителен и губи способността да реагира. Не могат да се коментират само слухове, още повече, че в съвременния свят слухове се произвеждат много лесно“, коментира той. Според Димитър Димитров е възможно на евроизборите и след скандалите да бъде облагодетелстван този, който успее да произведе положителни новини. Това ще е трудно за опозицията. Положителни новини могат да произведат по-скоро управляващите, коментира той и добави, че рано или късно истината излиза наяве.  \r\nЦоня СЪБЧЕВА", "date": "2019.04.10", "title": "Димитър Димитров, политолог: Дискредитирането между политиците не носи дивидент на никого"}
{"url": "http://www.focus-news.net/news/2019/04/10/2645107/premierat-boyko-borisov-ochakvam-ostavki-i-ot-drugite-a-ne-da-ni-gledat-seira.html", "text": "Очаквам оставки и от другите. Това каза премиерът Бойко Борисов пред журналисти в Брюксел преди извънредното заседание на Европейския съвет за Брекзит в отговор на въпрос ще има ли още оставки, предаде репортер на  Агенция „Фокус“ . „Те ни гледат сеира, как човек след човек, и то знакови фигури подават оставки. Накрая излизат и с цялата си наглост казват, че оставките не били нищо“, коментира премиерът. „Ами подайте и вие като нас оставки и тогава ще говорим по другите теми“, заяви Борисов. „Не е ли правилно?“, попита той.", "date": "2019.04.10", "title": "Премиерът Бойко Борисов: Очаквам оставки и от другите, а не да ни гледат сеира"}
{"url": "http://www.focus-news.net/news/2019/04/10/2645113/gabrovo-zadarzhani-sa-trima-mazhe-za-poboy-nad-prodavach-v-magazin.html", "text": "Задържани са трима мъже побой над продавач – консултант в магазин. Това съобщиха от  ОДМВР – Габрово . Сигналът е получен на 7 април в 22.20 часа. В магазин \"2+2\" в на ул. \"Николаевска\" №11 в същия град, три неизвестни лица от мъжки пол са нанесли побой на продавач - консултанта в магазина. Пострадалият служител е настанен за лечение в МБАЛ  \"Д-р Тота Венкова\" с лека телесна повреда,  без опасност за живота. В РУ - габрово е образувано досъдебно производство. От проведените действия е установено, че извършители на престъплението са 21-годишен жител на  с. Калейца, общ. Троян, 30-годишен жител гр. габрово, 20-годишен жител на с. Парчовци, общ. Габрово. На лицата  е наложена полицейска мярка „задържане за срок до 24 часа”.", "date": "2019.04.10", "title": "Габрово: Задържани са трима мъже за побой над продавач в магазин"}
{"url": "http://www.focus-news.net/news/2019/04/10/2645111/aleksandar-andreev-tsik-15-partii-9-koalitsii-10-initsiativni-komiteti-sa-podali-dokumenti-za-uchastie-v-evroizborite.html", "text": "15 партии, 9 коалиции, 10 инициативни комитети са подали заявления за участие в евроизборите. Това каза за  Агенция „Фокус“  говорителят на ЦИК Александър Андреев след като изтече крайният срок за регистрация за предстоящия евровот. „В определени случаи ЦИК дава оказания за отстраняване на нередности при приемането. Една част от тях са отстранени и са представени. Там, където не са отстранени, до края на деня ще вземем решение за отказ от регистрация“, обясни той.  „Там, където са изпълнени условията и се очаква единствено подписката на избирателите, които подкрепят регистрацията на партия или коалиция, ще регистрираме при неприключила процедура, тъй като проверката изисква да бъдат проверени подписите от ГД „ГРАО“, обясни Андреев. „След като се върне тази проверка и има необходимия брой от 2500 избиратели, които подкрепят партията или коалицията, регистрацията ще стане изцяло валидна, тъй като ще приключи процедурата по регистрация“, посочи говорителят на ЦИК. „В случай, че нямат необходимия брой подписи, то тогава тези регистрации ще бъдат заличени“, заяви той. По отношение на получени жалби в ЦИК, Андреев обясни, че има жалба по отношение на „Коалиция за България“, която е разгледана и коалицията е регистрирана.  \r\nТеодора ПАТРОНОВА", "date": "2019.04.10", "title": "Александър Андреев, ЦИК: 15 партии, 9 коалиции, 10 инициативни комитети са подали документи за участие в евроизборите"}
{"url": "http://www.focus-news.net/news/2019/04/10/2645114/plovdiv-za-poredna-godina-v-grada-se-organizira-sastezanie-zashtita-pri-bedstviya-i-izvanredni-situatsii-2019.html", "text": "За поредна година в града се организира състезание „Защита при бедствия и извънредни ситуации – 2019“ с участието на ученици от 7 и 8 клас от 12 училища в шестте района на града. Това съобщиха за  Радио „Фокус“- Пловдив  от Общината. Състезанието се проведе в Информационно-образователния център на Гражданска защита. Класиралите се отбори на първо и второ място – съответно СУ „Симон Боливар“, ОУ „Яне Сандански“ ще представят град Пловдив на Областното ученическо състезание. В рамките на проявата бяха наградени и победителите от конкурса за детска рисунка „С очите си видях бедата“. \r\nСъстезанието се организира от Община Пловдив и цели да информира и обучи подрастващото поколение с конкретни стъпки и действия при евентуални кризи, извънредни ситуации, бедствия и аварии. Това е само една от превантивните мерки, свързани с пожарната безопасност и защитата на населението, които прави Община Пловдив и е част от годишния план. \r\nПо време на състезанието отборите провериха своята теоретична подготовка, като участниците отговаряха на въпроси в тест. Практическа проверка на знанията те показаха и в различни състезателни игри, свързани със земетресение, химическа атака, наводнение и пожар.", "date": "2019.04.10", "title": "Пловдив: За поредна година в града се организира състезание „Защита при бедствия и извънредни ситуации – 2019“"}
{"url": "http://www.focus-news.net/news/2019/04/10/2645115/kazanlak-mladezhkiyat-obshtinski-savet-savmestno-s-balgarski-mladezhki-forum-shte-provedat-seminar-po-programata-za-mladezhki-obmen-erazam-na-16-april.html", "text": "Младежкият общински съвет съвместно с Български младежки Форум ще проведат семинар по програмата за младежки обмен \"Еразъм+\". Това каза за  Радио „Фокус”  Лилия Цонкова, заместник – кмет на Община Казанлък. Тя поясни, че в рамките на семинара ще бъдат засегнати три от основните приоритети за младежта на територията на община Казанлък: развитие на младежкото доброволчество, повишаване на гражданската активност, подпомагане развитието на таланта, творческите умения и културното изразяване на младите хора и развиване на междукултурния и международен диалог. Цонкова поясни, че всеки един от приоритетите може да бъде тема по проект на програмата „Еразъм+“.  \r\nТрима доброволци от Български младежки форум ще проведат в Казанлък игри, свързани с неформалното образование, каквито се провеждат на проектите, в програмата. На семинара младите хора ще имат възможност да научат как се кандидатства за международни проекти по програмата, както и полезни познания, свързани с неформалното образование. Семинарът ще се проведе на 16 април от 15 часа в залата на Младежкия дом, в Казанлък. \r\nСлавяна ГАЙДАРОВА", "date": "2019.04.10", "title": "Казанлък: Младежкият общински съвет съвместно с Български младежки Форум ще проведат семинар по програмата за младежки обмен \"Еразъм+\" на 16 април"}
{"url": "http://www.focus-news.net/news/2019/04/10/2645109/tass-maykal-pompeo-prizna-che-sasht-ne-sa-uspeli-da-ubedyat-evropa-da-se-otkazhe-ot-severen-potok-2.html", "text": "Съединените щати направиха почти всичко възможно да убедят европейските страни, на първо място Германия, да се откажат от проекта „Северен поток 2“, но не успяха. Това съобщи в сряда американският държавен секретар Майкъл Помпео, който говори на заседание в Комисията по външни работи на Сената САЩ, цитиран от  TACC . \r\n\"Ние направихме почти всичко възможно, за да убедим европейците, на първо място Германия, да не изграждат\" Северен поток 2 \", но за момента не сме успели\", каза той. \"Германия очевидно има за цел да продължи изграждането на газопровода. Работим с тях, за да видим дали има начин поне да се гарантира снабдяването с газ от Украйна\", каза още държавният секретар. Той не предостави подробности за тези дискусии с Берлин.  Юлиян Марков", "date": "2019.04.10", "title": "ТАСС: Майкъл Помпео призна, че САЩ не са успели да убедят Европа да се откаже от „Северен Поток-2“"}
{"url": "http://www.focus-news.net/news/2019/04/10/2645099/afp-frenskiyat-prezident-zayavi-che-nyama-reshenie-za-dalga-otsrochka-na-brekzit.html", "text": "Френският президент Еманюел Макрон предупреди в сряда, пристигайки  на преговорите за кризата около Брекзит в Брюксел, че лидерите на ЕС все още не са съгласни за това колко дълго да се отложи напускането на Великобритания, предава  AFP . \r\n\"За мен нищо не е решено, нищо, и по-специално, тъй като чувам слухове, не е решено за продължително отлагане\", каза той, преди срещата на лидерите от ЕС, които трябва да обсъдят  искането на премиера Тереза Мей за отлагане на Брекзит до 30 юни.  Юлиян Марков", "date": "2019.04.10", "title": "AFP: Френският президент заяви, че няма решение за дълга отсрочка на Брекзит"}
{"url": "http://www.focus-news.net/news/2019/04/10/2645117/kyustendil-izlozhba-kontsert-i-teatralen-spektakal-shte-se-sastoyat-do-kraya-na-sedmitsata-v-grada.html", "text": "Изложба, концерт и театрален спектакъл ще се състоят до края на седмицата в Кюстендил. Това каза пред  Радио „Фокус” – Кюстендил  Слава Соколова, експерт към отдел „Култура и духовно развитие” към Община Кюстендил. На 11 април от 17.30 часа в Художествена галерия „Владимир Димитров – Майстора” ще бъде открита изложба живопис на Богомил Благоев. Ден по-късно, но в залата на Възрожденското училище ще се състои концерт в памет на народния певец Благовест Порожанов, който е и почетен гражданин на Кюстендил. Началото на концерта е от 18.00 часа. На 13 април, от 19.00 часа, в залата на общинския драматичен театър ще бъде представен театралният спектакъл на Арт студио „Трупата” –  „ Финтът „Бекенбауер”. \r\nВенцеслав ИЛЧЕВ", "date": "2019.04.10", "title": "Кюстендил: Изложба, концерт и театрален спектакъл ще се състоят до края на седмицата в града"}
{"url": "http://www.focus-news.net/news/2019/04/10/2645112/afp-mayk-pens-prizova-oon-da-priznae-huan-guaydo-za-zakonen-darzhaven-glava-na-venetsuela.html", "text": "Американският вицепрезидент Майк Пенс поиска от ООН да признае Хуан Гуайдо за легитимен лидер на Венецуела, казвайки  пред Съвета за сигурност: \"Николас Мадуро трябва да си отиде!\", предава думите му  AFP . \r\nВашингтон ще представи проекторезолюция на ООН, насочена към признаването на Гуайдо и назначаването на негов представител като посланик в световната организация. \r\n\"Настъпи време Организацията на обединените нации да признае временния президент Хуан Гуайдо за легитимен президент на Венецуела и да приеме неговия представител в този орган\", каза Пенс. \r\nСъединените щати са сред 50-те страни, които признават Гуайдо, опозиционния лидер, който се обяви за временен президент през януари и смятат, че Мадуро е загубил легитимност.  Юлиян Марков", "date": "2019.04.10", "title": "AFP: Майк Пенс призова ООН да признае Хуан Гуайдо за законен държавен глава на Венецуела"}
{"url": "http://www.focus-news.net/news/2019/04/10/2645119/kmetat-tanya-hristova-v-gabrovo-se-provede-protest-zaradi-poboya-nad-prodavach-na-7-april-razporedila-sam-masovi-proverki-na-adresi-na-romski-familii.html", "text": "Тази вечер в Габрово се проведе протест заради случая с побоя над продавач в магазин в града. Протестиращите са се събрали на площада и след това са се отправили към Следствието. Това потвърди за  Агенция „Фокус“  кметът на Габрово Таня Христова във връзка с инцидент от 7 април, когато трима мъже са нанесли побой над продавач в магазин, като в последствие са били задържани. \r\nВ официална позиция кметът посочва: „Отвратена съм от нападението над служител в търговски обект на 7 април в Габрово. С ограничените правомощия, които законът ми е дал, поисках безкомпромисност по отношение на всички, които си позволяват да нарушават обществения ред в града“. Таня Христова е свикала началниците на Областната дирекция на МВР и Районното управление на МВР с настояване за масови проверки на всички адреси, на които има струпвания на ромски фамилии и хора от криминалния контингент. Кметът обявява, че ще поиска допълнителни сили от МВР, ако тези в Габрово са недостатъчни. „Отново ще заявя, че никога не съм заселвала роми в община Габрово. Всички подобни твърдения, разпространявани в социалните мрежи и интернет пространството, са лъжа и манипулация, въвеждат в заблуда, създават предпоставки за тревога, безпокойство и етническо напрежение в града“, подчертава Таня Христова. „Няма персонално мое решение, както и административно изискване за брой жители в града или ангажимент към изпълнение на проекти, което да налага заселването на роми на територията на общината“, пише още кметът на Габрово.", "date": "2019.04.10", "title": "Кметът Таня Христова: В Габрово се проведе протест заради побоя над продавач на 7 април, разпоредила съм масови проверки на адреси на ромски фамилии"}
{"url": "http://www.focus-news.net/news/2019/04/10/2645118/burgas-viktorina-po-angliyski-za-parvoklasnitsi-shte-se-provede-v-kulturen-tsentar-morsko-kazino.html", "text": "Като част от програмата за ранно чуждоезиково обучение на Община Бургас, за трета поредна година ще се проведе викторина по английски език за учениците от първи клас. Това съобщиха от пресцентъра на  Община Бургас . Викторината ще се проведе в Културен център „Морско казино“ на 11 април, от 15.30 ч. Във викторината ще вземат участие седем отбора от по четири ученика: от ОУ „Братя Миладинови“, ОУ „Христо Ботев“ в „Долно Езерово“, СУ „Елин Пелин“, ОУ „Найден Геров“, ОУ „Георги Бенковски“, СУ „Еп. Кoнстантин Преславски“, ОУ „Иван Вазов“ в кв. „Банево“. Децата ще покажат усвоените умения за говорене и слушане на английски език чрез много игри, песни и танци. Викторината ще се проведе в пет кръга, като в първите четири трябва да се изпълнява поставената игрова задача, а в последния предварително подготвено артистично изпълнение. Акцентът в игрите е работа със звук и буква, една от основните учебни цели, заложени в обучението при първокласниците. Организатори на събитието са Община Бургас и Център за подкрепа на личностното развитие-Бургас.", "date": "2019.04.10", "title": "Бургас: Викторина по английски за първокласници ще се проведе в Културен център „Морско казино“"}
{"url": "http://www.focus-news.net/news/2019/04/10/2645121/nimh-na-mnogo-mesta-utre-shte-ima-kratkotrayni-valezhi-minimalnite-temperaturi-shte-badat-mezhdu-5-i-10.html", "text": "През нощта валежи ще има на малко места – главно в крайните югозападни и североизточни райони. Над останалата част от страната ще има и временни разкъсвания на облачността, но в края на нощта в много райони видимостта ще бъде намалена. Ще бъде тихо с минимални температури между 5° и 10°. Утре въздушната маса ще се задържи неустойчива, облачността - предимно значителна, около и след обяд - купесто-дъждовна. На много места ще има краткотрайни валежи, в отделни райони в Източна България, придружени и с гръмотевична дейност. Преобладаващите максимални температури ще са между 13° и 18°. Атмосферното налягане още малко ще се повиши, но ще остане по-ниско от средното за месеца. Това съобщи за  Агенция „Фокус”  дежурният синоптик от Георги Цеков  Националния институт по метеорология и хидрология (НИМХ) .  \r\nНад Черноморието ще е предимно облачно и главно в следобедните часове ще има валежи от дъжд, на места интензивни. Ще духа слаб юг-югоизточен вятър. Максималните температури ще са 12-15°. Температурата на морската вода е 11-12°. Морето ще е почти спокойно, в повечето райони с 1 бал вълнение. \r\nНад планините ще е предимно облачно с превалявания от дъжд, на височина над 2000 метра от сняг. На места в Родопите след обяд ще има и гръмотевична дейност. Ще духа слаб до умерен вятър от западната четвърт. Максималната температура на 1200 метра – около 9°, на 2000 метра – около 2°. \r\nВ петък ще има временни разкъсвания на облачността, но в следобедните часове ще се развива купеста и купесто-дъждовна облачност и на много места ще има краткотрайни валежи, в следобедните часове в отделни райони в Родопите и Източна България, придружени и с гръмотевична дейност. В по-голямата част от страната максималните температури ще останат под 20°, минимални - между 3° и 8°.  През почивните дни ще бъде облачно. В събота от юг-югозапад ще започнат нови валежи от дъжд, които до края на деня ще обхванат страната; значителни по количество ще бъдат в западната й половина. В неделя валежите ще са главно в Южна и Източна България. Със североизточен вятър дневните температури ще се понижат и в неделя максималните ще бъдат предимно между 11° и 16°.", "date": "2019.04.10", "title": "НИМХ: На много места утре ще има краткотрайни валежи, минималните температури ще бъдат между 5° и 10°"}
{"url": "http://www.focus-news.net/news/2019/04/10/2645123/veliko-tarnovo-kastratsiya-na-kotki-shte-se-izvarshva-v-obshtinskiya-priyut-za-bezdomni-kucheta-v-selo-shemshevo-ot-yuni.html", "text": "Общинският приют в село Шемшево ще извършва кастрация и на котки от юни. Това съобщи за  Радио „Фокус“ – Велико Търново  Стойна Младенова, гл. специалист в отдел „Околна среда“ в Община Велико Търново. Ветеринарните лекари от приюта ще трупат опит в току що започналата кампания на Общината и фондация „Четири лапи“ за намаляване популацията на безстопанствени животни. „По време на акцията ще се кастрират и дворни кучета и котки. Това ще помогне на ветеринарните лекари от приюта да натрупат повече практика. След обработката животните се връщат по местата, където са заловени, тъй като всяко си има своя територия и ако не се върне там мястото му ще се заеме от други две животни. Заедно с кастрацията и обезпаразитеването за кучешка тения, се поставят и ваксини против бяс“, обясни Младенова. Тя уточни и, че най-големи проблеми с бездомни кучета в града има в промишлените участъци и кв. „Зона В“.  „Въпреки усилията на Общината, съществува т. нар. кучешки туризъм. Напоследък постоянно намираме кучета при нас а с марки от други, съседни общини, тъй като те нямат изградени приюти. Собствениците им ги изхвърлят тук, но ние не можем да го докажем“, коментира експертът и призова всеки, който има подобна информация да подаде сигнал в Общината. \r\nСтойна Младенова коментира, че кастрацията е най-хуманния начин за намаляване броя на безстопанствените животни, като той не е успешен само на местно ниво, но е доказан и от дейността на Световната здравна организация. Тя допълни, че една от причините за наличието на бездомни животни е безотговорното отношение на някои собственици на домашни животни, които се грижат за тях няколко години, а след това ги изоставят. „Община Велико Търново е на път да разреши проблема с бездомните кучета. В тази връзка е приета програма за овладяване на популацията им. Приоритети в нея са както развиване на чувство за отговорност у хората при отглеждане на кучета, така и контрол върху самото отглеждане. В изпълнение на програмата е приета и Наредба за овладяване на популацията на безстопанствените кучета, както е изграден и приют за такива. Кастрацията е най-хуманния начин за намаляване броя на безстопанствените животни и този метод вече е доказан от СЗО“, поясни още Младенова. Според нея,  кастрираните животни не създават сериозни проблеми. „Това е така, защото след кастрация самите те си променят нрава си, успокояват се и  няма как да се възпроизвеждат, а след това да се събират на глутници“, коментира експертът. \r\nЛуиза ТРАНЧЕВА", "date": "2019.04.10", "title": "Велико Търново: Кастрация на котки ще се извършва в Общинския приют за бездомни кучета в село Шемшево от юни"}
{"url": "http://www.focus-news.net/news/2019/04/10/2645141/varna-bazar-na-maystori-zanayatchii-shte-sapatstva-karnaval-na-13-april.html", "text": "Пети Варненски карнавал предстои да се проведе на 13 април. Този път всички събития от програмата ще са концентрирани на една голяма сцена на Входа на Морската градина. Карнавалът ще бъде съпътстван и от изложба на майстори - занаятчии. Това каза в интервю за  Радио „Фокус“ – Варна , един от организаторите Кристин Спасов, главен експерт в направление празници и чествания в Дирекция „Култура и духовно развитие“. По думите му над 30 маси ще се представят традиционни занаяти на площад „Антон Новак“. Изложбата ще бъде открита в 10 часа, а през целия ден гражданите и гостите на Варна ще имат възможност да разгледат интересни произведения на изкуството и занаятите. От 11.30 часа на голямата сцена по традиция ще свири Представителният духов оркестър на Военноморските сили и с това ще бъде даден официален старт на карнавалната програма. От 12 часа започва конкурсната програма с участниците по номера. От 14 до 16 часа ще се представят едни от най-атрактивните кукерски и сурвакарски групи от България, както и състав от Северна Македония. Те ще представят характерни ритуали от различните етнографски области. След това програмата ще продължи с голям празничен концерт на Стенли и новата му група, заедно с Теди Генев и ансамбъл „Варна“. Вечерта между 19 и 20 часа ще бъде награждаването на победителите. Варненският карнавал е празник на всякакви видове маски и маскарадни облекла. На събитието се представят и униформи, народни носии, детски карнавални костюми, както и облекла на герои от приказки, филми и сериали. „Много деца участват при нас, което е различно от други големи маскарадни фестивали, като тези в Перник и Ямбол, например. Важно е да отбележим, че състезанието е в 10 категории. Има голям награден фонд, който и тази година ще раздадем. Има и много поощрителни награди, под формата на ваучери за книги“, обясни още Кристин Спасов. \r\nДиана СТОЕВА", "date": "2019.04.10", "title": "Варна: Базар на майстори - занаятчии ще съпътства карнавал на 13 април"}
{"url": "http://www.focus-news.net/news/2019/04/10/2645124/sliven-testvat-sirenite-kam-natsionalnata-sistema-za-ranno-preduprezhdenie-na-15-april.html", "text": "Функционални изпитания за интеграция на Локална система за оповестяване към Националната система за ранно предупреждение и оповестяване на населението ще бъдат извършени на територията на ТД „Държавен резерв” – Петролна база – Сливен. Това съобщиха от пресцентъра на  Община Сливен . \r\nПредвидените изпитания са необходима мярка за тестване техническото състояние на сиренната система за ранно предупреждение и оповестяване на населението. \r\nМероприятието се провежда под ръководството на Оперативен център при РДПБЗН – Бургас с участието на Петролна база – Сливен, РДПБЗН – Сливен, сектор „КИС” при Областна дирекция на МВР и Община Сливен. \r\nОт 13.00 до 13.30 ч. на 15 април 2019 г. ще бъде включено излъчване на акустични сигнали (сиренен вой) и гласови съобщения за техническа проверка от монтираните сиренни системи в базата. \r\nВ интерес на общата култура на информираност и самозащита при възникване на извънредни ситуации, криещи заплаха за здравето и живота на населението, се изисква адекватно поведение от страна на всички, чули сиренния вой, с разбиране и без излишна паника. Не е излишно и е препоръчително да споделим тази информация с близки и съседи. Тази информация е особено важна за жителите на кварталите „Заимов”, „Дружба”, „Младост” и вилна зона, както и работници и служители в предприятия и търговски обекти, намиращите се в близост до Петролна база – Сливен.", "date": "2019.04.10", "title": "Сливен: Тестват сирените към Националната система за ранно предупреждение на 15 април"}
{"url": "http://www.focus-news.net/news/2019/04/10/2645122/tass-v-bryuksel-zapochna-izvanrednata-sreshta-na-varha-na-es.html", "text": "Извънредната среща на високо равнище на все още 28-те страни-членки на Европейския съюз, на която ще бъде взето решение за отлагане на излизането на Великобритания от структурите на Общността, предава  TACC . \r\nКъм настоящия момент Брекзит е насрочен за 12 април, а ако не бъде дадена нова отсрочка, Обединеното кралство ще излезе от организацията без споразумение.  \r\nОчаква се лидерите на 27-те страни от ЕС да изслушат британския премиер Тереза Мей, която по-рано поиска ново отлагане на Брекзит до 30 юни. След това тя ще напусне срещата на върха и лидерите ЕС-27 ще трябва да вземат решение по въпроса.  \r\nСъдейки по изявленията на държавните и правителствените ръководители при пристигането им за срещата в Брюксел, всички държави-членки са готови да подкрепят молбата на Мей ново отлагане, но мненията на лидерите се различават по отношение на крайния срок. \r\nОсвен това Брюксел се нуждае от уверения от Лондон, че отлагането на датата за Брекзит няма да доведе единствено до „вечно продължаване на безизходицата“, в което понастоящем се намира въпросът за Брекзит. Тереза Герова", "date": "2019.04.10", "title": "ТАСС: В Брюксел започна извънредната среща на върха на ЕС"}
{"url": "http://www.focus-news.net/news/2019/04/10/2645125/kyustendil-obshtinata-shte-podpomogne-uchenitsi-za-uchastieto-im-v-lagershkola-za-razvitie-i-podkrepa-na-talantlivi-uchenitsi-v-moskva.html", "text": "Община Кюстендил ще подпомогне ученици за участието им в лагер–школа за развитие и подкрепа на талантливи ученици в Москва. Това съобщиха за  Радио „Фокус” – Кюстендил  от Общински съвет – Кюстендил. От общинския бюджет ще бъдат отпуснати 2 000 лева, с които ще се подпомогне участието на възпитаници на Основно училище „Христо Ботев” – Кюстендил в първата лагер–школа за развитие и подкрепа на талантливи ученици в Москва, която ще се проведе от 14 до 21 април. Учебното заведение е иновативно училище, което променя своя облик, разширява дейността си и се стреми да бъде притегателен център за подрастващите. През 2019 година трима ученици от училището, носители на призове и награди от национални състезания и конкурси, са включени в българския отбор за участие в първата международна лагер-школа за развитие и подкрепа на талантливи ученици. \r\nВенцеслав ИЛЧЕВ", "date": "2019.04.10", "title": "Кюстендил: Общината ще подпомогне ученици за участието им в лагер–школа за развитие и подкрепа на талантливи ученици в Москва"}
{"url": "http://www.focus-news.net/news/2019/04/10/2645116/kandidatat-na-vmro-dmpne-za-prezidentskiya-post-v-makedoniya-shte-se-opitam-da-reviziram-prespanskoto-sporazumenie-po-miren-pat.html", "text": "Кандидатът за президентския пост на опозиционната ВМРО-ДПМНЕ и коалиция Гордана Силяновска Давкова увери, че винаги ще изтъква негативите на Преспанския договор и ако спечели изборите ще се опита да го ревизира по мирен път. Съответното тя заяви в интервю за скопската телевизия „Алфа“, съобщава електронното издание на македонския  „Фокус“ . \r\n„Решението (за Преспанския договор) не е добро, то навлиза в правото на самоопределение и във въпроса за идентичността. Това казват и моите гръцки колеги. Навсякъде и винаги ще изтъквам тези заплахи и по мирен път, позовавайки се на правото и истината, ще се опитвам да го преразгледам“, категорична бе Силяновска. Тереза Герова", "date": "2019.04.10", "title": "Кандидатът на ВМРО-ДМПНЕ за президентския пост в Македония: Ще се опитам да ревизирам Преспанското споразумение по мирен път"}
{"url": "http://www.focus-news.net/news/2019/04/10/2645142/vratsa-50-uchenitsi-se-vklyuchiha-v-natsionalnata-initsiativa-lesovad-za-edin-den.html", "text": "50 ученици от СУ „Никола Войводов“ се включиха в националната инициатива „Лесовъд за един ден“, съобщиха за  Радио „Фокус“  от ПП „Врачански Балкан“.  В рамките на два часа децата се запознаха с различните горски структури и техните функции, с целите, задачите и трудностите с които се сблъскват горските служители по време на работа и съвместно с тях засадиха фиданки от чинар и лирово дърво в двора на училището. \r\nМакар и за ден учениците влязоха в ролята на лесовъди като се запознаха с обозначенията по горските карти и тяхното приложение, научиха как се измерва височина и диаметър на дърво и получиха практически съвети за засаждане и отглеждане на предоставените им млади фиданки. Голямо предизвикателство се оказаха и отборните игри, при които трябваше да открият имената на 13 дървесни вида и да изброят възможно най-голям брой блага, които гората дарява на хората. Чрез използването на онлайн въпросник, учениците споделиха, че асоциират гората с думи като „спокойствие“, „чист въздух“, „звуци“ и „ нещо супер яко“. \r\nАктивно участие в инициативата взеха служителите от Северозападно Държавно предприятие Враца, Регионална Дирекция по горите – гр. Берковица, Държавно горско стопанство Враца, Държавно горско стопанство Мездра и Дирекция на Природен парк „Врачански Балкан“. За спомен всички присъстващи получиха от Северозападно Държавно предприятие Враца шапки и значки с логото и мотото на празника, а зам. директора на Регионалната дирекция по горите гр. Берковица инж. Златков подари допълнително фиданки от смърч, кестен и туя за озеленяване на двора на училището.", "date": "2019.04.10", "title": "Враца: 50 ученици се включиха в националната инициатива „Лесовъд за един ден“"}
{"url": "http://www.focus-news.net/news/2019/04/10/2645147/shumen-tantsov-sastav-ludi-mladi-kam-su-sava-dobroplodni-se-zavarna-s-otlichiya-ot-ohrid.html", "text": "Първо място в категория до 18 години и голямата награда извоюва Танцов състав „Луди млади“ към СУ „Сава Доброплодни” на Международния фолклорен фестивал, с конкурсна част „Децата на България пеят и танцуват в Македония“, провел се от 1 до 4 април в гр. Охрид, Северна Македония. Това съобщиха от  учебното заведение . В конкурсната част танцьорите на хореографа Борис Иванов представиха „Ширто” и „Ние от Шоплука”. Танците „Средногорки“ и „Коледари“, изиграни през втората вечер, вдигнаха публиката на крака. Развълнувани, гостите  на фестивала бурно аплодираха танцьорите. На церемонията по награждаването Борис Иванов бе удостоен с грамота за високи творчески и педагогически постижения. В програмата участва и Мира Захариева с песните „Море пиле” и „По друм одат”. Мира е ученичка на Дарина Бошнакова – преподавател по народно пеене при СУ „Сава Доброплодни”, гр. Шумен. Пред танцов състав „Луди млади” предстоят много конкурси и концертни изяви до края на месец юни, като най-значимият проект е благотворителният концерт с ансамбъл „Българе“ на 6 юни тази година.", "date": "2019.04.10", "title": "Шумен: Танцов състав „Луди млади“ към СУ „Сава Доброплодни” се завърна с отличия от Охрид"}
{"url": "http://www.focus-news.net/news/2019/04/10/2645120/the-jerusalem-post-koalitsiyata-sinyo-i-byalo-prizna-porazhenie-ot-netanyahu-obeshta-da-vgorchi-zhivota-na-likud-i-da-prevarne-kneseta-v-boyno-pole.html", "text": "Лидерите на опозиционната коалиция „Синьо и бяло“, Бени Ганц и Яир Лапид, признаха поражението си от партията на премиера Бенямин Нетаняху („Ликуд“) на парламентарните избори в Израел, но обещата „да останат заедно“, съобщава вестник  The Jerusalem Post .. \r\nКритиците на „Синьо и бяло“ прогнозираха, че коалицията от три партии, които я формират, ще се разпадне, ако загуби изборите в страната. Но двамата лидери увериха, че „няма да доставим това удоволствие“ на своите опоненти.  \r\n „Ще останем заедно. Това е първият ми ден от следващото десетилетие, в което ще служа на хората по всякакъв начин\", категоричен бе Ганц, като допълни, че е „приел решението на нацията“. Лапид се закле, че ще докаже на противниците си, че грешат, заявявайки: „Ще се опитат да ни разделят. Но няма“ да успеят. \r\nАко президентът на Израел Реувен Ривлин бе връчил мандат на „Синьо и бяло“ за съставяне на коалиция, „Ликуд“ щеше да бъде първата партия, към която коалицията щеше да се обърне. Но сега, когато тя е в опозиция, лидерите й увериха, че ще се борят срещу партията на Нетаняху.  \r\n„Ние сме управляваща партия с воля за победа на управляващата партия. Няма просто да отидем в опозиция. Ние сме тук, за да се подготвим за следващите избори. Казваме на „Ликуд“, че ще вгорчим живота им“. Ще направим Кнесета бойно поле и ще покажем каква е реалната алтернатива. Стартирахме кампанията си за 2020 г.\", обеща Лапид.  Тереза Герова", "date": "2019.04.10", "title": "The Jerusalem Post: Коалицията „Синьо и бяло“ призна поражение от Нетаняху, обеща да „вгорчи живота“ на „Ликуд“ и да превърне Кнесета в „бойно поле“"}
{"url": "http://www.focus-news.net/news/2019/04/10/2645146/plovdiv-evropeyskata-stolitsa-na-kulturata-otbelyazva-40-godini-ot-parviya-balgarski-polet-v-kosmosa-s-filma-na-martin-karbovski-dlazhen-da-otselee.html", "text": "Европейската столица на културата отбелязва 40 години от първия български полет в Космоса. Това съобщиха за  Радио „Фокус“ - Пловдив  от Фондация „Пловдив 2019“.  “Длъжен да оцелее” е документален филм на Мартин Карбовски, който показва първият българин в Космоса Георги Иванов. Видеото е от 2014-а и е най-пълният портрет на генерала, заснеман досега. Полетът на Георги Иванов на 279,2 км над земята става символичен за цялата нация. Видеото поставя въпроса за преосмислянето на космическата ни история и мястото на Иванов в съвременния ни контекст. След филма ще има кратка дискусия с автора Мартин Карбовски. \r\nСъбитието ще се състои в Пловдив на 11 април от 19.00 часа в пространството на ул. “Христо Дюкмеджиев“ 10 в Капана. Входът е свободен, но е необходимо предварително записване на адрес: kosmodrum.retro.space@gmail.com. Ще бъде представена и биографична книга за космонавта с автор ген. Борис Бонев. \r\nДопълнителна прожекция ще има и в София на 12 април от 17.00 и 18.30 часа в пространството на MOVE.BG, ул. „Сердика“ 20. \r\nОтбелязването на годишнината е първото събитие, част от инициативите в проекта „2019, година на бъдещето“, посветен на космонавтиката и история на бъдещето към програмата на „Пловдив – Европейска столица на културата“. \r\nПроектът ще бъде показан в две изложбени зали – в Капана и Стария град май месец и ще дискутира различни трактовки за бъдещето в историческа и съвременна перспектива.", "date": "2019.04.10", "title": "Пловдив: Европейската столица на културата отбелязва 40 години от първия български полет в Космоса с филма на Мартин Карбовски „Длъжен да оцелее“"}
{"url": "http://www.focus-news.net/news/2019/04/10/2645145/kathimerini-vlastite-na-ostrov-krit-obyaviha-izvanredno-polozhenie-zaradi-obilnite-valezhi.html", "text": "Властите на остров Крит обявиха извънредно положение в община Оропедио в префектурата Ласити заради обилните валежи, които паднаха през последните няколко дни, съобщава електронното издание на гръцкия ежедневник  Kathimerini . \r\nЛошото време нанесе сериозни щети по пътищата в района, жилищата, предприятията и земеделските култури, отглеждани в региона.  \r\nВъвеждане на мярката бе обявено от генералния секретар на службата за гражданска защита Янис Тафилис. Тереза Герова", "date": "2019.04.10", "title": "Kathimerini: Властите на остров Крит обявиха извънредно положение заради обилните валежи"}
{"url": "http://www.focus-news.net/news/2019/04/10/2645144/sliven-mladezhi-ot-tri-strani-shte-uchastvat-v-trening-po-dobrovolchestvo.html", "text": "Тренинг - обучение по Проект „МОС – Младежи за откритост и съпричасност II“, финансиран от програма Еразъм +, ключова дейност 1 „Европейска доброволческа служба“ ще се състои на 12 и 13 април в сливенското село Кипилово. Това съобщиха от  Младежки дом - Сливен . Двудневното тренинг- обучение е на тема: „Младите и местната власт. Застъпничество и лобиране.“ В него ще вземат участие младежки лидери от Област Сливен, представители на местната власт от Сливен и областта, и доброволците по проекта – Ана Медейрос от Испания и Кристине Маглакелидзе от Грузия.", "date": "2019.04.10", "title": "Сливен: Младежи от три страни ще участват в тренинг по доброволчество"}
{"url": "http://www.focus-news.net/news/2019/04/10/2645149/varna-kniga-za-zhivota-na-diplomata-ivan-dimitrov-stanchov-shte-bade-predstavena-v-grada-na-11-april.html", "text": "Книга за живота на дипломата Иван Димитров Станчов ще бъде представена във Варна на 11 април. Това съобщи за  Радио „Фокус“ – Варна  Женислава Сапунджиева, директор на „Услуги за деца и семейства“ във фондация Карин дом във Варна. Събитието ще се състои от 18.00 в Културно-развлекателен комплекс „Морско казино” във Варна. Това е третото издание на книгата „Дипломат и градинар“. През 2000 г. книгата е издадена само на английски език, а изданието от 2008 г. е напълно изчерпано. „Иван Станчов навърши 90 години на 1 април. Той в момента е в Шотландия, заедно със своето семейство си. За съжаление, няма да успее да присъства на представянето на книгата, но заедно с нас се вълнува, че общността във Варна все още се интересува от фамилията Станчови и в частност от делото му“, съобщи Женислава Сапунджиева. Тя разказа, че живота на семейството е пълно с ярки моменти, които продължават да вълнуват историците. Иван Станчов е роден в София през 1929 година. Семейството му е принудено да емигрира от България през 1943г. по политически причини. Иван Станчов-Младши завършва Университета Джорджтаун във Вашингтон, САЩ и след това работи за редица известни компании Ню Йорк, Рио де Жанейро и Париж. „След бурните политически и икономически промени в Централна и Източна Европа през 1990г. се завръща в България за пръв път след 47 години. През 1991 г. Иван Станчов е назначен за посланик на Република България във Великобритания и за първи български посланик в Република Ирландия. Има среща с кралица Елизабет, където връчва акредитивните си писма, облечен в посланическия костюм на дядо си – Димитър Янев Станчов, който също е посланик във Великобритания, министър на външните работи и министър-председател на България“, каза Женислава Сапунджиева. По думите й, най-големия принос на Иван Станчов е личния пример, който вдъхновява хората към добро. „Заветът на Иван Станчов във Варна е това, че той дава един благороден принос да създаде една организация и както много хора са му казвали тогава в тези трудни години за България, че човек би трябвало да е луд, за да даде къщата си за такова благотворително деяние. Той е човек, който със своето вдъхновение, доброта и човечност изпълнява тази мисия и възпитава, бих казала, и малки и големи, приятели на Карин дом, съмишленици, в това да помагат на другите, защото, както казва той – това е нещо, която се възпитава още от детството и ако едно дете се научи, то ще научи своите приятелчета, своите съученици и така ще се разпространи това благородно дело да създаваме посланици на доброто“, посочи Женислава Сапунджиева. Тя допълни, че поради тези причини Иван Станчов има много специални отличия, като сред най-значимите са Специалната награда на Български Дарителски Форум за личност допринесла за развитието на филантропията в България през 2013 г., награда за принос към българските училища в чужбина през 2011 и награда „Златна ябълка” 2011 за принос към живота и благосъстоятелността на българските деца. По думите на Женислава Сапунджиева, по време събитието ще бъдат разказани интересни истории за Иван Станчов от негови близки и приятели, както и за решението му да създаде Карин дом през 1994 г. \r\nБояна АТАНАСОВА", "date": "2019.04.10", "title": "Варна: Книга за живота на дипломата Иван Димитров Станчов ще бъде представена в града на 11 април"}
{"url": "http://www.focus-news.net/news/2019/04/10/2645143/antonio-tayani-nova-otsrochka-za-brekzit-tryabva-da-izklyuchva-prerazglezhdane-na-sporazumenieto-mezhdu-bryuksel-i-london.html", "text": "Нова отсрочка за Брекзит трябва да изключва преразглеждане на споразумението между Брюксел и Лондон. Това подчерта председателят на Европейския парламент Антонио Таяни на пресконференция в кулоарите на извънредната среща на върха в Брюксел, предава  TACC . \r\n„За нас е очевидно, че отсрочката не може да бъде с цел преразглеждане на споразумението. Ако има такава, е важно не колко ще бъде дълга, а каква ще бъде целта й“, предупреди италианският политик. \r\nТаяни подчерта, че към настоящия момент ситуацията за ЕС е непонятна. „Нужна ни е яснота от Великобритания, трябва да разберем какво иска тя. Тогава ще можем да дадем отговор за нашите по-нататъшни стъпки“, поясни председателят на ЕП. \r\nКъм настоящия момент Брекзит е насрочен за 12 април, а ако не бъде дадена нова отсрочка, Обединеното кралство ще излезе от организацията без споразумение.  \r\nОчаква се лидерите на 27-те страни от ЕС да изслушат британския премиер Тереза Мей, която по-рано поиска ново отлагане на Брекзит до 30 юни. След това тя ще напусне срещата на върха и лидерите ЕС-27 ще трябва да вземат решение по въпроса.  Тереза Герова", "date": "2019.04.10", "title": "Антонио Таяни: Нова отсрочка за Брекзит трябва да изключва преразглеждане на споразумението между Брюксел и Лондон"}
{"url": "http://www.focus-news.net/news/2019/04/10/2645150/sport-tri-balgarki-na-finalite-na-evro-2019-po-borba.html", "text": "Три българки си осигуриха участие във финалите на европейското по борба в Букурещ (Румъния). Шампионката от 2018-а Биляна Дудова, която се състезава в по-горната категория до 59 кг, детронира миналогодишната №1 на континента в тази категория Елиф Ясилирмак (Турция) с 2:0 в полуфиналите. За титлата излиза утре срещу рускинята Светлана Липатова.  \r\nПри 55-килограмовите Евелина Николова се справи с румънката Андреа Ана - 3:0 и за златото ще излезе срещу Ирина Хусяк (Украйна).  \r\nСрещу украинското препятствие Оксана Ливач ще трябва да се изправи и Миглена Селишка на финала в категория до 50 кг. Трикратната еврошампионка за девойки победи Ксения Станкович (Беларус) с 11:4.  \r\nПри 68-килограмовите София Георгиева отпадна от надпреварата, след като не успя да продължи в репешажите. \r\nВенцислав ДРАГОМАНОВ", "date": "2019.04.10", "title": "Спорт: Три българки на финалите на Евро 2019 по борба"}
{"url": "http://www.focus-news.net/news/2019/04/10/2645153/evropeyskaya-pravda-ukrayna-pase-prie-reshenie-za-rusiya-bez-opasni-normi.html", "text": "Парламентарната асамблея на Съвета на Европа (ПАСЕ) прие резолюция „ „Предизвикателства пред ПАСЕ“, която първоначално беше предназначена да облекчи санкционния натиск срещу Руската федерация, съобщава кореспондент на украинския вестник  „Европейская правда“ . Документът бе приет с гласовете на 105 от членовете, 30 гласуваха „против“, а 16 се въздържаха.  \r\nДокладът и проектът на това решение бяха подготвени от – според редакцията - проруския депутат от Нидерландия Тини Кокс. При изготвянето на документа за гласуване обаче, ключовите опасни норми бяха премахнати от текста, твърди изданието. \r\nКакто се съобщава, първоначално беше предложено въвеждането на комплексен механизъм за налагане на санкции, като се отмени съществуващата процедура за санкции. Но в приетия документ се казва, че в допълнение към съществуващата ще бъде създадена нова тромава процедура, като сегашното право на ПАСЕ да налага санкции на Русия само по себе си остава непроменено. \r\nВ съответствие с взетото решение, процедурата за допълнителни санкции може да бъде приложена за налагане на строги ограничения срещу държава-членка на Съвета на Европа, включително препоръки за изключването й от него. В решението се подчертава, че това се дължи на ситуацията, която Русия създаде след присъединяването на Крим, поради което тази процедура може да бъде въведена и срещу Москва. Решението следва да се вземе със съответното одобрение на ПАСЕ, Комитета на министрите и генералния секретар на Съвета на Европа. Тереза Герова", "date": "2019.04.10", "title": "„Европейская правда“ (Украйна): ПАСЕ прие решение за Русия без „опасни норми“"}
{"url": "http://www.focus-news.net/news/2019/04/10/2645155/blerim-reka-kandidat-prezident-na-makedoniya-nastapi-vremeto-za-prezident-ot-albanski-proizhod-i-nie-sme-grazhdani-na-tazi-strana.html", "text": "Проф. Блерим Река, кандидат-президент на Македония на „Алианс за албанците“ и БЕСА, участва в митинг в община Бървеница, в рамките на който подчерта, че е настъпил момента за държавен глава на страната от албански произход, предава скопската телевизия  „Канал 5“ . \r\nВ Бървеница Река бе придружен от лидера на двете партии, съответно Зиядин Села и Билал Касами. Както Река подчерта и преди началото на митинга, концепцията му е за универсална република за всички граждани, за върховенство на закона и справедливост за всички. \r\n„Дойде време за албанския президент, защото и албанците са граждани на тази страна. За да живее концепцията за една република за всички, трябва да има истинско равенство - и не само формално. Македония като мултиетническо общество не може да функционира като моноетническа държава. Затова на 21 април гласът ви е глас за промяна, глас срещу корупцията и срещу несправедливостта“, цитира телевизията Река. Тереза Герова", "date": "2019.04.10", "title": "Блерим Река, кандидат-президент на Македония: Настъпи времето за президент от албански произход, и ние сме граждани на тази страна"}
{"url": "http://www.focus-news.net/news/2019/04/10/2645148/republika-makedoniya-kampaniyata-za-prezidentskite-izbori-v-makedoniya-vmro-dpmne-provezhda-miting-v-karposh.html", "text": "Кандидадът за президентския пост на опозиционната ВМРО-ДПМНЕ и коалиция Гордана Силяновска Давкова ще направи обръщение към жителите на град Карпош, където в 20:30 часа местно време (21:30 часа българско време) започна митинг на партията, съобщава близкото до кръговете й електронно издание  „Република“ .  \r\nОчаква се в рамките на събитието реч да изнесе и председателят на ВМРО-ДПМНЕ Християн Мицковски. \r\nПо-рано през деня ВМРО-ДПМНЕ организира събитие, свързано с президентската кампания в Македония, в град Бутел, квартал на Скопие. Тереза Герова", "date": "2019.04.10", "title": "„Република“ (Македония): Кампанията за президентските избори в Македония: ВМРО-ДПМНЕ провежда митинг в Карпош"}
{"url": "http://www.focus-news.net/news/2019/04/10/2645154/kanal-5-makedoniya-kampaniyata-za-prezidentskite-izbori-v-makedoniya-silyanovska-uchastva-v-mitingi-v-butel-i-karposh-a-pendarovski-v-tetovo-i-yegunovtse.html", "text": "Кампанията за президентските избори в Македония продължава – в сряда вечер кандидатът на управляващия СДСМ Стево Пендаровски участва в митинги в Тетово и Йегуновце, а на ВМРО-ДПМНЕ Гордана Силяновска Давкова – в Бутел и Карпош, предава скопската телевизия  „Канал 5“  . \r\n„Със срещи с граждани, трибуни и с митинги кандидатите за президентския пост завършиха 10-тия ден от предизборната кампания с представяне на техните програми и концепции“, подчертава медията. \r\nВ речите си в Бутел и Карпош кандидатът на опозицията отбеляза, че с победата си ще покаже как трябва да се водят евроатлантическите процеси и интеграция, добавяйки, че СДСМ и премира Зоран Заев използват ЕС и НАТО като алиби за тяхното съществуване.  Тереза Герова", "date": "2019.04.10", "title": "„Канал 5“ (Македония): Кампанията за президентските избори в Македония: Силяновска участва в митинги в Бутел и Карпош, а Пендаровски – в Тетово и Йегуновце"}
{"url": "http://www.focus-news.net/news/2019/04/10/2645152/evangelos-apostolakis-amerikanskiyat-zakonoproekt-za-strategiyata-za-iztochnoto-sredizemnomorie-e-stapka-v-pravilnata-posoka.html", "text": "Министърът на отбраната на Гърция Евангелос Апостолакис приветства представянето в Сената на САЩ на законодателство за преструктуриране на стратегията на страната за Източното Средиземноморие, описвайки го като „стъпка в правилната посока\", съобщава електронното издание на атинския ежедневник  Kathimerini . \r\nЗаконът за партньорство за сигурност и енергетика в Източното Средиземноморие от 2019 г., представен от сенаторите Боб Менендес и Марко Рубио, ще позволи на САЩ изцяло да подкрепят тристранното сътрудничество на Израел, Гърция и Кипър чрез инициативи в областта на енергетиката и отбраната - включително чрез премахване на оръжейното ембарго на Кипър. \r\n„Това е стъпка в правилната посока. Мисля, че тя подчертава ролята на Гърция като много сериозен играч в региона на Източното Средиземноморие“, подчерта Апостолакис пред журналисти по време на презентация за военно изложение за отбрана, което ще се проведе в Атина през 2020 година. \r\n„Мисля, че това е първият път, в който Сенатът на САЩ показва такъв интерес дори по отношение на нарушенията на въздушното пространство, които се извършват в цялото Егейско море и Кипър от страна на Турция\", допълни гръцкият министър на отбраната, отбелязвайки, че това е резултат от стратегическия диалог, който южната ни съседка води със САЩ. \r\nАпостолакис заяви, че проектозаконът показва, че усилията на Гърция за поддържане на мира и сигурността в по-широкия регион са марката на страната като надежден играч в отбраната. Тереза Герова", "date": "2019.04.10", "title": "Евангелос Апостолакис: Американският законопроект за стратегията за Източното Средиземноморие е стъпка в правилната посока"}
{"url": "http://www.focus-news.net/news/2019/04/10/2645151/al-jazeera-mezhdunarodno-priznatoto-pravitelstvo-na-libiya-oproverga-informatsiyata-za-svaleniya-samolet-na-vvs.html", "text": "Твърденията на Либийската национална армия (ЛНА) за свален самолет на ВВС на международно признатото правителство на Либия не отговаря на действителността. Това заяви официален представител на Триполи за телевизия  Al Jazeera .  \r\nПо-рано либийската национална армия (ЛНА) на маршал Халифа Хафтар съобщи, че е свалила самолет на ВВС на международно признатото правителство на северноафриканската страна. Съответното обяви говорителят на ЛНА – бригаден генерал Ахмед ал-Мисмари в ефира на телевизионния канал Al Hadath.  . Тереза Герова", "date": "2019.04.10", "title": "Al Jazeera: Международно признатото правителство на Либия опроверга информацията за сваления самолет на ВВС"}
