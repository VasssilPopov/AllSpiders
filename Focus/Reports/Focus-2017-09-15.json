{"url": "http://www.focus-news.net/news/2017/09/15/2436425/evening-standard-politsiyata-otreche-da-e-identifitsirala-stoyashtiya-zad-atakata-v-londonskoto-metro.html", "text": "Британската полиция излезе със съобщение, което отрича информацията, че стоящият зад петъчната атака в столичното метро е идентифициран, пише Evening Standard. Говорител на „Скотланд Ярд“ опроверга появилите се в някои медии данни, че камери са заснели нападателя, който вече е разпознат. : Цанко Цолов", "date": "2017.09.15", "title": "Evening Standard: Полицията отрече да е идентифицирала стоящия зад атаката в лондонското метро"}
{"url": "http://www.focus-news.net/news/2017/09/15/2436391/vladimir-uruchev-evrodeputat-gerbenp-noviyat-reglament-za-sigurnostta-na-dostavkite-na-priroden-gaz-e-vtoriyat-dokument-ot-poreditsata-zakonodatelni-aktove-za-izgrazhdane-na-energiyniya-sayuz.html", "text": "Новият регламент на Европейската комисия за сигурността на доставките на природен газ е вторият документ от поредицата законодателни актове за изграждане на Енергийния съюз. Това съобщи в предаването „Това е България“ на Радио „Фокус“ Владимир Уручев, евродепутат от ГЕРБ/ЕНП. По думите му този документ е свързан със сигурността на енергийните доставчици. „Тепърва предстои изцяло да се преработят правилата за енергийния пазар. Има и нова директива, има и нов регламент, които в момента се разглеждат. Тепърва предстои да се разглеждат изцяло наново директивите за енергийна ефективност за възобновяема енергия, изцяло нова директива за управление в енергийния сектор във връзка със създаването на Енергийния съюз. Там се предвижда да се застъпи регионалното сътрудничество в по-широка степен“, коментира Владимир Уручев. \r\nТой каза още, че е възможно държави, в които има излишък на чиста енергия във вид на електричество, да обменят, да предават и да си взаимодейстат със съседни държави срещу друг вид чиста енергия.", "date": "2017.09.15", "title": "Владимир Уручев, евродепутат ГЕРБ/ЕНП: Новият регламент за сигурността на доставките на природен газ е вторият документ от поредицата законодателни актове за изграждане на Енергийния съюз"}
{"url": "http://www.focus-news.net/news/2017/09/15/2436392/sport-voleybolniyat-otbor-za-zheni-do-23-godishna-vazrast-na-balgariya-zagubi-s-41-ot-turtsiya.html", "text": "Националният отбор по волейбол за жени до 23-годишна възраст на България загуби от Турция с 4:1 в последния си мач от група В на Световното първенство. С това българките изпуснаха и шанса си да се класират директно за полуфиналите в Словения. Българските национали завършиха в групата с 4 победи, 1 загуба и 11 точки, с което все пак запазват шансове за класиране на полуфиналите.", "date": "2017.09.15", "title": "Спорт: Волейболният отбор за жени до 23-годишна възраст на България загуби с 4:1 от Турция"}
{"url": "http://www.focus-news.net/news/2017/09/15/2436393/ventseslava-genova-ruo-varna-12-sa-inovativnite-uchilishta-v-oblastta-za-novata-uchebna-godina.html", "text": "12 са иновативните училища в областта за новата учебна година. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. „Образователните институции за учебната година са в една променена училищна мрежа, защото с промяната в новата нормативна база имаме и защитени детски градини. През учебната 2017/2018 година училищната мрежа в областта ще се състои от 96 детски градини, 4 начални училища, 62 основни училища, 27 гимназии, 3 обединени училища, 22 средни училища, 29 средищни училища, специално училище, 2 специализирани училища, 12 иновативни училища, защитено училище, 8 средищни детски градини и защитена детска градина. Така ще изглежда училищната мрежа по видове институции. През 2017 година профилът на образователната ни система даваха основните училища, които имаха най-голям брой ученици – 20 294, което означава, че най-често срещаното училище в системата е основно училище с около 300 ученици. През изминалата учебна година 7 096 деца се обучаваха в групите за задължителна предучилищна подготовка. По-късно днес ще стане ясно колко деца ще се обучават тази година“, отбеляза Венцеслава Генова.\r\nМарияна ВАЛЕНТИНОВА", "date": "2017.09.15", "title": "Венцеслава Генова, РУО – Варна: 12 са иновативните училища в областта за новата учебна година"}
{"url": "http://www.focus-news.net/news/2017/09/15/2436394/pazardzhik-pozhar-gori-v-rayona-na-87-km-ot-avtomagistrala-trakiya-v-posoka-burgas.html", "text": "Пожар гори в района на 87 км от автомагистрала „Тракия” в посока Бургас, предаде репортер на Агенция „Фокус”. Огънят е в близост до бензиностанция. Пътният участък не е задимен и видимостта не е намалена. Движението се осъществява нормално.", "date": "2017.09.15", "title": "Пазарджик: Пожар гори в района на 87 км от автомагистрала „Тракия” в посока Бургас"}
{"url": "http://www.focus-news.net/news/2017/09/15/2436395/burgas-25-godishen-mazh-e-postradal-pri-sbivane-v-aytoskoto-selo-maglen.html", "text": "25-годишен мъж е пострадал при сбиване в айтоското село Мъглен. Това съобщиха от пресцентъра на МВР. Около 16.30 часа днес в полицията бил подаден сигнал за скандал, прераснал в сбиване, в района на кравеферма в айтоското село Мъглен. Изпратените на място полицейски служители установили участниците в конфликта. При инцидента е пострадал 25-годишен бургазлия. За срок до 24 часа са задържани четирима мъже. По случая в РУ-Айтос е образувано досъдебно производство. Продължава работата по изясняване на всички факти и обстоятелства около инцидента. \r\nДо \"Фокус\" бе изпратен сигнал от „Организация за закрила на българските граждани“ (ОЗБГ), че в случая става въпрос за побой над българи от страна на цигани, при който българин е сериозно пострадал от удари с брадва от страна на циганите.", "date": "2017.09.15", "title": "Бургас: 25-годишен мъж е пострадал при сбиване в айтоското село Мъглен"}
{"url": "http://www.focus-news.net/news/2017/09/15/2436396/pazardzhik-ogranicheno-e-dvizhenieto-po-patnata-vrazka-po-napravlenieto-pazardzhik-sofiya-na-patniya-vazel-za-pazardzhik-pri-km-90-na-am-trakiya-poradi-avariral-kamion.html", "text": "Ограничено е движението по пътната връзка по направлението Пазарджик-София на пътния възел за Пазарджик при км 90 на АМ \"Тракия\" поради аварирал камион. Това съобщиха от пресцентъра на Агенция \"Пътна инфраструктура\". Движението от Пазарджик за София се осъществя по пътните връзки на близката бензиностанция.", "date": "2017.09.15", "title": "Пазарджик: Ограничено е движението по пътната връзка по направлението Пазарджик-София на пътния възел за Пазарджик при км 90 на АМ \"Тракия\" поради аварирал камион"}
{"url": "http://www.focus-news.net/news/2017/09/15/2436397/sofiya-vazstanoveno-e-dvizhenieto-po-pat-i-1-sofiya-botevgrad-v-posoka-stolitsata.html", "text": "Възстановено е движението по път I-1 София - Ботевград (обхода на тунел \"Витиня\") в посока София. Това съобщиха от пресцентъра на Агенция \"Пътна инфраструктура\".", "date": "2017.09.15", "title": "София: Възстановено е движението по път I-1 София - Ботевград в посока столицата"}
{"url": "http://www.focus-news.net/news/2017/09/15/2436398/middle-east-monitor-germanskiyat-vanshen-ministar-zayavi-che-nyama-kak-da-se-vodyat-pregovori-za-chlenstvo-v-es-na-turtsiya-tay-kato-stranata-narushava-choveshkite-prava.html", "text": "Германският външен министър Зигмар Габриел заяви, че Европейският съюз трябва да прекрати преговорите за членство на Турция заради нарушенията на човешките права от страна на турските власти, предава Middle East Monitor.\r\n„Не можем да водим преговори за членство със страна, която нарушава човешките права, свободата на пресата, и праща граждани на Европейския съюз в затвора без да има очевидна причина“, заяви Габриел.\r\nТой добави, че ЕС може да „формира нова форма на сътрудничество“ по време на преговорите за напускането на ЕС от Великобритания, която да стане основа и за отношенията със страни като Турция. Симеон Миланов", "date": "2017.09.15", "title": "Middle East Monitor: Германският външен министър заяви, че няма как да се водят преговори за членство в ЕС на Турция, тъй като страната нарушава човешките права"}
{"url": "http://www.focus-news.net/news/2017/09/15/2436399/veliko-tarnovo-v-ou-patriarh-evtimiy-sabirat-sredstva-za-izgrazhdane-na-pametnik-na-svetetsa.html", "text": "В ОУ „Патриарх Евтимий“ във Велико Търново събират средства за изграждане на паметник на светеца. Това съобщиха за Радио „Фокус“ – Велико Търново родители на възпитаници на училището. По време на проведените родителски срещи, дни преди началото на учебната година, те са били призовани от класните ръководители да дарят сумата, която са предвидили за закупуването на цветя за първия учебен ден, за благородната кауза. Предвижда се паметникът на св. Патриарх Евтимий да бъде монтиран в двора на училището. Необходимата сума за изграждането му е 8000 лева. За да се съберат повече средства, в учебното заведение е поставена и дарителница. Въпреки призива обаче, в първия учебен ден много от учениците уважиха учителите си, поднасяйки им букети цветя.\r\nНадежда КРЪСТЕВА", "date": "2017.09.15", "title": "Велико Търново: В ОУ „Патриарх Евтимий“ събират средства за изграждане на паметник на светеца"}
{"url": "http://www.focus-news.net/news/2017/09/15/2436400/vmz-sopot-poema-prekratenite-dogovori-na-emko-obzor.html", "text": "ВМЗ-Сопот поема прекратените договори на „Емко“. Това стана ясно по време на извънредна пресконференция на министъра на икономиката Емил Караниколов в петък.  Министърът обяви, че Съветът на директорите на „Кинтекс“ е прекратил търговските си  взаимоотношенията с „Емко“ заради опасността от това отнетият лиценз на фирмата да доведе до неизпълнение на договорите с чуждестранни бенефициенти. По думите му, тъй като сроковете за доставка на оръжие не са изтекли, „Кинтекс“ незабавно е сключила договори за въпросната доставка с „ВМЗ – Сопот“. Според Караниколов прехвърляйки прекратените с „Емко“ договори на ВМЗ-Сопот, „Кинтекс“ е защитил интереса на държавата. „Никъде във външните договори с бенефициенти не е посочено кой трябва да е производител, а са дадени спецификации, на които трябва да отговарят съответните изделия. Аз считам, че „ВМЗ – Сопот“ ги правят и то доста добре и ще бъдат получени в срокове“, коментира министърът. По думите му „ВМЗ- Сопот“ ще вземе пари като производител, „Кинтекс“ – като посредник, а освен това държавата ще вземе и от двете дружества дивиденти, т.е. тя няма да бъде ощетена.\r\nМинистърът на икономиката поясни, че не се говори за премахването на държавния посредник, а за премахването на посредниците, които стоят на входа и на изхода на държавните дружества – тези, които продават материали за изработката на тези боеприпаси. „Тези фирми сами решават кога, на какви цени и дали въобще да доставят материалите. За това беше и моето отиване в Сърбия, където да се уточним да се продава барут от държавна фирма директно на държавна фирма, за да можем да обезпечим всички договори, които има „ВМЗ – Сопот“, каза министър Караниколов.\r\nПо-рано през деня служители от „ВМЗ-Сопот“ с митинг изказаха подкрепата си към идеята на правителството за редуциране, или напълно отстраняване на посредниците при извършването на търговски сделки между държавните фирми от Военнопромишления комплекс (ВПК) и други търговски организации. Според синдикатите за първи път от много години държавата показва ангажираност към Военнопромишления комплекс на България, целяща оздравяване и модернизиране и едно по-високо възнаграждение за труда на хората.\r\nОтносно лиценза за внос и износ на фирма „Емко“ Емил Караниколов изтъкна, че той ще бъде възстановен веднага щом в Междуведомственият съвет по отбранителна индустрия и сигурност на доставките бъдат получени становища от страна на служба „КОС“ и от служба „Пожарна безопасност“, че са отстранени всички нередности. „На 18 септември разглеждането на лиценза ще бъде включено като точка в дневния ред на Междуведомствения съвет. Това не е само мое решение, а и на съпредседателя – министър Каракачанов“, допълни той и обясни, че държавата държи на работниците в „Емко“, които са важна част от военно-промишления комплекс. Министър Караниколов уточни, че до този момент е получено писмо от „Емко“ с приложени три констативни протокола от служба „КОС“, като в два от тях е отразена информация, че са отстранени нередности, но в третия има отново предписание за отстраняване на такива в срок от един месец.\r\nВ четвъртък работниците от частното предприятие „Емко“ излязоха на протест, защото продукцията на завода не може да бъде изнесена заради отнетия лиценз на фирмата.Агенция „Фокус“ припомня: На 25 юли т.г. се проведе заседание на Междуведомствения съвет по отбранителна индустрия и сигурност на доставките към Министерския съвет, на което бяха разгледани получени от МВР справки за извършени проверки в няколко от оръжейните фирми в страната. Тогава бе установено, че най-сериозни нарушения са били открити в „Емко“. Службите са констатирали редица пропуски, включително нарушения относно изискванията към устройството на обектите, предназначени за търговия с оръжие, боеприпаси, взривни вещества и пиротехнически изделия, на правилата за съхранение, както и на условията за планирането и проектирането на строежите. Нарушения са били установени и по отношение на пожарната безопасност и защита на населението. Констатирани са били и завишени рискове спрямо нуждата от осигуряване на адекватна защита на работниците и служителите и опазване на живота и здравето на гражданите. Веднага след това Междуведомственият съвет незабавно е предприел превантивни мерки с цел недопускане на инциденти. Лицензът на „Емко“ за търговия с оръжие е спрян за срок от 6 месеца или до отстраняване на нарушенията, а на компетентните органи е било възложено да извършат проверки във всички дружества от оръжейната индустрия в страната. \r\nЦветилена СИМЕОНОВА", "date": "2017.09.15", "title": "ВМЗ-Сопот поема прекратените договори на „Емко“ (ОБЗОР)"}
{"url": "http://www.focus-news.net/news/2017/09/15/2436401/afp-donald-tramp-shte-se-sreshtne-s-liderite-na-yaponiya-i-yuzhna-koreya-za-da-obsadyat-severnokoreyskata-zaplaha.html", "text": "Американският президент Доналд Тръмп, ще се срещне с лидерите на Япония и Южна Корея в четвъртък, в Ню Йорк, за да обсъдят „спешната“ севернокорейска заплаха, предава AFP, позовавайки се на изявление от Белия дом.\r\nАмериканският президент, ще бъде домакин на вечеря с премиера на Япония Шинзо Абе и южнокорейският лидер Мун Дже-Ин в кулоарите на Генералната Асамблея на ООН. \r\n„Последното изстрелване на ракета от Ким Чен Ун доказва, че това е един от най-спешните и опасни проблеми на сигурността, които светът има“, заяви съветникът по национална сигурност на Тръмп Макмастър. \r\nВ понеделник президентът, ще проведе срещи с френския си колега Еманюел Макрон и израелския премиер Бенямин Нетаняху, за да разговарят относно Иран. Симеон Миланов", "date": "2017.09.15", "title": "AFP: Доналд Тръмп ще се срещне с лидерите на Япония и Южна Корея, за да обсъдят севернокорейската заплаха"}
{"url": "http://www.focus-news.net/news/2017/09/15/2436402/kyustendil-za-parvi-pat-v-oblastta-shte-se-provezhda-dualno-obuchenie.html", "text": "За първи път в Кюстендилска област ще се провежда дуално обучение. Това каза пред Радио „Фокус” – Кюстендил инженер Силвия Тонева, старши експерт по професионално образование и обучение в Регионално управление на образованието – Кюстендил. Реализирана е една паралелка във форма дуална система на обучение или обучение чрез работа. Паралелката е в Професионална техническа гимназия „Джон Атанасов” – Кюстендил. Паралелката е по две професии – „Мехатроника” и „Електрообзавеждане на производството”. „По-особеното тук е това, че учениците се обучават по план за дуално обучение, което ще се осъществява в тясна връзка с работодатели. На този етап те работят към проект „Домино”. Предвижда се в 11 и в 12 клас практическото обучение на учениците да се провежда във фирмите-партньори”, каза Силвия Тонева. Ще бъдат осигурени и наставници от страна на фирмите. По думите й това е една възможност учениците да се реализират във фирмите, след завършване на обучението си.\r\nВенцеслав ИЛЧЕВ", "date": "2017.09.15", "title": "Кюстендил: За първи път в областта ще се провежда дуално обучение"}
{"url": "http://www.focus-news.net/news/2017/09/15/2436403/the-times-of-israel-izraelskiyat-premier-zayavi-che-velikobritaniya-i-izrael-sa-zaedno-v-obshtata-borbasreshtu-terorizma.html", "text": "Израелският премиер Бенямин Нетаняху заяви, че Израел застава редом до народа на Великобритания в „общата борба“ срещу тероризма, предава The Times of Israel.\r\n„Заставаме редом до премиера Мей и народа на Великобритания в общата борба срещу силите на тероризма“, написа Нетаняху в Twitter.\r\nИзраелският посланик в Лондон Марк Регев изрази солидарността на Израел с жителите на Лондон.\r\nМинистърът на обществената сигурност на Израел Гилад Едан написа следното в социалните мрежи:\r\n„Миналата седмица ние донесохме любов и култура в Лондон. Днес терористите изпратиха послание на омразата. Израел и Обединеното кралство застават заедно в борбата срещу тероризма.“ Симеон Миланов", "date": "2017.09.15", "title": "The Times of Israel: Израелският премиер заяви, че Великобритания и Израел са заедно в „общата борба“срещу тероризма"}
{"url": "http://www.focus-news.net/news/2017/09/15/2436404/slavi-trifonov-namekna-che-sazdava-nov-politicheski-proekt-obzor.html", "text": "Телевизионният водещ Слави Трифонов излезе с отворено до медиите, в което намекна, че ще създаде нов политически проект. В писмото си Трифонов заявява, че започва да търси талантливи, квалифицирани и морални българи, които да заместят сегашната политическа класа, заради постоянните доказателствата за некадърността и неморалността на действащите политици. \r\nТелевизионният водещ обяви, че референдумът за промяна в избирателната система, иницииран от него и екипа му, продължава и това продължение неминуемо ще доведе до отвоюване от страна на народа на гражданските му права.\r\nЗа вероятно влизане на Слави Трифонов в политиката се заговори още миналата година, когато екипът на телевизионното предаване „Шоуто на Слави“ инициира референдум за промяна на изборните правила. \r\nРеферендумът не събра необходимите гласове, за да стане задължителен, но премина бариерата, за да бъде задължително обсъждането му в парламента\r\nВ началото на май водещият започна „седящ протест“ пред сградата на Народното събрание, който продължи шест дни, с настояване народните представители да обсъдят в пленарна зала предложенията, заложени в референдума. Протестът му приключи, след като ГЕРБ внесе законопроект за промяна на избирателната система, следващи идеите от референдума. През юни обаче предложените от ГЕРБ промени в закон бяха отхвърлени на първо четене. Малко след това Слави Трифонов излезе с позиция, в която обвини депутатите в държавен преврат.", "date": "2017.09.15", "title": "Слави Трифонов намекна, че създава нов политически проект (ОБЗОР)"}
{"url": "http://www.focus-news.net/news/2017/09/15/2436405/d-r-angel-kunchev-horata-vazpriemat-elektronnite-tsigari-kato-absolyutno-bezopasni-a-vsashtnost-v-technostta-im-se-sadarzha-nikotin.html", "text": "Хората възприемат електронните цигари като абсолютно безопасни, а всъщност в течността им се съдържа никотин. Това каза в интервю за Агенция „Фокус“ главният държавен здравен инспектор д-р Ангел Кунчев. „При електронната цигара донякъде се избягва вредното влияние на чистите вещества при изгарянето. На практика изгаряне няма. Факт е, че хората го възприемат като абсолютно безопасно, а всъщност в течността се съдържа никотин, защото стремежът е с тях да се задоволи никотиновият глад. Оказва се, че има и някои допълнителни вещества и консерванти, които се добавят, за да може тази смес да издържа по-дълго“, коментира д-р Кунчев. Според него това също има своето вредно въздействие. „Може би не колкото цигарите, но във всички случаи достъпът до такива съоръжения, които ни заблуждават, че са по-безопасни, предполага включването на повече хора в процеса. Затова сме и против електронните цигари. Като сравнение вероятно поглъщаните вредни вещества от електронната цигара са по-ниски от обикновената цигара. Идеята ни е да отучим хората от вредния навик, а не да им поднасяме заместители“, подчерта д-р Кунчев.\r\nТой посочи, че ефективните методи за отказ от цигарите са два. „Нашата цел е да работим и по двете направления. Едното са чисто ограничителните мерки, за които работата вече е стартирана. Направена е една голяма междуведомствена работна група, която има срок до началото на октомври, да даде предложения за промени във всички закони и нормативни актове. Оказва се, че те никак не са малко. Промени, с които да се постави под контрол разпространението и ползването на наргилета. В тази група влизат не само представители на Министерството на здравеопазването, а и на икономическа полиция, образователното министерство, митници и Столична община“, обясни д-р Кунчев. \r\nСпоред него трудно може да се разчита само на контрол. „Другото направление е информация за самите хора, за младите и затова сме включили Министерството на образованието. Информация за истинските факти около наргилетата, за избегнем грешната представа, че са изключително безопасни и могат да се използват навсякъде и от всеки. За електронната цигара е по същия начин“, допълни той. Д-р Кунчев поясни, че отначало, когато са излезли на пазара, е имало съмнение, включително и в европейските страни, дали тази практика да се подкрепя и дали електронните цигари да подлежат на контрол, както всички останали тютюневи изделия. „Сега вече мнението е почти единодушно, че трябва да подлежат на контрол. Първо, защото съдържат основната съставка никотин. Второ, поради ефекта, че създават у потребителя грешното впечатление за пълна безопасност и го подтикват за продължаване на вредния навик“, каза още д-р Ангел Кунчев.\r\nЛюба АЛЕКСИЕВА", "date": "2017.09.15", "title": "Д-р Ангел Кунчев: Хората възприемат електронните цигари като абсолютно безопасни, а всъщност в течността им се съдържа никотин"}
{"url": "http://www.focus-news.net/news/2017/09/15/2435980/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "ФБР разследва две руски медии, работещи в САЩ, но финансирани от Кремъл, по обвинение, че са част от схема на Москва за разпространение на пропаганда по време на миналогодишните президентски избори в страната. \r\nСтава въпрос за телевизия „Русия днес“ и радио „Спътник“.  Според ФБР, „те винаги се опитвали да накарат правителството да изглежда глупаво“.   \r\n*** Турция все още се надява да стане част от Европейския съюз, въпреки желанията на някои европейски лидери за прекратяване на преговорите. Това заяви в четвъртък Омер Челик, турският министър по Европейските въпроси, в интервю за  Reuters. \r\nИзказването е във връзка с коментара на германския канцлер Ангела Меркел, която заяви, че ще направи всичко възможно за спиране на преговорите, след многобройни обвинения срещу Анкара в нарушаване на човешките права. Според Челик, изявлението на председателя на Европейската комисия Жан-Клод Юнкер, в което той съжалява за положените в процеса на преговорите усилия, е „изненадало“ турската страна.\r\n*** Япония и Индия започнаха в четвъртък общ проект за изграждане на високоскоростна ЖП линия в една от западните индийски провинции, пише вестник The Japan Times. Споразумението е постигнато по време на визитата на премира Шиндзо Абе в Ню Делхи. \r\nЛинията, чиято дължина ще е 500 км., ще бъде финансирана от кредит в размер 17 млрд. долара, отпуснат от Токио. Очаква се проекта да бъде завършен до 2022 г.\r\n*** Трети атентат е извършен в южната иракска провинция Дакир в четвъртък, според информация на властите, пише вестник The Jerusalem Post. След като по-рано бе съобщено за нападение над ресторант в град Насирия и избухване на кола-бомба, недалеч от мястото на първата атака, властите предадоха, че е извършена още една атака срещу друг ресторант в града. \r\nОбщият брой на загиналите е поне 60 души, пише вестникът, а най-малко 100 са ранените. \r\nПо-рано стана ясно, че \"Ислямска държава\" е поела отговорност за първите две атаки, местните власти предполагат, че третата също е дело на терористичната организация.", "date": "2017.09.15", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/15/2435981/predstoyashti-sabitiya-v-stranata-za-15-septemvri-agentsiya-fokus.html", "text": "От 09.30 часа вицепрезидентът Илияна Йотова ще открие учебната година в училище „Христо Ботев”. От 10.30 часа тя ще открие учебната година и в Целодневна детска градина „Единство, творчество, красота”.   \r\n*** \r\nОт 12.00 часа вицепрезидентът Илияна Йотова ще се срещне с кмета на Общината инж. Генади Събков. От 12.20 часа тя ще участва в дискусия с директори на училища в общината.\r\n*** \r\nОт 09.00 часа председателят на Народното събрание Димитър Главчев ще присъства на откриването на новата учебна година в 139-то основно училище „Захарий Круша”. \r\n*** \r\nОт 10.00 часа председателят на Народното събрание Димитър Главчев ще присъства на церемонията по откриването на паметник на цар Симеон Велики в двора на Частно средно училище „Цар Симеон Велики”. \r\n*** \r\nОт 10.00 часа министърът на околната среда и водите Нено Димов ще участва в откриването на учебната година в 9-а Френска езикова гимназия „Алфонс дьо Ламартин”. \r\n*** \r\nОт 10.30 часа, министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня. \r\n*** \r\nОт 10.00 часа в ОУ „Никола Вапцаров“ – с. Селановци, област Враца, Министърът на образованието и науката Красимир Вълчев ще открие новата учебна година. \r\n*** \r\nОт 10.00 часа заместник-министърът на образованието и науката Деница Сачева ще присъства на откриването на новата учебна година в 119 СУ „Акад. М. Арнаудов“. \r\n*** \r\nОт 10.00 часа зам.-министърът на образованието и науката Петър Николов ще присъства на откриването на учебната година в 32 „Св. Климент Охридски“ – София. \r\n*** \r\nОт 10.30 часа Главният секретар на МОН Албена Михайлова ще участва в откриването на новата учебна година в  1 СУ „Пенчо Славейков“ – София. \r\n*** \r\nОт 09.00 часа заместник-министърът на образованието и науката Таня Михайлова ще участва в откриването на новата учебна година в Професионална гимназия по икономика - Перник; в 09.30 часа – VI СУ „Св. Св. Кирил и Методий“ – Перник, в 10.00 часа в ПГТС „Арх. Йордан Миланов“ – Перник. \r\n*** \r\nОт 09.30 часа заместник-министърът на образованието и науката Иван Димов ще открие учебната година в ПМГ „Акад. С.П. Корольов“ – Благоевград. \r\n*** \r\nОт 09.30 часа 1-ви състав на Специализирания наказателен съд ще заседава по делото срещу П. Ганев, Е. Хаджиев и К. Костадинов за образуване и ръководене на организирана престъпна група.\r\n*** \r\nОт 9.00 часа, кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“ в район „Витоша“.\r\n*** \r\nОт 10.00 часа лидерът на БСП – София и заместник-председател на Комисията по образование, култура, наука и културно многообразие на СОС Калоян Паргов ще присъства на откриването на новата учебна година във Втора английска езикова гимназия \"Томас Джеферсън\", на която е възпитаник.\r\n*** \r\nОт 10.30 часа, на футболното игрище „Васил Левски“ в кв. „Драгалевци“, ФК ЦСКА 1948 организира открита тренировка за деца от 1-ви до 4-ти клас. \r\n*** \r\nОт 11.00 часа, в Националния преклсуб на БТА, пресконференция ще дадат Столичният браншови пчеларски съюз и Пчеларска кооперация „Нектар”.\r\n*** \r\nОт 13.30 часа 8-ми състав на Специализирания наказателен съд ще заседава по делото срещу И. Василев, Г. Божилов, Й. Джогански, Ф. Макавейски, В. Николов, С. Методиев и Л. Любомиров за образуване и ръководене на организирана престъпна група.\r\n*** \r\nОт 09.30 часа в парка на Военна академия „Г.С. Раковски” ще бъде открита изложба на 24 анимирани макета и скелета на динозаври в реален размер.\r\n*** \r\nОт 10.30 часа председателят на Държавната агенция за закрила на детето Офелия Кънева ще участва в откриването на учебната година във Второ СУ „Емилия Станев”.\r\n*** \r\nОт 10.30 часа зам.-председателят на Държавната агенция за закрила на детето д-р Валентин Димитров ще участва в отриването на учебната година в Средно специално училище с детска градина за деца с увреден слух „Проф. д-р Дечо Денев”.\r\n*** \r\nНационалният военноисторически музей и неговите филиали във Варна (Парк-музей „Владислав Варненчик“ и Военноморския музей) ще работят с вход свободен за първокласниците и техните родители. \r\n*** \r\nОт 10.00 часа Технологично училище „Електронни системи” към Технически университет – София (ТУЕС) ще открие 30-тата юбилейна учебна година. Гост на откриването ще бъде проф. дтн инж. Ради Романски, заместник-ректор на Технически университет – София.\r\n*** \r\nОт 11.00 часа в Мраморното фоайе на Столичната библиотека ще бъде открита документална изложба „Първите книжари на столицата – носители на европейски традиции и национален дух”. Изложбата се провежда в рамките на Европейските дни на наследството в София през 2017 г. и е посветена на Празника на София – 17септември.\r\n*** \r\nОт 12.00 часа в централата на партията на ул. „Врабча” 23 ръководството на ПП АБВ ще даде пресконференция за състоянието на военнопромишления комплекс.\r\n*** \r\nОт 13.30 часа всички служители на Национална компания „Железопътна инфраструктура” ще се включат в традиционното почистване на гарите и прилежащите им площи на територията на цялата страна. Акцията е част от инициативата „Красива гара”, която Компанията провежда от 2008 г. насам.\r\n*** \r\nВ Южен парк ще се проведе първото издание на SOFIA SPARK FEST с целодневна програма от забавни и образователни активности за цялото семейство.\r\n*** \r\nОт 17.00 часа Елица Георгиева ще запознае читателите с дебютния си роман „Космонавтите само минават” в рамките на пътуващото книжно изложение на бул. „Витоша”.\r\n*** \r\nОт 18.00 часа кметът на София Йорданка Фандъкова ще е гост в първото издание на онлайн предаването „100лица за столицата”, което ще се излъчва на живо в социалната мрежа „Facebook”.\r\n*** \r\nОт 18.30 часа в Книжен център „Гринуич” ще се състои премиерата на сборника „Висока облачност” на Оля Стоянова. \r\n***\r\nOт 09.30 часа в ПМГ „Акад. Сергей Корольов”, кметът на общината д-р Атанас Камбитов ще открие новата учебна 2017 - 2018 година. \r\n***\r\nОт 14.00 часа в зала „22-ри септември“ ще се проведе извънредна сесия на общински съвет – Благоевград във връзка с Асоциацията по ВиК. \r\n***\r\nОт 16.00 часа пред Младежкия дом ще се проведе шах среща \"Шахът - ключът към мир и превенция на агресията“. \r\n*** \r\nОт 09.00 кметът на Общината Димитър Николов и заместникът му Йорданка Ананиева ще присъстват на откриването на учебната година в СУ „Петко Росен” в к-с „Меден рудник”.\r\n*** \r\nОт 14.00 часа общинският съветник от ГЕРБ Димитър Колев организира приемна за граждани в офиса на партията на ул. „Георги Бенковски” №1.\r\n*** \r\nОт 13.00 часа на площада пред хотел „Черно море” регионалната структура на ВМРО ще раздава на първокласници „Патриотично Букварче” – учебни помагала с ликовете на Васил Левски, Христо Ботев, Райна Княгиня и Гоце Делчев.\r\n*** \r\nОт 17.00 часа в зала 17 на Младежки дом ще се проведе информационна среща по ключово направление „Варна на картата” от програма „Варна – Европейска младежка столица 2017”. \r\n***\r\nОт 8.30 часа кметът на Велико Търново Даниел Панов ще уважи откриването на учебната година в ОУ \"Св. Патриарх Евтимий\" . \r\n***\r\nОт 09.00 часа кметът на Велико Търново Даниел Панов ще уважи откриването на учебната година в  ПМГ \"Васил Друмев\". \r\n***\r\nОт 09.30 часа кметът на Велико Търново Даниел Панов ще уважи откриването на учебната година в ОУ \"Димитър Благоев и ПГТ \"Д-р Васил Берон\". \r\n***\r\nОт 10.00 часа кметът на Велико Търново Даниел Панов ще уважи откриването на учебната година в СУ \"Емилиян Станев\".\r\n***\r\nОт 08.30 часа заместник-кметът Снежана Данева-Иванова ще уважи откриването на учебната година в ОУ \"Бачо Киро\".  \r\n***\r\nОт 09.00 часа заместник-кметът Снежана Данева-Иванова ще уважи откриването на учебната година в ОУ \"П. Р. Славейков\".  \r\n***\r\nОт 09.00 часа заместник-кметът проф. Георги Камарашев ще уважи откриването на учебната година в ПГЕ \"А. С. Попов\".\r\n***\r\nОт 09.30 часа заместник-кметът проф. Георги Камарашев ще уважи откриването на учебната година в ПГСАГ \"Ангел Попов\".\r\n***\r\nОт 20.00 часа на откритата сцена до паметника „Асеневци“ ще се проведе пето издание на фестивала “UN BESO fiesta”. \r\n***\r\nОт 14.30 часа ще бъдат отбелязани десет години от създаването на Център за работа с деца и младежи. \r\n*** \r\nКметът на Общината Калин Каменов ще открие новата учебна година в три училища: в 09.00 часа ще бъде в СУ „Никола Войводов”, в 9.30 часа – в НУ „Иван Вазов” и в 10.00 часа – в ППМГ „Акад. Иван Ценов”. \r\n*** \r\nЗаместник-кметът Мария Попова ще присъства в 9.00 часа на откриването на учебната година в НУ „Иванчо Младенов” и в 9.30 часа – в СУ „Козма Тричков”. \r\n*** \r\nОт 10.00 ч. кметът на Община Видин Огнян Ценков ще бъде гост на тържеството по случай откриването на новата учебна 2017/2018 година в СУ \"Цар Симеон Велики\". След официалната церемония г-н Ценков ще въведе учениците от I \"г\" клас, заедно с техния класен ръководител Наталия Емилова.\r\n*** \r\nОт 19.30 часа пред стадиона „Христо Ботев” Михаела Филева и ТС „Радост” ще дадат концерт.\r\n*** \r\nОт 09.00 часа представители на фейсбук групата „Ангалутне” (от ромски: хората отпред, първите) ще раздадат на първокласниците ръчно изработени моливници по време на откриването на учебната година в ОУ „Епископ Софроний Врачански”.\r\n*** \r\nОт 09.00 часа кметът на Общината Йордан Йорданов ще открие новата учебна година в СУ „Любен Каравелов”, а от10.00 часа – в ЕГ „Гео Милев” в 10.00 часа. \r\n*** \r\nОт 17.00 часа в Художествена галерия „Христо Градечлиев” ще се състои живописен пленер „Каварна 2017”.\r\n*** \r\nОт 11.00 и 13.00 часа на входа на Градската градина откъм ДМТ „Димитър Димов” председателят на КЗП Димитър Маргаритов ще открие приемна за граждани.\r\n***\r\nОт 10.30 часа областният управител на Пловдив Здравко Димитров ще присъства на откриването на учебната година в СУ \"Св. Св. Кирил и Методий\" гр. Пловдив и ще се включи в открит урок по безопасност на движението. Ще присъстват още Пловдивският Митрополит Николай и секретарят на ДОККБД при МВР г-н Алекси Кесяков и инж. Койчо Русев. – отразява Кристиян\r\n***\r\nОт 9.00 часа стартират събитията по повод Нощ на музеите в Регионален исторически музей – Пловдив.\r\n***\r\nОт 16,30ч. с откриване на изложбата на четвъртокласниците от СУ „Свети Седмочисленици“ с ръководител Мария Атанасова стартират артистичните събития в четири сгради на Градската галерия по повод Нощ на музеите.\r\n***\r\nОт 12 часа в заседателната зала на Община Пловдив ще се проведе пресконференция по повод предстоящото участие на пловдивския баскетболен отбор Академик Бултекс 99 в Балканската лига. – по телефона\r\n*** \r\nРегионалният исторически музей организира „Римски пазар на Сексагинта Приста”. \r\n*** \r\nОт 12.30 часа ще пристигне дарение за Комплексния онкологичен център от Интернационалната организация за взаимопомощ на френските скаути.\r\n*** \r\nОт 16.00 часа в Заседателната зала на Общината ще се проведе пресконференция по повод Green Rock Fest Ruse 2017.\r\n*** \r\nОт 16.30 часа ще започнат честванията по повод 105 години от формирането на Трета Българска армия с поднасяне венци пред паметника на 7-ми конен полк Орлето.\r\n*** \r\nОт 09.00 часа кметът на Община Стара Загора Живко Тодоров ще открие учебната година в 6-то Основно училище. Той ще поздрави и учениците в Професионалната гимназия по строителство архитектура и градоустройство в 10.00 часа.\r\nЗам.-кметът по образованието Иванка Сотирова ще открие учебната година в 9.00 часа в Търговската гимназия „Княз Симеон Търновски“, а зам.-кметът Красимира Чахова ще поздрави за първия учебен ден възпитаниците на Пето Основно училище.\r\n*** \r\nОт 10.00 часа, омбудсманът на Република България Мая Манолова ще участва в официалната церемония по откриване на новата учебна 2017/2018 година в Основно училище „Свети Иван Рилски“. \r\n*** \r\nОт 11.00 часа в НУ „Илия Р. Блъсков” шуменския пилот Христо Манолов и инсп. Мирослав Миронов от „Пътна полиция” ще изнесат урок по пътна безопасност за първокласниците и ще дадат брифинг за произшествията с участието на деца в областта.\r\n***\r\nОт 9.00 часа в Трето основно училище „Димитър Благоев“ кметът Любомир Христов ще присъства на откриването на учебната година.\r\n***\r\nОт 9.00 часа в Профилирана природоматематическа гимназия Нанчо Попович” областният управител проф. Стефан Желев ще бъде гост на тържественото откриване на новата учебна година. \r\n***\r\nОт 17.30 часа пред сградата на Драматично-куклен театър „Васил Друмев” като подарък за първия учебен ден ще бъде представен спектакълът „Болен здрав носи“.", "date": "2017.09.15", "title": "Предстоящи събития в страната за 15 септември (Агенция „Фокус”)"}
{"url": "http://www.focus-news.net/news/2017/09/15/2435983/stolichna-obshtina-otchita-s-51-mln-lv-poveche-prihodi-za-minalata-godina-v-sravnenie-s-2015-g-obzor.html", "text": "Общинските съветници приеха с 45 гласа \"за\", 1 \"против\" и 8 \"въздържали се\" годишния отчет по изпълнението на бюджета на Столична община за 2016 г. Зам.-кметът на Столична община Дончо Барбалов обяви, че финансовите резултати са изключително добри – 100% изпълнение на приходната част. Според него това е много добро изпълнение на капиталовата програма. Разчетите показват, че спрямо 2015 г. приходите на Столична община са с 51 млн. лв. повече за миналата година. На заседанието Общинският съвет прие и изпълнението на бюджета за първото полугодие на тази година, където резултатите също са добри и има по-добри приходи спрямо 2016 г. \r\nОбщинският съветник от БСП \"Лява България\" Иван Таков отправи някои критики време на заседанието и коментира, че е полезно управляващите да се вслушват в гласа на опозицията и годишният отчет за изпълнение на бюджета на Столична община за 2016 година го е доказал. Той обясни защо с колегите му от БСП не са подкрепили доклада за приемане на годишния отчет. Според него бюджетите от 2016 и 2017 г. не изразяват ясни политики по най-важните въпроси, касаещи София и гражданите ѝ. По думите му общото изпълнение на приходната част в бюджета е 92%, а данъкът за придобиване на имуществото по възмезден начин е бил доста подценен. Според Таков затова сега преизпълнението е 108%. Той допълни, че е така в приходите и доходите от собственост, които са изпълнени само на 73%. По думите му е необходимо подобряване на управлението на общинската собственост. \r\nКметът на София Йорданка Фандъкова отговори на критиките, като посочи, че най-добрата оценка за изпълнението на бюджета на Столична община за 2016 г. е дадена от външните институции. „Разбира се, че ролята на опозицията е да намери поводи за критики. Сигурна съм, че има такива, никой не е безгрешен. Благодарна съм, че се подчерта, че има качествено подобрение. Надявам се и през този сезон да продължим да работим заедно с разбирането на важните приоритети за развитието на града“, заяви Фандъкова. Според нея Сметната палата е дала много ясна оценка.  \r\nДончо Барбалов коментира пред журналисти, че не мисли, че е имало сериозни критики в началото на заседанието. Той обясни, че ако са се били вслушали в предложенията на някои групи за приходите, миналата година е нямало да завършат със 100% изпълнение, а с 3,5% неизпълнение.\r\nЗа идеите обсъждането на новия бюджет да започне в началото на годината, Барбалов посочи, че няма да е тогава. „В момента сме разработили една процедура, в която се стремим по-отрано да се включат комисиите на Общинския съвет в дискусиите за следващата година. Имаме известна готовност. Разчитаме на колегите от другите направления да проверят разговорите в ресорните комисии, за да може по-отрано да дискутираме проекта за бюджета“, допълни той. Според него и сега биха могли да започнат разговорите по комисиите с колегите му от различните направления за разходите, свързани с поддръжка, издръжка на дейностите на Общината. Зам.-кметът добави още, че към края на годината се знае капиталовата програма, защото до последните седмици невинаги е сигурно кой обект ще бъде завършен и кой ще стане преходен за следващата година.\r\nЛюба АЛЕКСИЕВА", "date": "2017.09.15", "title": "Столична община отчита с 51 млн. лв. повече приходи за миналата година в сравнение с 2015 г. (ОБЗОР)"}
{"url": "http://www.focus-news.net/news/2017/09/15/2435985/afp-reks-tilarsan-prizova-kitay-da-izpolzva-vliyanieto-si-nad-severna-koreya.html", "text": "Държавният секретар на САЩ Рекс Тилърсън призова Китай да използва петрола, който доставя на Северна Корея, като лост за натиск над изолираната нация, който да доведе до спиране на ядрената ѝ програма, предаде AFP.\r\nСъветът за сигурност на ООН единодушно наложи осмия комплект санкции срещу Северна Корея, заради последните ѝ ядрени изпитания, като забрани търговията на текстил и ограничи вноса на петрол за Пхенян.\r\nВашингтон искаше да бъдат наложени по-тежки рестрикции, включително пълно петролно ембарго, но омекоти позицията си, за да осигури подкрепата на Китай и Русия, които можеха да наложат вето.\r\n„Ясно е, че трябва да бъде наложено пълно ембарго на търговията с петрол от Съвета за сигурност, но това ще бъде трудно“, заяви Тилърсън, по време на съвместната му пресконференция с външния министър на Великобритания Борис Джонсън.\r\nАмериканският държавен секретар подчерта, че Китай трябва да реши „да използва доставките на петрол, като мощен инструмент за натиск над Северна Корея“, който би убедил Пхенян да търси диалог.\r\nОт своя страна, британският външен министър Борис Джонсън заяви, че санкциите са начин за „усилване на натиска над Северна Корея, за да бъде постигнато дипломатическо разрешение“ и призова за „пълната и необратима“ денуклеаризация на Корейския полуостров.\r\nПревод и редакция:", "date": "2017.09.15", "title": "AFP: Рекс Тилърсън призова Китай да използва влиянието си над Северна Корея"}
{"url": "http://www.focus-news.net/news/2017/09/15/2435986/memo-arestuvan-e-skandalen-sauditski-prints.html", "text": "Саудитският принц Абдулазиз бин Фахд е поставен под домашен арест след нареждане от наследника на кралския трон – Мохамед бин Салман, който е бил помолен да направи това от майката на задържания, предаде информационната агенция Middle East Monitor.\r\nЧлен на саудитското кралско семейство, под условие да остане анонимен, е споделил с МЕМО, че майката на задържания принц, страхувайки се за сигурността му, е поискала от Принц Мохамед да го арестува. \r\nСинът на покойния Крал Фахд, е публикувал много съобщения, в социалната мрежа Туитър, съдържащи остра критика спрямо Обединените арабски емирства и Саудитите, докато е призовавал властите да позволят на правоверните мюсюлмани да отидат да се бият за освобождаването на джамията ал-Акса, по времето,  когато Израел беше ограничил достъпа до мюсюлманската светиня в Ерусалим. \r\nАнонимен акаунт в Туитър е съобщил, че принцът е задържан, а по-късно е добавил, че бин Фахд е хвърлен в затвора.\r\n„Абдулазиз бин Фахд е върнат в затвора. По-рано той може и да е бил освободен, но по-късно властите са размислили, или връщането му до двореца е било за ограничен период от време и по други причини. В момента той е в „специализиран“ затвор, а не в двореца.“\r\nПревод и редакция:", "date": "2017.09.15", "title": "MEMO: Арестуван е скандален саудитски принц"}
{"url": "http://www.focus-news.net/news/2017/09/15/2435987/iraqi-news-parlamentat-na-irak-odobri-osvobozhdavaneto-na-gubernatora-na-kirkuk-ot-dlazhnost.html", "text": "Парламентът на Ирак е одобрил освобождаването на губернатора на Киркук от длъжност, изпълнявайки желанието на министър-председателят на страната Хайдер ал Абади, предаде Iraqi News.\r\nТози ход на парламента е предприет във връзка с решението на властите в Киркук да се присъединят към референдума за независимост на иракските кюрди, който трябва да се проведе на 25 септември.\r\nВъпреки това, кюрдската фракция в багдадския парламент е отхвърлила решението, обявявайки, че то е взето от арабски, а не федерален, парламент.\r\n„Ще остана на длъжността си“, заяви Наймадин Карим, губернатор на Киркук. „Референдумът ще бъде проведен, според плановете.“\r\n„Министър-председателят няма правомощия да иска от парламента отстраняването ми“, подчерта той.\r\nКарим е отявлен поддръжник на референдума. През август, Административния съд в Киркук излезе с решение, кюрдския флаг да бъде спуснат по-ниско, като отговор на спорно решение взето от Карим през март, да го издигне на едно ниво с иракския върху всички сгради на държавните институции.\r\nПревод и редакция:", "date": "2017.09.15", "title": "Iraqi News: Парламентът на Ирак одобри освобождаването на губернатора на Киркук от длъжност"}
{"url": "http://www.focus-news.net/news/2017/09/15/2435988/yonhap-yuzhnokoreyskiyat-prezident-ne-iska-yadreni-orazhiya-v-stranata-si.html", "text": "Президентът на Южна Корея Мун Дже-ин е отхвърлил възможността за разполагането на американски ядрени оръжия на територията на страната, предаде южнокорейската информационна агенция Yonhap, цитирайки думите на Мун, изказани по време на интервю за чуждестранна телевизия.\r\nЮжнокорейският президент смята, че подобен ход би провокирал ядрена надпревара в Североизточна Азия. \r\n„Не съм съгласен, че Южна Корея има нужда от собствен ядрен арсенал, или от разполагането на тактически ядрени оръжия на територията си, заради заплахата от страна на Северна Корея“, заяви той.\r\nПрезидентът е заявил, че страната му трябва да развива военния си потенциал, заради нарастващата ядрена заплаха от страна на Пхенян, но не и да развива своя ядрена програма, за каквото призовават консервативни групи в Сеул.\r\n„Да отговаряме на Северна Корея, като придобием свое ядрено оръжие, няма да е от помощ за мира на Корейския полуостров и може да доведе до надпревара в ядреното въоръжение в целия регион на Североизточна Азия“, подчерта Мун.\r\nОсвен това, той е изказал неудовлетвореността си от постоянните провокации на Пхенян, особено от последното ядрено изпитание, което беше най-голямото в историята на Северна Корея.\r\n„Северна Корея продължава да взима много грешни решения и аз съм неудовлетворен и натъжен като гледам това“, каза Мун. „Това е много безразсъден избор на Северна Корея, който не помага, нито на самия Пхенян, нито на междукорейските отношения, а освен това, заплашва световния мир.“\r\nПревод и редакция:", "date": "2017.09.15", "title": "Yonhap: Южнокорейският президент не иска ядрени оръжия в страната си"}
{"url": "http://www.focus-news.net/news/2017/09/15/2435989/tass-severna-koreya-otnovo-izstrelya-balistichna-raketa-tya-e-preletyala-nad-yaponiya.html", "text": "Северна Корея отново е изстреляла балистична ракета, която е прелетяла над северния японски остров Хокайдо и се е приземила в Тихия океан, предаде ТАСС.\r\nВъв връзка с изстрелването на ракетата, жителите на североизточна Япония са призовани да се укрият в масивни сгради и мазета. Освен това, те са били помолени да съобщят в полицията, ако забележат падането на отломки от ракетата.\r\nПревод и редакция:", "date": "2017.09.15", "title": "ТАСС: Северна Корея отново изстреля балистична ракета, тя е прелетяла над Япония"}
{"url": "http://www.focus-news.net/news/2017/09/15/2435990/yonhap-severna-koreya-e-izstrelyala-balistichna-raketa-ot-okolnostite-na-phenyan.html", "text": "Северна Корея е изстреляла „неидентифицирана“ ракета, от района на изток от Пхенян, предаде южнокорейската информационна агенция Yonhap, позовавайки се на съобщение от южнокорейските въоръжени сили.\r\n„Северна Корея е изстреляла неидентифицирана ракета на изток от района на Пхенян, тази сутрин“, пише в съобщение на Генералния щаб на Въоръжените сили на Южна Корея и добавят, че Южна Корея и САЩ продължават да анализират постъпващата информация.\r\nПревод и редакция:", "date": "2017.09.15", "title": "Yonhap: Северна Корея е изстреляла балистична ракета от околностите на Пхенян"}
{"url": "http://www.focus-news.net/news/2017/09/15/2435991/afp-severna-koreya-izstrelya-balistichna-raketa-nad-yaponiya.html", "text": "Северна Корея изстреля неидентифицирана ракета над Япония, предаде AFP, позовавайки се на информация от японски и южнокорейски източници.\r\nПоредното ракетно изпитание се случи, след като Съветът за сигурност на ООН прие единодушно налагането на осми по ред санкционен пакет срещу Пхенян, заради ядрената и ракетната му програма.\r\nСеверна Корея покачи напрежението в региона на Североизточна Азия, напредвайки много бързо във военната технология, особено при управлението на Ким Чен-ун, който е силно ангажиран с програмата и в правителствените медии на КНДР (Корейската народно-демократична република) често се появяват снимки как той надзирава пускове на ракети, както и от посещенията му в съоръженията, свързани с програмата.\r\nПоследната изстреляна ракета беше Хвасонг-12(Hwasong-12), която е със среден обхват. Това се случи преди малко повече от две седмици, а траекторията на полета беше подобна – също премина над Япония и се приземи в Тихия океан. \r\nСъобщението за поредния пуск предизвика паника, като предупредителните сирени в Япония бяха включени и виха, докато ракетата не се приземи в океана.\r\nПоследната ракета прелетя над северния японски остров Хокайдо „в около 07:06 сутринта (01:06 българско време) по посока на Тихия океан“, заявиха от японската компания, поддържаща предупредителната система Джей-Алърт (J-Alert), като според последната информация ракетата се е приземила на около две хиляди километра от Хокайдо.\r\nСпоред Министерството на отбраната на Южна Корея, тя най-вероятно е изминала около 3700 километра и е достигнала максимална височина от 770 километра – и по-високо, и по-далеч от предишната.\r\nРакетата е изстреляна от района на столицата Пхенян, както и предишната, най-вероятно в близост до столичното летище. \r\nПревод и редакция:", "date": "2017.09.15", "title": "AFP: Северна Корея изстреля балистична ракета над Япония"}
{"url": "http://www.focus-news.net/news/2017/09/15/2435992/japan-today-yaponiya-osadi-raketniya-pusk-na-severna-koreya.html", "text": "Говорителят на японския кабинет Йошихиде Суга заяви, че Япония осъжда последния ракетен пуск на Северна Корея по най-силния възможен начин и ще предприеме съответни и своевременни действия в ООН и на други места, оставайки в постоянен близък контакт със САЩ и Южна Корея, предаде японското електронно издание Japan Today.\r\nПрезидентът на Южна Корея е свикал спешно заседание на Съвета по националната сигурност на страната.\r\nПоследният изстрел на балистична ракета се случва само един ден, след като Пхенян заплаши да потопи Япония и да сведе САЩ до „прах и мрак“, заради наложените санкции от СС на ООН.\r\nПревод и редакция:", "date": "2017.09.15", "title": "Japan Today: Япония осъди ракетния пуск на Северна Корея"}
{"url": "http://www.focus-news.net/news/2017/09/15/2435993/iraqi-news-zapochva-ofanziva-na-irakskata-armiya-i-neynite-sayuznitsi-v-rayona-na-zapaden-anbar.html", "text": "Първата фаза на операция, целяща да освободи едновременно два региона в западната част на иракската провинция Анбар, започва, предаде иракската информационна агенция Iraqi News, позовавайки се на информация от властите.\r\nВ изявление пред репортери, Емад ал Дулайми, кмет на град Рутба, е заявил, че ще бъдат проведени операции в района на град Окашат, на 120 километра от Рутба, и в град Анна, намиращ се в западната част на провинция Анбар.\r\n„В тази фаза на операцията, целта е да бъдат подсигурени пътищата свързващи Рутба и Окашат, както и да бъдат разположени военни части около тях“, обясни Дулайми.\r\n„Около 120 семейства, което означава около 700 души, са записани като бежанци и нови пристигат всеки ден“, добави той. „Тези семейства бягат към войниците ни, разположени около пътя между Каим и Окашат и се опитват да стигнат до Рутба.“\r\nПревод и редакция:", "date": "2017.09.15", "title": "Iraqi News: Започва офанзива на иракската армия и нейните съюзници в района на западен Анбар"}
{"url": "http://www.focus-news.net/news/2017/09/15/2435994/tass-yaponiya-svikva-speshno-saveta-za-natsionalna-sigurnost-vav-vrazka-s-noviya-raketen-pusk-na-severna-koreya.html", "text": "Япония свика спешно заседание на Съвета за национална сигурност заради последния ракетен пуск на Северна Корея, предаде руската агенция ТАСС, позовавайки се на думите на Говорителя на японския кабинет Йосихиде Суга.\r\n„Свикваме спешно заседание на Съвета за национална сигурност, на който ще бъде обсъждана постъпващата информация и пътищата за възможен отговор (на ракетния пуск)“, отбеляза той. Освен това, Суга подчерта, че министър-председателят на Япония Синдзо Абе, който в момента е на официална визита в Индия, получава доклади за развитието на ситуацията в реално време.\r\nВ заседанието на Съвета за национална сигурност на Япония ще вземат участие ръководителите на външнополитическото и военното ведомство, вицепремиерът Таро Асо, който в момента официално изпълнява ролята на премиер, докато Абе отсъства и ръководителите на повечето силови структури на страната.\r\nПревод и редакция:", "date": "2017.09.15", "title": "ТАСС: Япония свиква спешно Съвета за национална сигурност във връзка с новия ракетен пуск на Северна Корея"}
{"url": "http://www.focus-news.net/news/2017/09/15/2435995/sbsavstraliya-avstraliyskiyat-premier-malkalm-tarnbul-osadi-severna-koreya-za-izstrelyanata-raketa.html", "text": "Премиерът на Австралия Малкълм Търнбул беше най-бърз от всички световни лидери в осъждането на Северна Корея за последния ѝ пуск на балистична ракета, предаде австралийската медия SBS, която цитира думите му, изказани в телевизионно интервю.\r\n“Това е пореден опасен, безразсъден и криминален акт от страна на северокорейския режим, който заплашва стабилността в региона и целия свят и ние го осъждаме напълно“, заяви той.\r\n„Мисля си, че това е знак, че те са разстроени от последните санкции срещу тях, наложени от Съвета за сигурност на ООН. Това е знак, че санкциите имат ефект.“\r\nПо-късно Малкълм Търнбул  отговори на въпрос на медията, дали по-нататъшни санкции ще увеличат риска от нападение срещу Япония.\r\n„Не мисля, че това ще стане. Най-важно е да продължим да упражняваме икономически натиск над Северна Корея, за да върнем режима към здравия разум“, каза той.\r\n„Никой не иска да има война на Корейския полуостров. Ако Ким Чен-ун започне война, ако нападне САЩ или някой от съюзниците им, това ще е равнозначно на самоубийство.“\r\n„Това ще е краят на режима му, но освен него ще умрат още хиляди невинни хора. Това ще е катастрофа и поради тази причина е жизнено важно да поддържаме икономическия натиск над Северна Корея“, подчерта Търнбул.\r\nПревод и редакция:", "date": "2017.09.15", "title": "SBS(Австралия): Австралийският премиер Малкълм Търнбул осъди Северна Корея за изстреляната ракета"}
{"url": "http://www.focus-news.net/news/2017/09/15/2435996/shofirashtite-v-avariynata-lenta-na-avtomagistralata-shte-se-nakazvat-s-globa-ot-1-000-leva-i-otnemane-na-knizhkata-za-3-mesetsa-obzor.html", "text": "Парламентът прие на второ четене промени в Закона за движение по пътищата, завишаващи някои от наказанията за административните нарушения, заложени в нето. Така, съгласно новите промени, на движещите се в аварийната лента на магистралата шофьори ще бъда налагано наказание „парична глоба“ в размер на 1 000 лева, а свидетелството им за управление ще бъде отнемано за срок от 3 месеца. Досега това нарушение попадаше в хипотезата на текст от закона, отнасящ се до неправилното движение по пътното платно, а предвиденото наказание бе глоба от 20 до 100 лева.\r\nОтнемане на книжката за срок от 2 години и глоба от 2000 лв. грози водачите на трамваи или самоходни машини, ако откажат проверка за наркотици или алкохол. \r\nЧаст от промените са насочени към улесняване на придвижването на превозните средства от градския транспорт. Съгласно тях, когато релсов път е разположен върху платното за движение, водачите на нерелсови пътни превозни средства, които се намират върху него, са длъжни да го освободят по възможно най-бързия начин при приближаване на превозните средства от редовните градски линии, за да ги пропуснат да преминат.", "date": "2017.09.15", "title": "Шофиращите в аварийната лента на автомагистралата ще се наказват с глоба от 1 000 лева и отнемане на книжката за 3 месеца (ОБЗОР)"}
{"url": "http://www.focus-news.net/news/2017/09/15/2435997/afp-savetat-za-sigurnost-na-oon-shte-se-sabere-v-petak-za-speshno-zasedanie-zaradi-severna-koreya.html", "text": "Съветът за сигурност на ООН ще проведе спешно заседание в петък(15.09) заради последния изстрел на балистична ракета от страна на Северна Корея, предаде AFP, позовавайки се на съобщение от секретариата на СС на ООН.\r\nСАЩ и Япония са поискали свикването на спешно заседание и желанието им е уважено. Срещата ще се проведе в 15:00 часа(21:00 българско време) в петък. Дипломати съобщиха, че заседанието ще бъде проведено при закрити врата.\r\nПревод и редакция:", "date": "2017.09.15", "title": "AFP: Съветът за сигурност на ООН ще се събере в петък за спешно заседание заради Северна Корея"}
{"url": "http://www.focus-news.net/news/2017/09/15/2435998/the-guardian-saosnovatel-na-partiyata-alternativa-za-germaniya-kaza-che-germaniya-tryabva-da-e-gorda-s-voynitsite-si-ot-vremeto-na-vtorata-svetovna-voyna.html", "text": "Алекандър Гауланд, съосновател на партията „Алтернатива за Германия“ и неин кандидат за канцлерския пост на предстоящите избори, каза, че германците трябва да са горди с войниците си от времето на Втората световна война. Според него, немците „имат правото“ да се гордеят с постиженията на своите воини в двете световни войни, пише британското левичарско издание The Guardian.\r\nКандидатът за канцлер от редиците на анти-имигрантската партия „Алтернатива за Германия“ направи това изявление, в контекста на приближаващите парламентарни избори в страната, които трябва да се проведат на 24 септември. Очаква се дясно-популистката партия да влезе в Бундестага, като подобни непопулярни изказвания често влизат в политическия ѝ арсенал и се ползват с все по-голяма подкрепа от германския електорат.\r\nСпоред последните проучвания на общественото мнение, партията ще спечели около 12% от гласовете на избирателите, което би я направило третата сила в германския парламент, след Християн-демократичния съюз (ХДС) и Германската социал-демократическа партия (ГСДП).\r\n„Щом французите могат да се гордеят със своя император, а британците с адмирал Нелсън и Чърчил, то ние имаме право да се гордеем с постиженията на германските войници, постигнати в двете Световни войни“, заяви 76-годишният Гауланд, по време на реч от предизборен митинг.\r\n„Гледайки Европа, си мисля, че нито един друг народ не се е разплатил за миналите си грешки, като германците“, добави той.\r\nПревод и редакция:", "date": "2017.09.15", "title": "The Guardian: Съосновател на партията „Алтернатива за Германия“ каза, че Германия трябва да е горда с войниците си от времето на Втората световна война"}
{"url": "http://www.focus-news.net/news/2017/09/15/2435999/cnbc-darzhavniyat-sekretar-na-sasht-reks-tilarsan-prizova-vsichki-natsii-da-predpriemat-merki-sreshtu-severna-koreya.html", "text": "Държавният секретар на САЩ Рекс Тилърсън призова „всички нации да предприемат нови мерки“ срещу Северна Корея, след като изолираната страна изстреля нова ракета над Япония, предаде американския новинарски канал CNBC.\r\nОсвен това, Тилърсън подчерта, че „Китай и Русия трябва да демонстрират несъгласието си с тези безразсъдни изстрели на ракети, като предприемат конкретни действия от свое име.“\r\n„Тези продължаващи провокации само задълбочават дипломатическата и икономическата изолация на Северна Корея“, обобщи държавният секретар.\r\nПревод и редакция:", "date": "2017.09.15", "title": "CNBC: Държавният секретар на САЩ Рекс Тилърсън призова „всички нации да предприемат мерки“ срещу Северна Корея"}
{"url": "http://www.focus-news.net/news/2017/09/15/2436000/balgariya-predlaga-sofiya-teh-park-da-bade-noviyat-dom-na-evropeyskata-agentsiya-po-lekarstva-obzor.html", "text": "София отговаря на абсолютно всички критерии, за да бъде новият дом на Европейската агенция по лекарства, разположен в София Тех Парк. Това каза вицепремиерът и министър на външните работи Екатерина Захариева по време на представянето на кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България. Очаква се да бъде проектирана чисто нова сграда. Захариева призна, че конкуренцията е голяма и това е състезание заедно с 18 други държави. Според нея разполагането на европейска институция в България ще бъде знак към гражданите на страната. \r\nКметът на столицата Йорданка Фандъкова заяви, че София Тех Парк е подходящо и атрактивно място за Европейската агенция по лекарствата и дори е предвидено там да бъде изградена и метростанция от продължението на третата линия на метрото. Очаква се този лъч да бъде завършен до края на 2019 г. По думите ѝ София привлича 54% от инвестициите в страната и рейтинговите агенции дават много добра положителна перспектива за развитието на града. Тя изтъкна, че вече има много автобуси, в които хората могат свободно да ползват интернет. Фандъкова обърна внимание и на образованието в София, като посочи, че в столицата са съсредоточени едни от най-добрите средни училища в страната. Тя посочи, че и с културната си програма, и с възможностите на богатото културно-историческо наследство на София са убедени, че си струва да бъде подкрепена кандидатурата ни.\r\nЗам.-министърът на здравеопазването Лидия Нейчева заяви, че България вярва, че е достоен кандидат и че с нищо не отстъпваме на останалите страни. Според нея сме малка страна, но имаме предимства – планина и на 300 км море. Тя уточни, че вярват в единството на ЕС и това е съществен аргумент страната ни да бъдем един от кандидатите за преместването на Агенцията в София. Нейчева подчерта, че новата централа, която предлагат да бъде изградена, ще задоволи напълно необходимостта от комфортни условия на всички служители и дори може да надвиши 40 000 кв. м, с които сега разполага в Лондон. Според нея преместването на европейската агенция е икономически най-изгодно по много показатели, като едни от тях са добрата инфраструктура, достатъчният брой хотели и хотелски станции, които се намират в радиус от около 4 км от бъдещата сграда, транспортната инфраструктура, безплатният достъп до държавни и общински училища, достатъчното чуждоезиково обучение. „При нас магазините работят и в събота, и неделя, и след 20.00 часа. Една от малкото държави сме, в които има толкова лесен и добър достъп до здравни услуги. Специалистите ни са водещи в много направления“, допълни тя. Нейчева подчерта, че покриваме критерия за здравното осигуряване на служителите, семействата и техните гости. Тя допълни, че в София са концентрирани основно доста от представителите на фармацевтичния бизнес, които са 250. „Има много добро образование в сферата на висшето образование. Като географско положение, нашата страна наистина е на място, в което би трябвало да се даде тласък в развитието ѝ“, каза още Лидия Нейчева. \r\nЛюба АЛЕКСИЕВА", "date": "2017.09.15", "title": "България предлага София Тех Парк да бъде новият дом на Европейската агенция по лекарства (ОБЗОР)"}
{"url": "http://www.focus-news.net/news/2017/09/15/2436001/new-york-times-severna-koreya-izstrelya-poredna-raketa-i-eskalira-krizata-na-koreyskiya-poluostrov.html", "text": "Северна Корея изстреля поредна балистическа ракета над Япония, хвърляйки директно предизвикателство към САЩ и Китай, само няколко дни, след като Съвета за сигурност на ООН прие нова резолюция за налагане на нови икономически санкции спрямо Пхенян, които трябваше да принудят режима на северокорейския лидер Ким Чен-ун да спре провеждането на ядрени и ракетни изпитания, пише американското  издание The New York Times.\r\nРакетата не е била насочена към остров Гуам, което президентът на САЩ Доналд Тръмп посочи като червена линия на търпението на Вашингтон, чието преминаването може да предизвика военен отговор от американската армия.\r\nТя е изстреляна от установка, разположена близо до международното летище Сунан, в околностите на северокорейската столица Пхенян и е прелетяла около 3800 километра в източна посока, минала е над северния японски остров Хокайдо и е паднала в Тихия океан, според информацията, предоставена от южнокорейски  военни източници. Дистанцията е малко по-голяма от тази между Пхенян и американската военновъздушна база на остров Гуам и американските власти, които се опитват да оценят, както символизма, така и значението на ракетното изпитание, заявиха, че е ясно, че той има за цел да даде сигнал, че Северна Корея може лесно да достигне до базата.\r\nВисшестоящ американски военен го определи като тестов изстрел, който е бил предвиден и като предупреждение, че основната база на американските бомбардировачи в Тихия океан, играеща централна роля за военновъздушното  покритие на Корейския полуостров, е лесно достижима за балистичните  ракети със среден обсег на Пхенян.\r\nВсичко това се случи в края на работния ден на Белия Дом и високопоставените служители на правителството се събраха в Ситуационната зала, за да обмислят възможните отговори, но президентът Доналд Тръмп е предпочел да не избързва с ответните действия. Според очевидци, вицепрезидентът Майк Пенс е видял снимки на ракетата и нейната траектория, когато е посетил една от разузнавателните агенции на страната.\r\nНито САЩ, нито Япония са опитали да свалят ракетата, може би, защото е било ясно, че тя не е насочена към сушата, само няколко момента след изстрелването ѝ. \r\n„Североамериканското командване за аерокосмическа отбрана определи, че тази балистична ракета не представлява заплаха за Северна Америка“, заяви командир Дейв Бенам, говорител на Тихоокеанското военно командване на САЩ, в съобщение, в което присъства и констатацията, че ракетата „не е представлявала заплаха за остров Гуам.“\r\nНа обратния полюс са се развили събитията в Япония, където по телевизията и чрез мобилните устройства са били излъчвани призиви до хората да се укрият в масивни сгради или мазета. Японски източници съобщиха, че ракетата се е приземила на около 2000 километра източно от северния остров Хокайдо.\r\nПревод и редакция:", "date": "2017.09.15", "title": "New York Times: Северна Корея изстреля поредна ракета и ескалира кризата на Корейския полуостров"}
{"url": "http://www.focus-news.net/news/2017/09/15/2436002/the-telegraph-kralskata-flota-e-posmeshishte-edna-treta-ot-voennite-korabi-ne-sa-godni-za-plavane-i-ne-se-spravyat-sas-zashtitata-na-britanskite-grazhdani.html", "text": "Кралският флот на Великобритания може да изпрати едва една четвърт от бойните си кораби в морето заради постоянните бюджетни съкращения, които са докарали военноморските сили до там да „не се справят със защитата на британските граждани“, пише британския консервативен ежедневник The Telegraph, който се е натъкнал на информация по въпроса.\r\nВ момента 13 от 19-те фрегати от тип 23 и разрушители тип 45 не могат да бъдат отправени в открито море, поради липса на екипаж, гориво и припаси, разкриха високопоставени военни източници.\r\nОрязването на военния бюджет е повлияло силно и на реакцията на Великобритания на урагана „Ирма“.\r\nHMS Ocean, универсалният десантен кораб, който в момента е флагман на Кралската флота, беше изпратен да окаже поддръжка на британските задморски владения в Карибско море, но получи повреда в двигателя и вече се бави повече от една седмица.\r\nИзточникът на изданието е заявил, че този отговор на Великобритания е показал, че флота е „посмешище“.\r\nПревод и редакция:", "date": "2017.09.15", "title": "The Telegraph: Кралската флота е „посмешище“, една трета от военните кораби не са годни за плаване и „не се справят със защитата на британските граждани“"}
{"url": "http://www.focus-news.net/news/2017/09/15/2436003/the-daily-express-bankite-v-es-sa-sakratili-50-hilyadi-sluzhiteli-za-edna-godina.html", "text": "Еврозоната е изправена пред беда, след като повече от девет хиляди банкови глона в Европейския съюз са затворени само за последната година, като 50 хиляди души са загубили работата си, пише британското издание The Daily Express.\r\nЕвропейската банкова федерация (ЕБФ) публикува данни, които показват, че броят на банковите клонове е намалял до 189 хиляди в края на 2016 година, с 4,6 процента по-малко от предходната.\r\nБроят на служителите е намалял до 2,8 милиона, най-ниското ниво от 20 години насам.\r\nОт ЕБФ са открили, че в блока има  6596 заемодателя, в края на 2016 година, с 6% по-малко от 2015 година. През 2008-а те са били 8525.\r\nДанните показват, че Германия притежава 25 процента от всички банки в ЕС.\r\nБанковите клонове са станали уязвими, поради изключително ниския лихвен процент, намаляващ печалбите от предоставяне на кредити и от инвестиции.\r\nПревод и редакция:", "date": "2017.09.15", "title": "The Daily Express: Банките в ЕС са съкратили 50 хиляди служители за една година"}
{"url": "http://www.focus-news.net/news/2017/09/15/2436004/pravda-ministarat-na-otbranata-na-polsha-e-zapodozryan-che-ima-vrazki-s-rusiya.html", "text": "Полската опозиционна партия „Гражданска платформа“ направи предложение за временно отстраняване от длъжност на военния министър на Полша Антоний Мацеревич, като опозицията призова полския премиер Беата Шидло да проучи появилата се информация, че Мацеревич си сътрудничи със структурите на руското военно разузнаване, пише руското издание „Правда“.\r\nСъответстващото искане е внесено от опозицията в парламентарната комисия по въпросите на националната отбрана на полската „Шляхта“. Очаква се, че комисията ще разгледа искането за около две седмици и тогава опозицията ще има право да отправи искането си директно към правителството.\r\nПревод и редакция:", "date": "2017.09.15", "title": "„Правда“: Министърът на отбраната на Полша е заподозрян, че има връзки с Русия"}
{"url": "http://www.focus-news.net/news/2017/09/15/2436005/sport-izigraha-se-parvite-sreshti-ot-grupovata-faza-na-liga-evropa-ludogorets-zavarshi-00-kato-gost-na-istanbul-bashakshehir.html", "text": "Изиграха се първите срещи от груповата фаза на Лига Европа. Българският шампион Лудогорец завърши 0:0 като гост на турския Истанбул Башакшехир. Ето и резултатите на някои от по-интересните мачове:\r\nХофенхайм:Брага – 1:2\r\nАустрия(Виена):Милан – 1:5\r\nАталанта:Евертън – 3:0\r\nВиляреал:Астана 3:1  \r\nЙънг бойс (Берн) :Партизан - 1:1\r\nВардар (Скопие) : Зенит (Санкт Петербург) 0:5\r\nЦървена Звезда : БАТЕ (Борисов) 1:1\r\nСтяуа (Букурещ) : Виктория (Пилзен) 3:0", "date": "2017.09.15", "title": "Спорт: Изиграха се първите срещи от груповата фаза на Лига Европа, Лудогорец завърши 0:0 като гост на Истанбул Башакшехир"}
{"url": "http://www.focus-news.net/news/2017/09/15/2436006/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кралският флот на Великобритания може да изпрати едва една четвърт от бойните си кораби в морето заради постоянните бюджетни съкращения, които са докарали военноморските сили до там да „не се справят със защитата на британските граждани“, пише британския консервативен ежедневник The Telegraph, който се е натъкнал на информация по въпроса.\r\nВ момента 13 от 19-те фрегати от тип 23 и разрушители тип 45 не могат да бъдат отправени в открито море, поради липса на екипаж, гориво и припаси, разкриха високопоставени военни източници.\r\nОрязването на военния бюджет е повлияло силно и на реакцията на Великобритания на урагана „Ирма“.\r\nHMS Ocean, универсалният десантен кораб, който в момента е флагман на Кралската флота, беше изпратен да окаже поддръжка на британските задморски владения в Карибско море, но получи повреда в двигателя и вече се бави повече от една седмица.\r\nИзточникът на изданието е заявил, че този отговор на Великобритания е показал, че флота е „посмешище“.\r\n*** Алекандър Гауланд, съосновател на партията „Алтернатива за Германия“ и неин кандидат за канцлерския пост на предстоящите избори, каза, че германците трябва да са горди с войниците си от времето на Втората световна война. Според него, немците „имат правото“ да се гордеят с постиженията на своите воини в двете световни войни, пише британското левичарско издание The Guardian.\r\nКандидатът за канцлер от редиците на анти-имигрантската партия „Алтернатива за Германия“ направи това изявление, в контекста на приближаващите парламентарни избори в страната, които трябва да се проведат на 24 септември. Очаква се дясно-популистката партия да влезе в Бундестага, като подобни непопулярни изказвания често влизат в политическия ѝ арсенал и се ползват с все по-голяма подкрепа от германския електорат.\r\nСпоред последните проучвания на общественото мнение, партията ще спечели около 12% от гласовете на избирателите, което би я направило третата сила в германския парламент, след Християн-демократичния съюз (ХДС) и Германската социал-демократическа партия (ГСДП).\r\n„Щом французите могат да се гордеят със своя император, а британците с адмирал Нелсън и Чърчил, то ние имаме право да се гордеем с постиженията на германските войници, постигнати в двете Световни войни“, заяви 76-годишният Гауланд, по време на реч от предизборен митинг.\r\n„Гледайки Европа, си мисля, че нито един друг народ не се е разплатил за миналите си грешки, като германците“, добави той.\r\n*** Еврозоната е изправена пред беда, след като повече от девет хиляди банкови глона в Европейския съюз са затворени само за последната година, като 50 хиляди души са загубили работата си, пише британското издание The Daily Express.\r\nЕвропейската банкова федерация (ЕБФ) публикува данни, които показват, че броят на банковите клонове е намалял до 189 хиляди в края на 2016 година, с 4,6 процента по-малко от предходната.\r\nБроят на служителите е намалял до 2,8 милиона, най-ниското ниво от 20 години насам.\r\nОт ЕБФ са открили, че в блока има  6596 заемодателя, в края на 2016 година, с 6% по-малко от 2015 година. През 2008-а те са били 8525.\r\nДанните показват, че Германия притежава 25 процента от всички банки в ЕС.\r\nБанковите клонове са станали уязвими, поради изключително ниския лихвен процент, намаляващ печалбите от предоставяне на кредити и от инвестиции.", "date": "2017.09.15", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/15/2436007/parlamentat-preodolya-prezidentskoto-veto-i-premahna-vtorata-sadebna-instantsiya-pri-obzhalvaneto-na-ovos-za-klyuchovite-investitsionni-obekti-obzor.html", "text": "Със 138 гласа „за”, 78 – „против” и 2 – „въздържал се” парламентът преодоля отлагателното вето, наложено от президента Румен Радев върху последните промени в Закона за опазване на околната среда, с което окончателно премахна втората съдебна инстанция при обжалването на оценките за въздействието на околната среда (ОВОС) на големи инвестиционни проекти. През цялото време вносителите от ГЕРБ мотивираха предложението си с аргумента, че така няма да се бавят големи национални инфраструктурни обекти. След днешното гласуване чл. 101 ал. 3 от Конституцията задължава президента да обнародва в 7-дневен срок повторно приетите промени в закона. \r\nПовторното разглеждане на законопроекта предизвика дискусия в пленарната зала. Председателят на ПГ на „БСП за България“ Корнелия Нинова се закани, че ако промените бъдат одобрени повторно, законът ще бъде внесен в Конституционния съд. „Ето защо с колегите събираме подписи - юридическият спор и конституционността ще я реши този в България, който има тези правомощия“, заяви лидерът на БСП.\r\nОт своя страна председателят на ПГ на ГЕРБ Цветан Цветанов коментира, че парламентарната му група се съобразява с мотивите на президента Радев да наложи вето, но намира по-силни аргументи за това промените да бъдат гласувани отново, а ветото – преодоляно. Агенция „Фокус” припомня: Промените в Закона за Опазване на околната среда, касаещи разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие, бяха приети от парламента в края на първата му сесия - на 27 юли 2017 г. Няколко дни по-късно, на 8 август, президентът Румен Радев наложи вето на промените като се аргументира с факта, че държавата трябва да създава не само регулации за съхраняването и възпроизводството на околната среда, но и за ефективен контрол за тяхното прилагане. Такъв контрол се осъществява именно от административните съдилища, чиято правозащитна функция се реализира на две инстанции. В мотивите на президента се посочва, че премахването на втората инстанция намалява интензитета на защитата, необходима за гарантиране на околната среда като конституционно призната ценност. Президентът Радев изрази своята увереност, че Народното събрание ще намери добрия баланс между приоритетното и своевременно изграждане на значими стратегически обекти и контрола за спазване на законността. \r\nИван ЛАЗАРОВ", "date": "2017.09.15", "title": "Парламентът преодоля президентското вето и премахна втората съдебна инстанция при обжалването на ОВОС за ключовите инвестиционни обекти (ОБЗОР)"}
{"url": "http://www.focus-news.net/news/2017/09/15/2436008/sluzhiteli-na-mvr-otnovo-protestiraha-za-po-visoki-zaplati-i-nov-zakon-na-profesionalniya-praznik-na-pozharnikarite-obzor.html", "text": "София. За поредна година българските пожарникари отбелязаха професионалния си празник на 14 септември, когато през 1905 г. е учредено първото професионално обединение на пожарникарите в България. Церемонията по повод празника, в рамките на която бе отслужен водосвет и се поднесоха венци и цветя в памет на загиналите при изпълнение на служебните си задължения огнеборци, се проведе пред Паметника на Незнайния войн. На нея присъстваха ръководствата на вътрешното министерство и на главната дирекция. \r\nПрофесионалният празник на огнеборците бе белязан и с поредния протест на служители от системата на МВР. Те проведоха брифинг на тема „ПБЗН: ефективна ли е за гражданите?” на пл. „Народно събрание” . Служители на системата протестираха и във Варна, където те се събраха пред филиала на театър „Стоян Бъчваров” .\r\nГлавен комисар Николай Николов, директор на Главна Дирекция „Пожарна безопасност и защита на населението“, коментира, че приема протеста като знак за проблем, който заедно могат да решат. „Днес е ден, в който можем да отчетем постигнати добри резултати, но това в никакъв случай не трябва да ни успокоява и да ни прави по-малко активни за бъдещето. Имаме много задачи, които трябва да се решават, и те са поставени от нашите колеги, които днес не празнуват, а протестират\", каза гл. комисар Николов.\r\nИлия Кузманов, зам.-председател на УС на Синдикалната федерация на служителите на МВР, посочи от своя страна, че протестите ще продължат, докато не бъде постигната чуваемост. Той отново конкретизира исканията на протестиращите: „Искаме 15% увеличение на основните заплати, които не са брутните възнаграждения в МВР. Второто ни искане е промени в Закона за МВР”. Илия Кузманов благодари и за решения проблем с облеклата в МВР, но напомни, че ако настоящите искания не бъдат изпълнени, протестите ще продължат.\r\nЗаместник-министърът на вътрешните работи Стефан Балабанов заяви, че ръководството на МВР ще работи за увеличение на заплатите след приемането на бюджета. „Тоест, ще заложим средства в бюджета, защото те действително са прави, че получават ниско заплащане, рискувайки всеки ден живота си. С колко ще бъдат увеличени заплатите ще зависи от рамката на бюджета. Аз искам те да получават по 2000 евро на месец, само че бюджетът на държавата не позволява в момента това, което протестиращите искат. Не бих могъл да кажа отсега какво ще е увеличението или кога ще се случи“, каза още той.„Фокус“ припомня: На връх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР, според които на служителите ще бъдат изплатени униформите, които не са получили за периода от 2011 до 2015 година. По време на изслушването си в Комисията по вътрешна сигурност и обществен ред министърът на вътрешните работи Валентин Радев съобщи, че 16,7 млн. лв вече са изплатени за облекла и остават около 700 000 лв. Той бе категоричен, че социален диалог със служителите и синдикатите на МВР има и няма нито едно тяхно искане, което да не е било обсъдено. \"Ще излезе така, че ще повишим заплатите под техен натиск, а това не е така. Не съм чул от тях реални аргументи защо трябва да ги повишим. Ние, политическото ръководство намерихме аргументите\", заяви министър Радев.", "date": "2017.09.15", "title": "Служители на МВР отново протестираха за по-високи заплати и нов закон на професионалния празник на пожарникарите (ОБЗОР)"}
{"url": "http://www.focus-news.net/news/2017/09/15/2436009/vanshnite-ministri-na-balgariya-ungariya-rumaniya-i-gartsiya-nastoyavat-obrazovatelniyat-zakon-v-ukrayna-da-ne-zasegne-pravata-na-maltsinstvata-obzor.html", "text": "Подписахме писмо с външните министри на Унгария, Румъния и Гърция до този на Украйна, настояваме образователният закон да не засегне правата на малцинствата и обучението на майчин език. Това коментира пред журналисти в Министерски съвет вицепремиерът и министър на външните работи Екатерина Захариева за образователните промени в украинския закон, които ограничават преподаването на език след 5 клас. Захариева обясни, че страната ни е в постоянна връзка с Украйна още от няколко дни и следят с особено внимание този въпрос. По думите ѝ зам.-министърът на образованието в Украйна е уверил, че това няма да засегне по никакъв начин изучаването на български език в училищата. Украинската държава е дала уверения, че законът е насочен към укрепването на украинския език и няма да засегне изучаването на европейските езици. Вицепремиерът обясни, че в закона се дава възможност част от предметите да се изучават на друг език, но като факултативен, а не като задължителен. По думите ѝ е дадена възможност за европейските езици да се направи изключение. „Премиерът Бойко Борисов ни възложи първо ние да свършим работата и да го информираме какво е станало. Той е готов във всеки един момент. Още вчера искаше да се чуе с президента на Украйна, за да подчертае, че това ни притеснява и ще следим внимателно какво се случва там“, обясни още Екатерина Захариева.\r\nТемата коментира и вицепрезидентът Илияна Йотова, която подчерта, че реакцията ни на всички нива за случващото се в Украйна с малцинствата трябва да бъде категорична. По думите ѝ Украйна дължи отговор на всички тези страни, в които има признато тяхно малцинство, дали действително ще защитава правата на малцинствата, или няма да го прави, както и дали действително ще има малцинства в Украйна, или няма да има. Според нея желанието да се премахне изучаването на майчин език след 5-ти клас означава затрудняване на децата, които ще завършат гимназиален курс, да учат в българските университети, защото те няма да са конкурентоспособни на останалите. Йотова заяви, че не трябва да се забравя, че всяка година се разглеждат доклади за Украйна и пътя ѝ за реалното членство в ЕС, а една от тези глави е правата на малцинствата.\r\nЛюба АЛЕКСИЕВА", "date": "2017.09.15", "title": "Външните министри на България, Унгария, Румъния и Гърция настояват образователният закон в Украйна да не засегне правата на малцинствата (ОБЗОР)"}
{"url": "http://www.focus-news.net/news/2017/09/15/2436010/nad-40-e-izpalnenieto-na-lot-33-ot-avtomagistrala-struma-ot-kresna-do-sandanski-obzor.html", "text": "Над 40% е изпълнението на лот 3.3 от автомагистрала „Струма“ от Кресна до Сандански. Това каза по време на инспекцията на трасето министърът на регионалното развитие и благоустройството Николай Нанков. По думите му обектът трябва да е готов през месец май 2019 година, но действията е възможно да приключат и в края на следващата година. Археолозите обещаха, че до края на ноември най-късно ще приключат археологическите разкопки, като са открити изключително ценни предмети. Окончателен вариант за участъка през Кресненското дефиле най-вероятно ще бъде известен през октомври. Министър Нанко каза, че на 25 октомври е предвидено посещение в Брюксел, където ще бъдат представени вариантите пред двама еврокомисари. Целта е през 2023 година да има изцяло завършена АМ „Струма”. Министър Нанков уточни, че по време на обсъжданията за това откъде и как да минава магистралата през Кресненското дефиле, хората са се обединил около варианта, който се препоръчва от АПИ. По думите му повечето от опасенията, които са имали жителите, са били разсеяни. Той коментира и втория аргумент относно икономическата активност на местната общност като заяви, че ще има места за тържища и четири за отдих. Министър Нанков посочи, че в Кресна е правена подписка от еколозите, като тя е била представяна като присъствен лист на влизане в сградата. „От своя страна инж. Дончо Атанасов, председател на Управителния съвет на Агенция „Пътна инфраструктура“, който също бе на инспекцията, коментира, че ще бъде направена изложба, на която ще бъдат представени всички артефакти, разкрити по протежението на магистралите.\r\nПо време на разкопките на лот 3.3 на АМ „Струма“ са открити уникални находки. Това пък каза Иван Вайсов, археологът, който запозна министър Николай Нанков с артефактите, открити при разкопките по трасето на лот-а край санданското село Дамяница. На тях работят 270 души и 60 специалисти-археолози, ръководени от Малгожата Кулова. Една от най-ценните находки е фигурка на змия от нефрит, открита е керамика, край Дамяница има фигурки олицетворяващи мъжкото начало, няколко пумпала, както и карта на звездно небе и много други Археологическите разкопки на магистралното трасе в землището на санданското село Дамяница ще приключат месец по-рано, т.е. през октомври, а ценните експонати ще бъдат изложени в Националния исторически музей.\r\nЛот 3.3 от км 397+000 до км 420+624 е част от проекта: АМ „Струма“ – лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.\r\nОбщата дължина на лот 3.3 от АМ „Струма“ е 23,6 км. В отсечката между Кресна и Сандански ще бъдат изградени 2 пътни възела – п. в. „Струмяни“ и п. в. „Сандански“, 25 големи съоръжения – мостове, надлез над ж. п. линията София – Кулата, селскостопански подлези и надлези.\r\nЛора КАЛЧЕВА", "date": "2017.09.15", "title": "Над 40% е изпълнението на лот 3.3 от автомагистрала „Струма“ от Кресна до Сандански (ОБЗОР)"}
{"url": "http://www.focus-news.net/news/2017/09/15/2436011/pregled-na-mezhdunarodnite-novini-do-6-chasa-agentsiya-fokus.html", "text": "Северна Корея изстреля поредна балистическа ракета над Япония, хвърляйки директно предизвикателство към САЩ и Китай, само няколко дни, след като Съвета за сигурност на ООН прие нова резолюция за налагане на нови икономически санкции спрямо Пхенян, които трябваше да принудят режима на северокорейския лидер Ким Чен-ун да спре провеждането на ядрени и ракетни изпитания, пише американското  издание The New York Times.\r\nРакетата не е била насочена към остров Гуам, което президентът на САЩ Доналд Тръмп посочи като червена линия на търпението на Вашингтон, чието преминаването може да предизвика военен отговор от американската армия.\r\nТя е изстреляна от установка, разположена близо до международното летище Сунан, в околностите на северокорейската столица Пхенян и е прелетяла около 3800 километра в източна посока, минала е над северния японски остров Хокайдо и е паднала в Тихия океан, според информацията, предоставена от южнокорейски  военни източници. Дистанцията е малко по-голяма от тази между Пхенян и американската военновъздушна база на остров Гуам и американските власти, които се опитват да оценят, както символизма, така и значението на ракетното изпитание, заявиха, че е ясно, че той има за цел да даде сигнал, че Северна Корея може лесно да достигне до базата.\r\nВисшестоящ американски военен го определи като тестов изстрел, който е бил предвиден и като предупреждение, че основната база на американските бомбардировачи в Тихия океан, играеща централна роля за военновъздушното  покритие на Корейския полуостров, е лесно достижима за балистичните  ракети със среден обсег на Пхенян.\r\nВсичко това се случи в края на работния ден на Белия Дом и високопоставените служители на правителството се събраха в Ситуационната зала, за да обмислят възможните отговори, но президентът Доналд Тръмп е предпочел да не избързва с ответните действия. Според очевидци, вицепрезидентът Майк Пенс е видял снимки на ракетата и нейната траектория, когато е посетил една от разузнавателните агенции на страната.\r\nНито САЩ, нито Япония са опитали да свалят ракетата, може би, защото е било ясно, че тя не е насочена към сушата, само няколко момента след изстрелването ѝ. \r\n„Североамериканското командване за аерокосмическа отбрана определи, че тази балистична ракета не представлява заплаха за Северна Америка“, заяви командир Дейв Бенам, говорител на Тихоокеанското военно командване на САЩ, в съобщение, в което присъства и констатацията, че ракетата „не е представлявала заплаха за остров Гуам.“\r\nНа обратния полюс са се развили събитията в Япония, където по телевизията и чрез мобилните устройства са били излъчвани призиви до хората да се укрият в масивни сгради или мазета. Японски източници съобщиха, че ракетата се е приземила на около 2000 километра източно от северния остров Хокайдо.\r\n*** Държавният секретар на САЩ Рекс Тилърсън призова „всички нации да предприемат нови мерки“ срещу Северна Корея, след като изолираната страна изстреля нова ракета над Япония, предаде американския новинарски канал CNBC.\r\nОсвен това, Тилърсън подчерта, че „Китай и Русия трябва да демонстрират несъгласието си с тези безразсъдни изстрели на ракети, като предприемат конкретни действия от свое име.“\r\n„Тези продължаващи провокации само задълбочават дипломатическата и икономическата изолация на Северна Корея“, обобщи държавният секретар.\r\n*** Алекандър Гауланд, съосновател на партията „Алтернатива за Германия“ и неин кандидат за канцлерския пост на предстоящите избори, каза, че германците трябва да са горди с войниците си от времето на Втората световна война. Според него, немците „имат правото“ да се гордеят с постиженията на своите воини в двете световни войни, пише британското левичарско издание The Guardian.\r\nКандидатът за канцлер от редиците на анти-имигрантската партия „Алтернатива за Германия“ направи това изявление, в контекста на приближаващите парламентарни избори в страната, които трябва да се проведат на 24 септември. Очаква се дясно-популистката партия да влезе в Бундестага, като подобни непопулярни изказвания често влизат в политическия ѝ арсенал и се ползват с все по-голяма подкрепа от германския електорат.\r\nСпоред последните проучвания на общественото мнение, партията ще спечели около 12% от гласовете на избирателите, което би я направило третата сила в германския парламент, след Християн-демократичния съюз (ХДС) и Германската социал-демократическа партия (ГСДП).\r\n„Щом французите могат да се гордеят със своя император, а британците с адмирал Нелсън и Чърчил, то ние имаме право да се гордеем с постиженията на германските войници, постигнати в двете Световни войни“, заяви 76-годишният Гауланд, по време на реч от предизборен митинг.\r\n„Гледайки Европа, си мисля, че нито един друг народ не се е разплатил за миналите си грешки, като германците“, добави той.\r\n*** Северна Корея е изстреляла „неидентифицирана“ ракета, от района на изток от Пхенян, предаде южнокорейската информационна агенция Yonhap, позовавайки се на съобщение от южнокорейските въоръжени сили.\r\n„Северна Корея е изстреляла неидентифицирана ракета на изток от района на Пхенян, тази сутрин“, пише в съобщение на Генералния щаб на Въоръжените сили на Южна Корея и добавят, че Южна Корея и САЩ продължават да анализират постъпващата информация.\r\n*** Президентът на Южна Корея Мун Дже-ин е отхвърлил възможността за разполагането на американски ядрени оръжия на територията на страната, предаде южнокорейската информационна агенция Yonhap, цитирайки думите на Мун, изказани по време на интервю за чуждестранна телевизия.\r\nЮжнокорейският президент смята, че подобен ход би провокирал ядрена надпревара в Североизточна Азия. \r\n„Не съм съгласен, че Южна Корея има нужда от собствен ядрен арсенал, или от разполагането на тактически ядрени оръжия на територията си, заради заплахата от страна на Северна Корея“, заяви той.\r\nПрезидентът е заявил, че страната му трябва да развива военния си потенциал, заради нарастващата ядрена заплаха от страна на Пхенян, но не и да развива своя ядрена програма, за каквото призовават консервативни групи в Сеул.\r\n„Да отговаряме на Северна Корея, като придобием свое ядрено оръжие, няма да е от помощ за мира на Корейския полуостров и може да доведе до надпревара в ядреното въоръжение в целия регион на Североизточна Азия“, подчерта Мун.\r\nОсвен това, той е изказал неудовлетвореността си от постоянните провокации на Пхенян, особено от последното ядрено изпитание, което беше най-голямото в историята на Северна Корея.\r\n„Северна Корея продължава да взима много грешни решения и аз съм неудовлетворен и натъжен като гледам това“, каза Мун. „Това е много безразсъден избор на Северна Корея, който не помага, нито на самия Пхенян, нито на междукорейските отношения, а освен това, заплашва световния мир.“\r\n*** Парламентът на Ирак е одобрил освобождаването на губернатора на Киркук от длъжност, изпълнявайки желанието на министър-председателят на страната Хайдер ал Абади, предаде Iraqi News.\r\nТози ход на парламента е предприет във връзка с решението на властите в Киркук да се присъединят към референдума за независимост на иракските кюрди, който трябва да се проведе на 25 септември.\r\nВъпреки това, кюрдската фракция в багдадския парламент е отхвърлила решението, обявявайки, че то е взето от арабски, а не федерален, парламент.\r\n„Ще остана на длъжността си“, заяви Наймадин Карим, губернатор на Киркук. „Референдумът ще бъде проведен, според плановете.“\r\n„Министър-председателят няма правомощия да иска от парламента отстраняването ми“, подчерта той.\r\nКарим е отявлен поддръжник на референдума. През август, Административния съд в Киркук излезе с решение, кюрдския флаг да бъде спуснат по-ниско, като отговор на спорно решение взето от Карим през март, да го издигне на едно ниво с иракския върху всички сгради на държавните институции.\r\n***Държавният секретар на САЩ Рекс Тилърсън призова Китай да използва петрола, който доставя на Северна Корея, като лост за натиск над изолираната нация, който да доведе до спиране на ядрената ѝ програма, предаде AFP.\r\nСъветът за сигурност на ООН единодушно наложи осмия комплект санкции срещу Северна Корея, заради последните ѝ ядрени изпитания, като забрани търговията на текстил и ограничи вноса на петрол за Пхенян.\r\nВашингтон искаше да бъдат наложени по-тежки рестрикции, включително пълно петролно ембарго, но омекоти позицията си, за да осигури подкрепата на Китай и Русия, които можеха да наложат вето.\r\n„Ясно е, че трябва да бъде наложено пълно ембарго на търговията с петрол от Съвета за сигурност, но това ще бъде трудно“, заяви Тилърсън, по време на съвместната му пресконференция с външния министър на Великобритания Борис Джонсън.\r\nАмериканският държавен секретар подчерта, че Китай трябва да реши „да използва доставките на петрол, като мощен инструмент за натиск над Северна Корея“, който би убедил Пхенян да търси диалог.\r\nОт своя страна, британският външен министър Борис Джонсън заяви, че санкциите са начин за „усилване на натиска над Северна Корея, за да бъде постигнато дипломатическо разрешение“ и призова за „пълната и необратима“ денуклеаризация на Корейския полуостров.\r\n*** „Ислямска държава“ пое отговорността за двойния атентат в южната част на Ирак, които отнеха живота на най-малко 50 души, предаде AFP.\r\nТерористичната организация публикува съобщение чрез пропагандния си канал Амак, в което се твърди, че няколко мъже, опасани с експлозиви, са осъществили самоубийствени атаки над ресторант и полицейски пропускателен пункт.\r\n*** „Ислямска държава“ пое отговорността за двойния атентат в южната част на Ирак, които отнеха живота на най-малко 50 души, предаде AFP.\r\nТерористичната организация публикува съобщение чрез пропагандния си канал Амак, в което се твърди, че няколко мъже, опасани с експлозиви, са осъществили самоубийствени атаки над ресторант и полицейски пропускателен пункт.\r\n*** Общо 74 души са загинали в трите терористични атаки, които бяха извършени на територията на южната иракска провинция Дикар в четвъртък, предава AFP. Броят на ранените е достигнал до 93 души, според данни на властите.\r\nПо-рано бе съобщено, че три нападения са извършени в град Насирия. Мъж е стрелял с огнестрелно оръжие в близост до ресторант, малко след това е избухнала кола-бомба недалеч от контролно-пропускателен пункт на полицията. В последствие стана ясно, че е извършена още една атака срещу втори ресторант. „Ислямска държава“ пое отговорност за първите два атентата, властите подозират, че организацията стои и зад третия.", "date": "2017.09.15", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/15/2436012/yonhap-yuzhna-koreya-izstrelya-dve-balistichni-raketi-v-otgovor-na-severokoreyskata-provokatsiya.html", "text": "Министерството на отбраната на Южна Корея съобщи, че Въоръжените сили на страната са изстреляли две балистични ракети, в отговор на последната провокация от страна на Северна Корея, предаде южнокорейската информационна агенция Yonhap.\r\nАрмията е изстреляла ракети „Хюнмоо-2“ (Hyunmoo-2) от установка намираща се в източната част на страната, близо до границата между Севера и Юга. Това се е случило само шест минути, след като режимът в Пхенян е направил пуск на своята балистична ракета със среден обхват.\r\nЕдната, от южнокорейските ракети, е „ударила точно“ в симулираната мишена в Източнокитайско море, отдалечена на около 250 километра, съобщиха от Обединения генерален щаб на корейската армия.\r\nРазстоянието, между пусковата площадка и летището Сунан, в покрайнините на Пхенян, откъдето северокорейците изстрелват ракетите си, е същото.\r\nДругата ракета е паднала във водата „още в началния етап на полета“, уточниха южнокорейските военни. Съответните органи анализират причините за това.\r\nСлужител на министерството на отбраната посочи, че реакцията на Юга е дошла, още докато ракетата на Севера е продължавала да лети.\r\nТой подчерта, че военните са могли да предприемат такава бърза мярка, тъй като са открили признаци за тайните приготовления на Севера, който се е подготвял да изстреля ракетата предварително. Тази информация е съобщена незабавно на президента Мун Дже-ин, който е наредил да се подготви ракетен отговор.\r\nПревод и редакция:", "date": "2017.09.15", "title": "Yonhap: Южна Корея изстреля две балистични ракети в отговор на северокорейската провокация"}
{"url": "http://www.focus-news.net/news/2017/09/15/2436013/moskovskiy-komsomolets-evgeniy-kasperski-shte-dade-pokanzaniya-pred-kongresa-na-sasht.html", "text": "Руският програмист Евгений Касперски, който е водещ световен специалист в областта на информационната сигурност, ще трябва да дава показания пред американски конгресмени, в близките дни, за сигурността на предоставяната от компанията му „Лаборатория Касперски“ антивирусна програма, пише руското издание „Московский комсомолец“.\r\nОт изданието припомнят, че по-рано американските власти се отказаха от изплзването на тази програма, поради опасения, че в нея може да е вграден „шпионски софтуер“, в полза на Кремъл.\r\nСпоред съобщение от пресслужбата на Комитета на Камарата на представителите (долната камара на Конгреса) за наука, космос и технологии, руският предприемач, ръководещ „Лабораторията Касперски“, Евгений Касперский, е призован да даде показания в Конгреса на САЩ, относно възможно предаване на информация на руските власти.\r\nПревод и редакция:", "date": "2017.09.15", "title": "„Московский комсомолец“: Евгений Касперски ще даде поканзания пред Конгреса на САЩ"}
{"url": "http://www.focus-news.net/news/2017/09/15/2436014/izvestiya-ministarat-na-vanshnite-raboti-na-germaniya-zayavi-che-sanktsiite-sreshtu-rusiya-mozhe-da-badat-otslabeni-sled-vavezhdaneto-na-sini-kaski-v-donbas.html", "text": "Министърът на външните работи на Германия Зигмар Габриел заяви, че санкциите на Запада срещу Русия може да бъдат отслабени, след въвеждането на миротворци на ООН в източна Урайна, пише руското издание „Известия“.\r\nСпоред неговите думи, стопроцентовото изпълнение на Минските договорености в обозримото бъдеще е нереалистично и затова Запада трябва да предприеме действия за отслабването на санкциите срещу Русия, след като в източната част на Украйна се установи „трайно примирие“.\r\n„Президентът на Русия Владимир Путин представи предложението за въвеждане на миротворци на ООН и ние трябва да отговорим, с отслабване на санкциите“, подчерта Габриел.\r\nПревод и редакция:", "date": "2017.09.15", "title": "„Известия“: Министърът на външните работи на Германия заяви, че санкциите срещу Русия може да бъдат отслабени, след въвеждането на „сини каски“ в Донбас"}
{"url": "http://www.focus-news.net/news/2017/09/15/2436015/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Полската опозиционна партия „Гражданска платформа“ направи предложение за временно отстраняване от длъжност на военния министър на Полша Антоний Мацеревич, като опозицията призова полския премиер Беата Шидло да проучи появилата се информация, че Мацеревич си сътрудничи със структурите на руското военно разузнаване, пише руското издание „Правда“.\r\nСъответстващото искане е внесено от опозицията в парламентарната комисия по въпросите на националната отбрана на полската „Шляхта“. Очаква се, че комисията ще разгледа искането за около две седмици и тогава опозицията ще има право да отправи искането си директно към правителството.\r\n*** Руският програмист Евгений Касперски, който е водещ световен специалист в областта на информационната сигурност, ще трябва да дава показания пред американски конгресмени, в близките дни, за сигурността на предоставяната от компанията му „Лаборатория Касперски“ антивирусна програма, пише руското издание „Московский комсомолец“.\r\nОт изданието припомнят, че по-рано американските власти се отказаха от изплзването на тази програма, поради опасения, че в нея може да е вграден „шпионски софтуер“, в полза на Кремъл.\r\nСпоред съобщение от пресслужбата на Комитета на Камарата на представителите (долната камара на Конгреса) за наука, космос и технологии, руският предприемач, ръководещ „Лабораторията Касперски“, Евгений Касперский, е призован да даде показания в Конгреса на САЩ, относно възможно предаване на информация на руските власти.\r\n***Министърът на външните работи на Германия Зигмар Габриел заяви, че санкциите на Запада срещу Русия може да бъдат отслабени, след въвеждането на миротворци на ООН в източна Урайна, пише руското издание „Известия“.\r\nСпоред неговите думи, стопроцентовото изпълнение на Минските договорености в обозримото бъдеще е нереалистично и затова Запада трябва да предприеме действия за отслабването на санкциите срещу Русия, след като в източната част на Украйна се установи „трайно примирие“.\r\n„Президентът на Русия Владимир Путин представи предложението за въвеждане на миротворци на ООН и ние трябва да отговорим, с отслабване на санкциите“, подчерта Габриел.", "date": "2017.09.15", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/15/2436016/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес отново ще е слънчево, след обяд горещо. В Дунавската равнина ще духа слаб северозападен, а в източните и южните райони югоизточен вятър. Максимални температури между 29° и 34°, в София около 30°.\r\nОграничения за товарни автомобили:\r\n1) за периода от 01 юни до 15.09.2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: от км 308 до км  359 Деветак-Ветрен  – косене на тревни площи и изрязване и почистване на храсти в двете посоки. Срок до 15.09.2017 г.; от км 325 до км 359 в участъка Карнобат-Ветрен  –  почистване на окопи и водостоци. Срок до 15.09.2017 г.; област Стара Загора: ремонт на пътна настилка в активна лента по АМ „Тракия“ от км 157 до км 160 посока Бургас, движението се пренасочва в изпреварваща лента. Срок до 15.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Варна: от км 407+000 до км 425+500 – рязане на храсти. Срок до 15.09.2017г.; от км 386+000 до км 407+000 – рязане на храсти. Срок до 15.09.2017г.;\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 при Видин-Калафат временно се ограничава трафика за всички пътни превозни средства, преминаващи в двете посоки от 09.00 ч. до 10.15 часа на 15.09.2017 г.; област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 15.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.;  област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: от км 390+000 до км 392+500 /след отклонение за с.Черниче и с.Стара Кресна/ – косене и изсичане на храсти. Срок до 15.09.2017г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Търговище: Антоново-Омуртаг от км 177+000 до км 185+000 – движение с повишено внимание, поради полагане на хоризонтална пътна маркировка. Срок до 15.09.2017 г.; Пролаз-Търговище от км 214+000 до км 223+000 – движение с повишено внимание, поради ръчно косене на трева под предпазни ограничителни системи. Срок до 15.09.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\nобласт Русе: Русе-В.Търново от км 6+630 до км 65+200 – ръчно косене пред знаци. Участъкът е сигнализиран временно. Срок до 15.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.; от км 479+500 до км 481+500 Съдиево-Ветрен – ремонти на пътната настилка. Срок до 15.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Златни пясъци от км 83+200 до км 90+800 – рязане на храсти. Срок до 15.09.2017г.; Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-с.Градево от км 7+500 до км 9+000 – косене и изсичане на храсти. Срок до 15.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-208 Провадия-Дългопол-Айтос от км 6+600 до км 51+100 – машинно косене. Срок до 15.09.2017г.; път III-208 Провадия-Дългопол-Айтос от км 37+000 до км 43+000 –  рязане на храсти. Срок до 15.09.2017г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г.; път III-2904 с. Захари Стояново-с. Дуранкулак от км 34+000 до км 38+100 – частични ремонтни дейности на асфалтовата настилка. Срок до 15.09.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 19.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи Стесняване на една от лентите за движение. Срок до 22.09.2017 г.  \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 14+000 до км 45+000, поетапно затваряне на лява и дясна ленти за движение – ремонт на СПО. Срок до 15.09.2017 г.; път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 15.09.2017 г.; път III-8003 Овчеполци-Дюлево от км 33+240 до км 33+640 – поетапно затваряне на лява и дясна ленти за движение, поради ремонт. Срок до 15.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-501 Борово-Бяла от км 46+000 до км 50+000 – ремонтни дейности по асфалтовата настилка. Срок до 15.09.2017 г.; път III-2302  Червена вода – Ветово - Сеново от км. 0+000 до км 16+060 - ремонтни дейности по асфалтовата настилка. Участъкът е сигнализиран временно. Срок до 15.09.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; \r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Проглед от км 80+700 до км 82+780 – почистване на облицовани окопи. Движение с повишено внимание в свободната лента, съобразно създадената организация на движение. Срок до 15.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-866 Смолян-Стойките от км 12+000 до км 20+100 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 15.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.15", "title": "Актуална пътна обстановка"}
{"url": "http://www.focus-news.net/news/2017/09/15/2436017/razgrad-ogranicheno-e-dvizhenieto-v-ednata-lenta-po-patya-isperih-golyam-porovets-zaradi-katastrofa.html", "text": "Oграничено e движението в едната лента по път III-205 Исперих - Голям Поровец заради катастрофа. Това съобщиха от пресцентъра на Агенция \"Пътна инфраструктура\". Движението се осъществява двупосочно в свободната лента и се регулира от пътна полиция.", "date": "2017.09.15", "title": "Разград: Oграничено e движението в едната лента по пътя Исперих - Голям Поровец заради катастрофа"}
{"url": "http://www.focus-news.net/news/2017/09/15/2436018/sport-sloveniya-detronira-evropeyskiya-shampion-ispaniya-na-polufinala-na-evrobasket-2017.html", "text": "Словения победи европейския шампион от 2015-а година Испания с 92:72 и се класира за финала на Европейското първенство, което се провежда в Турция. Това ще е първият  финал на голямо първенство за бившата югославска република. \r\nПротивникът на словенците ще бъде определен тази вечер. От 21:30 в Истанбул ще се играе другата полуфинална срещата между Сърбия и Русия. Финалът на първенството ще се играе в неделя.", "date": "2017.09.15", "title": "Спорт: Словения детронира европейския шампион Испания на полуфинала на Евробаскет 2017"}
{"url": "http://www.focus-news.net/news/2017/09/15/2436019/predstoyashti-sabitiya-v-stranata-za-15-septemvri-agentsiya-fokus.html", "text": "*** \r\nОт 09.30 часа вицепрезидентът Илияна Йотова ще открие учебната година в училище „Христо Ботев”. От 10.30 часа тя ще открие учебната година и в Целодневна детска градина „Единство, творчество, красота”.   \r\n*** \r\nОт 12.00 часа вицепрезидентът Илияна Йотова ще се срещне с кмета на Общината инж. Генади Събков. От 12.20 часа тя ще участва в дискусия с директори на училища в общината.\r\n*** \r\nОт 09.00 часа председателят на Народното събрание Димитър Главчев ще присъства на откриването на новата учебна година в 139-то основно училище „Захарий Круша”. \r\n*** \r\nОт 10.00 часа председателят на Народното събрание Димитър Главчев ще присъства на церемонията по откриването на паметник на цар Симеон Велики в двора на Частно средно училище „Цар Симеон Велики”. \r\n*** \r\nОт 10.00 часа министърът на околната среда и водите Нено Димов ще участва в откриването на учебната година в 9-а Френска езикова гимназия „Алфонс дьо Ламартин”. \r\n*** \r\nОт 10.30 часа, министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня. \r\n*** \r\nОт 10.00 часа в ОУ „Никола Вапцаров“ – с. Селановци, област Враца, Министърът на образованието и науката Красимир Вълчев ще открие новата учебна година. \r\n*** \r\nОт 10.00 часа заместник-министърът на образованието и науката Деница Сачева ще присъства на откриването на новата учебна година в 119 СУ „Акад. М. Арнаудов“. \r\n*** \r\nОт 10.00 часа зам.-министърът на образованието и науката Петър Николов ще присъства на откриването на учебната година в 32 „Св. Климент Охридски“ – София. \r\n*** \r\nОт 10.30 часа Главният секретар на МОН Албена Михайлова ще участва в откриването на новата учебна година в  1 СУ „Пенчо Славейков“ – София. \r\n*** \r\nОт 09.00 часа заместник-министърът на образованието и науката Таня Михайлова ще участва в откриването на новата учебна година в Професионална гимназия по икономика - Перник; в 09.30 часа – VI СУ „Св. Св. Кирил и Методий“ – Перник, в 10.00 часа в ПГТС „Арх. Йордан Миланов“ – Перник. \r\n*** \r\nОт 09.30 часа заместник-министърът на образованието и науката Иван Димов ще открие учебната година в ПМГ „Акад. С.П. Корольов“ – Благоевград. \r\n*** \r\nОт 09.30 часа 1-ви състав на Специализирания наказателен съд ще заседава по делото срещу П. Ганев, Е. Хаджиев и К. Костадинов за образуване и ръководене на организирана престъпна група.\r\n*** \r\nОт 9.00 часа, кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“ в район „Витоша“.\r\n*** \r\nОт 10.00 часа лидерът на БСП – София и заместник-председател на Комисията по образование, култура, наука и културно многообразие на СОС Калоян Паргов ще присъства на откриването на новата учебна година във Втора английска езикова гимназия \"Томас Джеферсън\", на която е възпитаник.\r\n*** \r\nОт 10.30 часа, на футболното игрище „Васил Левски“ в кв. „Драгалевци“, ФК ЦСКА 1948 организира открита тренировка за деца от 1-ви до 4-ти клас. \r\n*** \r\nОт 11.00 часа, в Националния преклсуб на БТА, пресконференция ще дадат Столичният браншови пчеларски съюз и Пчеларска кооперация „Нектар”.\r\n*** \r\nОт 13.30 часа 8-ми състав на Специализирания наказателен съд ще заседава по делото срещу И. Василев, Г. Божилов, Й. Джогански, Ф. Макавейски, В. Николов, С. Методиев и Л. Любомиров за образуване и ръководене на организирана престъпна група.\r\n*** \r\nОт 09.30 часа в парка на Военна академия „Г.С. Раковски” ще бъде открита изложба на 24 анимирани макета и скелета на динозаври в реален размер.\r\n*** \r\nОт 10.30 часа председателят на Държавната агенция за закрила на детето Офелия Кънева ще участва в откриването на учебната година във Второ СУ „Емилия Станев”.\r\n*** \r\nОт 10.30 часа зам.-председателят на Държавната агенция за закрила на детето д-р Валентин Димитров ще участва в отриването на учебната година в Средно специално училище с детска градина за деца с увреден слух „Проф. д-р Дечо Денев”.\r\n*** \r\nНационалният военноисторически музей и неговите филиали във Варна (Парк-музей „Владислав Варненчик“ и Военноморския музей) ще работят с вход свободен за първокласниците и техните родители. \r\n*** \r\nОт 10.00 часа Технологично училище „Електронни системи” към Технически университет – София (ТУЕС) ще открие 30-тата юбилейна учебна година. Гост на откриването ще бъде проф. дтн инж. Ради Романски, заместник-ректор на Технически университет – София.\r\n*** \r\nОт 11.00 часа в Мраморното фоайе на Столичната библиотека ще бъде открита документална изложба „Първите книжари на столицата – носители на европейски традиции и национален дух”. Изложбата се провежда в рамките на Европейските дни на наследството в София през 2017 г. и е посветена на Празника на София – 17септември.\r\n*** \r\nОт 12.00 часа в централата на партията на ул. „Врабча” 23 ръководството на ПП АБВ ще даде пресконференция за състоянието на военнопромишления комплекс.\r\n*** \r\nОт 13.30 часа всички служители на Национална компания „Железопътна инфраструктура” ще се включат в традиционното почистване на гарите и прилежащите им площи на територията на цялата страна. Акцията е част от инициативата „Красива гара”, която Компанията провежда от 2008 г. насам.\r\n*** \r\nВ Южен парк ще се проведе първото издание на SOFIA SPARK FEST с целодневна програма от забавни и образователни активности за цялото семейство.\r\n*** \r\nОт 17.00 часа Елица Георгиева ще запознае читателите с дебютния си роман „Космонавтите само минават” в рамките на пътуващото книжно изложение на бул. „Витоша”.\r\n*** \r\nОт 18.00 часа кметът на София Йорданка Фандъкова ще е гост в първото издание на онлайн предаването „100лица за столицата”, което ще се излъчва на живо в социалната мрежа „Facebook”.\r\n*** \r\nОт 18.30 часа в Книжен център „Гринуич” ще се състои премиерата на сборника „Висока облачност” на Оля Стоянова. \r\n***\r\nOт 09.30 часа в ПМГ „Акад. Сергей Корольов”, кметът на общината д-р Атанас Камбитов ще открие новата учебна 2017 - 2018 година. \r\n***\r\nОт 14.00 часа в зала „22-ри септември“ ще се проведе извънредна сесия на общински съвет – Благоевград във връзка с Асоциацията по ВиК. \r\n***\r\nОт 16.00 часа пред Младежкия дом ще се проведе шах среща \"Шахът - ключът към мир и превенция на агресията“. \r\n*** \r\nОт 09.00 кметът на Общината Димитър Николов и заместникът му Йорданка Ананиева ще присъстват на откриването на учебната година в СУ „Петко Росен” в к-с „Меден рудник”.\r\n*** \r\nОт 14.00 часа общинският съветник от ГЕРБ Димитър Колев организира приемна за граждани в офиса на партията на ул. „Георги Бенковски” №1.\r\n*** \r\nОт 13.00 часа на площада пред хотел „Черно море” регионалната структура на ВМРО ще раздава на първокласници „Патриотично Букварче” – учебни помагала с ликовете на Васил Левски, Христо Ботев, Райна Княгиня и Гоце Делчев.\r\n*** \r\nОт 17.00 часа в зала 17 на Младежки дом ще се проведе информационна среща по ключово направление „Варна на картата” от програма „Варна – Европейска младежка столица 2017”. \r\n***\r\nОт 8.30 часа кметът на Велико Търново Даниел Панов ще уважи откриването на учебната година в ОУ \"Св. Патриарх Евтимий\" . \r\n***\r\nОт 09.00 часа кметът на Велико Търново Даниел Панов ще уважи откриването на учебната година в  ПМГ \"Васил Друмев\". \r\n***\r\nОт 09.30 часа кметът на Велико Търново Даниел Панов ще уважи откриването на учебната година в ОУ \"Димитър Благоев и ПГТ \"Д-р Васил Берон\". \r\n ***\r\nОт 10.00 часа кметът на Велико Търново Даниел Панов ще уважи откриването на учебната година в СУ \"Емилиян Станев\".\r\n***\r\nОт 08.30 часа заместник-кметът Снежана Данева-Иванова ще уважи откриването на учебната година в ОУ \"Бачо Киро\".  \r\n***\r\nОт 09.00 часа заместник-кметът Снежана Данева-Иванова ще уважи откриването на учебната година в ОУ \"П. Р. Славейков\".  \r\n***\r\nОт 09.00 часа заместник-кметът проф. Георги Камарашев ще уважи откриването на учебната година в ПГЕ \"А. С. Попов\".\r\n***\r\nОт 09.30 часа заместник-кметът проф. Георги Камарашев ще уважи откриването на учебната година в ПГСАГ \"Ангел Попов\".\r\n***\r\nОт 20.00 часа на откритата сцена до паметника „Асеневци“ ще се проведе пето издание на фестивала “UN BESO fiesta”. \r\n***\r\nОт 14.30 часа ще бъдат отбелязани десет години от създаването на Център за работа с деца и младежи. \r\n*** \r\nКметът на Общината Калин Каменов ще открие новата учебна година в три училища: в 09.00 часа ще бъде в СУ „Никола Войводов”, в 9.30 часа – в НУ „Иван Вазов” и в 10.00 часа – в ППМГ „Акад. Иван Ценов”. \r\n*** \r\nЗаместник-кметът Мария Попова ще присъства в 9.00 часа на откриването на учебната година в НУ „Иванчо Младенов” и в 9.30 часа – в СУ „Козма Тричков”. \r\n*** \r\nОт 10.00 ч. кметът на Община Видин Огнян Ценков ще бъде гост на тържеството по случай откриването на новата учебна 2017/2018 година в СУ \"Цар Симеон Велики\". След официалната церемония г-н Ценков ще въведе учениците от I \"г\" клас, заедно с техния класен ръководител Наталия Емилова.\r\n*** \r\nОт 19.30 часа пред стадиона „Христо Ботев” Михаела Филева и ТС „Радост” ще дадат концерт.\r\n*** \r\nОт 09.00 часа представители на фейсбук групата „Ангалутне” (от ромски: хората отпред, първите) ще раздадат на първокласниците ръчно изработени моливници по време на откриването на учебната година в ОУ „Епископ Софроний Врачански”.\r\n*** \r\nОт 09.00 часа кметът на Общината Йордан Йорданов ще открие новата учебна година в СУ „Любен Каравелов”, а от10.00 часа – в ЕГ „Гео Милев” в 10.00 часа. \r\n*** \r\nОт 17.00 часа в Художествена галерия „Христо Градечлиев” ще се състои живописен пленер „Каварна 2017”.\r\n*** \r\nОт 11.00 и 13.00 часа на входа на Градската градина откъм ДМТ „Димитър Димов” председателят на КЗП Димитър Маргаритов ще открие приемна за граждани.\r\n***\r\nОт 10.30 часа областният управител на Пловдив Здравко Димитров ще присъства на откриването на учебната година в СУ \"Св. Св. Кирил и Методий\" гр. Пловдив и ще се включи в открит урок по безопасност на движението. Ще присъстват още Пловдивският Митрополит Николай и секретарят на ДОККБД при МВР г-н Алекси Кесяков и инж. Койчо Русев. – отразява Кристиян\r\n***\r\nОт 9.00 часа стартират събитията по повод Нощ на музеите в Регионален исторически музей – Пловдив.\r\n***\r\nОт 16,30ч. с откриване на изложбата на четвъртокласниците от СУ „Свети Седмочисленици“ с ръководител Мария Атанасова стартират артистичните събития в четири сгради на Градската галерия по повод Нощ на музеите.\r\n***\r\nОт 12 часа в заседателната зала на Община Пловдив ще се проведе пресконференция по повод предстоящото участие на пловдивския баскетболен отбор Академик Бултекс 99 в Балканската лига. – по телефона\r\n*** \r\nРегионалният исторически музей организира „Римски пазар на Сексагинта Приста”. \r\n*** \r\nОт 12.30 часа ще пристигне дарение за Комплексния онкологичен център от Интернационалната организация за взаимопомощ на френските скаути.\r\n*** \r\nОт 16.00 часа в Заседателната зала на Общината ще се проведе пресконференция по повод Green Rock Fest Ruse 2017.\r\n*** \r\nОт 16.30 часа ще започнат честванията по повод 105 години от формирането на Трета Българска армия с поднасяне венци пред паметника на 7-ми конен полк Орлето.\r\n*** \r\nОт 09.00 часа кметът на Община Стара Загора Живко Тодоров ще открие учебната година в 6-то Основно училище. Той ще поздрави и учениците в Професионалната гимназия по строителство архитектура и градоустройство в 10.00 часа.\r\nЗам.-кметът по образованието Иванка Сотирова ще открие учебната година в 9.00 часа в Търговската гимназия „Княз Симеон Търновски“, а зам.-кметът Красимира Чахова ще поздрави за първия учебен ден възпитаниците на Пето Основно училище.\r\n*** \r\nОт 10.00 часа, омбудсманът на Република България Мая Манолова ще участва в официалната церемония по откриване на новата учебна 2017/2018 година в Основно училище „Свети Иван Рилски“. \r\n*** \r\nОт 11.00 часа в НУ „Илия Р. Блъсков” шуменския пилот Христо Манолов и инсп. Мирослав Миронов от „Пътна полиция” ще изнесат урок по пътна безопасност за първокласниците и ще дадат брифинг за произшествията с участието на деца в областта.\r\n***\r\nОт 9.00 часа в Трето основно училище „Димитър Благоев“ кметът Любомир Христов ще присъства на откриването на учебната година.\r\n***\r\nОт 9.00 часа в Профилирана природоматематическа гимназия Нанчо Попович” областният управител проф. Стефан Желев ще бъде гост на тържественото откриване на новата учебна година. \r\n***\r\nОт 17.30 часа пред сградата на Драматично-куклен театър „Васил Друмев” като подарък за първия учебен ден ще бъде представен спектакълът „Болен здрав носи“.", "date": "2017.09.15", "title": "Предстоящи събития в страната за 15 септември (Агенция „Фокус”)"}
{"url": "http://www.focus-news.net/news/2017/09/15/2436020/predstoyashti-mezhdunarodni-sabitiya-za-15-septemvri-agentsiya-fokus.html", "text": "Министър-председателят на Испания Мариано Рахой ще присъства на събрание на „Народната партия на Каталония“, докато автономния регион се подготвя да проведе референдум за независимост от Испания.\r\n***Германският канцлер Ангела Меркел ще даде съвместна пресконференция с Емира на Катар Тамим бин Хамад ал Тани, който прави дипломатическа обиколка в Европа, в търсене на изход от кризата в Персийския залив. Веднага след пресконференцията, Емирът ще се лети за Париж, където ще проведе разговори с френския президент Еманюел Макрон.\r\n***Френската столица ще отпразнува полученото домакинство на Летните олимпийски игри през 2024 година. Президентът на Франция Еманюел Макрон е организирал прием, в чест на хората, стоящи зад успеха.\r\n***Министър-председателят на Франция Едуар Филип пристига на визита в Берлин, където ще се срещне с канцлера на Германия Ангела Меркел, а освен това, той ще се срещне с германски бизнес лидери.\r\n***Преговорите за урегулиране на сирийската криза продължават в казахстанската столица Астана, като се очаква да бъде постигната договорка за създаване на четвърта зона за  деескалация в провинция Идлиб.\r\n*** В естонската столица ще се проведе среща на финансовите министри от страните-членки на Европейския съюз.\r\n***Съвместното руско-беларуско стратегическо военно учение „Запад-2017“ продължава.\r\n***", "date": "2017.09.15", "title": "Предстоящи международни събития за 15 септември ( Агенция „Фокус“ )"}
{"url": "http://www.focus-news.net/news/2017/09/15/2436021/nimh-vremeto-shte-bade-slanchevo-a-v-sledobednite-chasove-i-goreshto-maksimalnite-temperaturi-shte-sa-mezhdu-29-i-34.html", "text": "Атмосферното налягане ще бъде малко по-ниско от средното за месец септември и през деня ще се задържи почти без промяна. Днес отново ще бъде слънчево, след обяд горещо. В Дунавската равнина ще духа слаб северозападен, а в източните и южните райони югоизточен вятър. Максимални температури между 29° и 34°, в София около 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието ще бъде слънчево. Ще духа слаб югоизточен вятър. Максималните температури ще са 25–29°. Температурата на морската вода е 23–24°, на север от н. Калиакра – около 20°. Вълнението на морето ще бъде 1–2 бала.\r\nНад планините ще бъде слънчево, след обяд с незначителна купеста облачност. Ще духа слаб североизточен, а по най-високите върхове на Рила и Пирин до умерен югозападен вятър. Максималната температура на височина 1200 метра ще е около 24°, на 2000 метра – около 17°.", "date": "2017.09.15", "title": "НИМХ: Времето ще бъде слънчево, а в следобедните часове и горещо – максималните температури ще са между 29° и 34°"}
{"url": "http://www.focus-news.net/news/2017/09/15/2436022/darzhavniyat-glava-rumen-radev-uchastva-v-godishnata-sreshta-na-prezidentite-ot-grupata-arayolush.html", "text": "Президентът Румен Радев участва в тринадесетата годишна среща на държавните ръководители от групата „Арайолуш“, която ще се провежда на 14 и 15 септември в столицата на Република Малта Валета. Това съобщиха от прессекретариата на държавния глава. Във форума участват президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия и Словения. В рамките на визитата си в Малта президентът Румен Радев ще проведе двустранни срещи със свои колеги от групата „Арайолуш“ и ще се\r\nсрещне с представители на българската общност в Малта. България е поканена да се присъедини към групата „Арайолуш“ от 2013 г., а през 2016 г. беше домакин на форума.", "date": "2017.09.15", "title": "Държавният глава Румен Радев участва в годишната среща на президентите от групата „Арайолуш“"}
{"url": "http://www.focus-news.net/news/2017/09/15/2436023/vitseprezidentat-iliyana-yotova-shte-poseti-vratsa-i-mezdra.html", "text": "Вицепрезидентът Илияна Йотова ще посети градовете Враца и Мездра. Това съобщиха от прессекретариата на държавния глава. Илияна Йотова ще открие учебната година в училище „Христо Ботев“ - Враца в 9.30 часа, след което ще се срещне с директора на учебното заведение Виктор Кръстев. В 10.30 часа Илияна Йотова ще открие и учебната година в Целодневна детска градина „Единство, творчество, красота“ - Враца и ще проведе разговор с колектива. \r\nВ 12.00 часа вицепрезидентът ще се срещне с кмета на Община Мездра инж. Генади Събков. В 12.20 часа Илияна Йотова ще участва в дискусия с директори на училища в община Мездра.", "date": "2017.09.15", "title": "Вицепрезидентът Илияна Йотова ще посети Враца и Мездра"}
{"url": "http://www.focus-news.net/news/2017/09/15/2436024/predsedatelyat-na-parlamenta-dimitar-glavchev-shte-prisastva-na-otkrivaneto-na-novata-uchebna-godina-v-dve-sofiyski-uchilishta.html", "text": "Председателят на Народното събрание Димитър Главчев ще поздрави учителите и учениците от 139-то основно училище „Захарий Круша” в София на тържеството, с което ще бъде открита новата учебна година. Празникът ще започне в 9.00 часа в двора на училището, съобщиха от пресцентъра на Народното събрание.\r\nПредседателят на парламента ще присъства в 10.00 часа на официалната церемония по откриването на паметник на цар Симеон Велики в двора на Частно средно училище „Цар Симеон Велики”. Това е първият монумент на цар Симеон в София. Димитър Главчев ще поздрави инициаторите и присъстващите на церемонията.", "date": "2017.09.15", "title": "Председателят на парламента Димитър Главчев ще присъства на откриването на новата учебна година в две софийски училища"}
{"url": "http://www.focus-news.net/news/2017/09/15/2436025/ministar-boil-banov-shte-otkrie-novata-uchebna-godina-v-natsionalniya-ucheben-kompleks-po-kultura-s-litsey-za-izuchavane-na-italianski-ezik-i-kultura-v-gorna-banya.html", "text": "Министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня от 10.30 часа. Това съобщиха от пресцентъра на Министерство на културата. \r\nЗаместник-министърът на културата Амелия Гешева ще даде старт на новата учебна година на Националната гимназия за древни езици и култури „Константин - Кирил Философ” – София в Аулата на СУ „Св. Климент Охридски” от 10.00 часа. \r\nОфициален гост на празничната церемония в Националното училище за изящни изкуства „Илия Петров” в София ще бъде зам.-министър Румен Димитров. Тържеството ще започне в 10:30 часа в залата на училището на бул. „Васил Левски” №62. \r\nНачалникът на политическия кабинет на министъра Мирела Тотева ще открие учебната година в Националното училище за танцово изкуство (НУТИ) в 10.30. Главният секретар на министерството Красимира Стефова ще приветства учителите, родителите и учениците в Националната професионална гимназия по полиграфия и фотография – София в 10.30 часа. \r\nПарламентарният секретар на ведомството Весела Щерева ще присъства на старта на годината в Националната гимназия за приложни изкуства „Св. Лука” на бул. „Сливница” №134 в София, в 10.00 часа. \r\nВ Националното музикално училище „Любомир Пипков” в София откриването е от 11.00 часа. Представител на Министерството ще е Елиянка Михайлова, директор на Дирекция „Сценични изкуства и художествено образование“.", "date": "2017.09.15", "title": "Министър Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня"}
{"url": "http://www.focus-news.net/news/2017/09/15/2436026/yonhap-prezidentat-na-yuzhna-koreya-mun-dzhe-in-zayavi-che-dialogat-sas-severna-koreya-e-nevazmozhen.html", "text": "Президентът на Южна Корея Мун Дже-ин осъди остро последния ракетен пуск на Северна Корея и заяви, че диалогът с комунистическата държава е „невъзможен в подобна ситуация“ и предупреди Пхенян, че Сеул има възможностите да нанесе такива поражения на Севера, „от които той няма как да се възстанови“, предаде южнокорейската информационна агенция Yonhap.\r\nМун е направил тези забележки по време на спешното заседание на Съвет за национална сигурност, което той оглави, веднага след като се завърна от официалната си визита в Индия.\r\nЗаседанието бе свикано, след като Северна Корея изстреля балистична ракета над Япония отново, само няколко дни, след като Съвета за сигурност на ООН прие резолюция за налагане на нови санкции срещу Пхенян, заради ядрената и ракетната му програма.\r\n„Въпреки постоянните критики и осъждания от страна на международната общност, предупрежденията и резолюцията на СС на ООН, Северна Корея отново изстреля балистична ракета“, заяви Мун в началото на срещата. „Остро осъждам и съм много ядосан от серията провокации на Северна Корея.“\r\nМун заяви, че диалогът с Пхенян е безсмислен, докато той се занимава с подобни провокативни действия.\r\n„Диалогът е невъзможен в подобна ситуация“, заяви Мун. „Международните санкции и натиск ще се усилят още повече и ще принудят Северна Корея да избере единствената  реална възможност, с която разполага – истинският диалог.“\r\nОсвен това, южнокорейският президент заяви, че страната му ще продължи да развива военния си потенциал, за да може да противостои на растящата ядрена и ракетна заплаха, докато влага максимални усилия за съблюдаването на пълното прилагане на резолюциите на СС на ООН.\r\nМун увери гражданите на Южна Корея, че страната е способна да се защитава.\r\n„В случай, че Северна Корея предприеме провокационни действия срещу нас или срещу нашите съюзници, имаме достатъчно сили да им нанесем такива щети, от които няма да могат да се възстановят“, предупреди той. „Надявам се, че народът ни ще повярва в решимостта на правителството и неговите усилия да бди над техния живот.“\r\nПревод и редакция:", "date": "2017.09.15", "title": "Yonhap: Президентът на Южна Корея Мун Дже-ин заяви, че диалогът със Северна Корея е „невъзможен“"}
{"url": "http://www.focus-news.net/news/2017/09/15/2436027/vratsa-ministarat-na-obrazovanieto-i-naukata-krasimir-valchev-shte-otkrie-novata-uchebna-godina-v-ou-nikola-vaptsarov-s-selanovtsi.html", "text": "Министърът на образованието и науката Красимир Вълчев ще открие новата учебна година в 10.00 часа в ОУ „Никола Вапцаров“ – с. Селановци, област Враца. Това съобщиха от пресцентъра на Министерството на образованието и науката (МОН).  \r\nЗаместник-министър Таня Михайлова ще участва в откриването утре в 9.00 часа в Професионална гимназия по икономика - Перник; в 9.30 часа – VI СУ „Св. Св. Кирил и Методий“ – Перник, в 10.00 часа в ПГТС „Арх. Йордан Миланов“ – Перник. \r\nЗаместник-министър Деница Сачева ще присъства в 119 СУ „Акад. М. Арнаудов“ – София от 10.00 часа. \r\nЗаместник-министър Иван Димов ще открие учебната година от 9.30 часа в ПМГ „Акад. С.П. Корольов“ – Благоевград. \r\nЗаместник-министър Петър Николов ще присъства на тържеството в 10.00 часа в 32 „Св. Климент Охридски“ – София. \r\nГлавният секретар на МОН Албена Михайлова ще участва в откриването от 10.30 часа в  1 СУ „Пенчо Славейков“ – София.", "date": "2017.09.15", "title": "Враца: Министърът на образованието и науката Красимир Вълчев ще открие новата учебна година в ОУ „Никола Вапцаров“ – с. Селановци"}
{"url": "http://www.focus-news.net/news/2017/09/15/2436028/denyat-15-septemvri-v-svetovnata-istoriya.html", "text": "2015 г.\r\nВ Душанбе се провежда среща на Организацията на Договора за колективна сигурност.\r\n2014 г.\r\nПожар в Северна Калифорния унищожава над 100 къщи. Евакуирани са над 1500 души в района на пожара. В борбата със стихията се включва авиация и над 800 пожарникари.\r\n2013 г.\r\nМинистър-председател на Албания става Еди Рама.\r\n2012 г.\r\nВ Москва и редица други руски градове преминава „Марш на милионите“.\r\n2005 г.\r\nВ Ню Йорк започва срещата на върха при откриването на сесията на Общото събрание на ООН, на която присъства и българският президент Георги Първанов. Близо 150 световни лидери обсъждат приоритетите на ООН. Едва половината от лидерите слагат подписите си под конвенцията за предотвратяване на ядрения тероризъм.\r\nСенатът на Чехия ратифицира Договора за присъединяване на Република България и Румъния към Европейския съюз, със 79 гласа „за“ и 2 „въздържал се“.\r\n1993 г.\r\nВ Намибия централната банка издава първите банкноти от новата валута намибийски долар.\r\nВ Естония със закон са закрити рускоезичните ВУЗове.\r\n1978 г.\r\nВ Лондон е задържан един от най-търсените членове на терористичната групировка \"Баадер Майнхоф\". Това е германката Астрид Прол – тогава на 31 години. Непосредствено преди ареста, тя работи в гараж в Западен Хампсед под фалшиво име. След задържането й е разпитвана от антитерористична група към полицията в западен Лондон. След разпита от Скотланд Ярд декларират, че при ареста й, Астрид Прол не е била въоръжена, както и, че не са открити доказателства, свързващи я с извършване на криминална дейност във Великобритания. Германските власти обаче заявяват, че имат данни за нейно участие при извършването на редица убийства, както и, че ще настояват за екстрадирането й.\r\n1971 г.\r\nСъздадена е международната организация за защита на околната среда \"Грийнпийс\" от група активисти, чиито първи протести са срещу ядрените опити в Аляска.\r\n1959 г.\r\nЗапочва посещението на Никита Хрушчов във Вашингтон. Това е първото посещение на съветски държавен глава в САЩ.\r\n1947 г.\r\nВлиза в сила Парижкият мирен договор. Съюзната контролна комисия (СКК) прекратява дейността си. В 90-дневен срок след тази дата съветските войски напускат страната.\r\nПарижкият мирен договор е подписан на 10 февруари между България и страните от антихитлеристката коалиция, участвали във Втората световна война 1939-1945 г., влиза в сила на 15 септември 1947 г. Според него границите на България се възстановяват във вида, в който са съществували до 1 януари 1941 г. , т. е. преди подписването на Тристранния пакт с държавите от хитлеристката ос. Освен това тя се задължава да изплати 70 млн. долара репарации, от които 45 млн. на Гърция и 25 млн. - на Югославия. По настояване на западните велики сили в договора е поставен текст с невярно съдържание, а именно, че България е взела участие във войната против хитлеристка Германия едва след подписването на примирието от 28 октомври 1944 г., въпреки че тя се включва в нея още на 8 септември същата година. В сравнение с Ньойския мирен договор 1919 г. Парижкият мирен договор е сравнително по-лек. Най-важният фактор, допринесъл за това обстоятелство, е реалното участие на страната ни в окончателния разгром на хитлеристка Германия.\r\nСъюзната контролна комисия е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. С.С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците й, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 г. след ратифицирането на Парижкия мирен договор 1947 г.\r\n1935 г.\r\nВ Нацистка Германия започва да се използва нов флаг със свастика.\r\n1912 г.\r\nИзпратена е тайна инструкция (№ 5669) на сръбското правителство до сръбските посолства да действат за присъединяване към Сърбия на Охрид и Прилеп, които по българо-сръбския съюзен договор са в \"безспорната зона\".\r\nБългаро- сръбският договор от 1912 г. представлява таен договор за съюз, с който се полагат основите на Балканския съюз (1912–1913 г.). Подписва се на 29 февруари в София за 8 години от българския министър-председател Иван Гешов и сръбския министър-председател М. Милованович. Според него двете държави се задължават да си окажат взаимна помощ, ако една от тях или двете заедно бъдат нападнати от друга страна. Договорът предвижда единодействие между тях и в случай че някоя велика сила завземе части от балканските владения на Турция. В тайно приложение се прави териториална подялба на земите, които евентуално ще се завоюват от Турция. Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. За областта, заключена между Шар планина, Родопите, Егейско море и Охридското езеро, се предвижда автономно управление. В случай, че това не се осъществи, Македония се разделя на две части: безспорна, която се дава на България, и спорна, чиято съдба ще се реши под арбитража на руския цар. На 29 април договорът е допълнен с военна конвенция. Според нея в случай на война България трябва да участва с 200 000-на, а Сърбия със 150 000-на армия. Въпросът за спорната зона в договора довежда до изостряне на териториалните спорове между двете държави след Балканската война 1912–1913 г.\r\n1847 г.\r\nЗавършва войната между САЩ и Мексико. С подписания мирен договор към САЩ преминава почти половината територия на Мексико, включваща днешните щати Калифорния, Невада, Юта и част от Аризона.\r\n1830 г.\r\nОткрита е първата железопътна линия между Ливърпул и Манчестър. По нея са превозвани както пътници, така и стоки.\r\n1821 г.\r\nПодписана е Декларацията за независимост на колониите Никарагуа, Гватемала, Хондурас, Коста Рика и Салвадор от Испания.На тази дата са родени:\r\n1929 г.\r\nРоден е Мъри Гел – Ман - американски физик теоретик, лауреат на Нобелова награда за физика за 1969 г. Завършва Масачусетския технологичен институт през 1951 г. Професор е в Института за ядрени изследвания \"Е. Ферми\" в Чикаго от 1953 г. Работи в областта на квантовата теория на полето, физиката на елементарните частици, ядрената физика. Автор е на фундаментални трудове върху систематиката на елементарните частици.\r\n1891 г.\r\nРодена е Агата Кристи - английска писателка, авторка на многобройни разкази, повести, романи и драми с криминален сюжет. Учи пеене в Париж, работи като медицинска сестра. Омъжва се за Арчибалд Кристи през 1914 г. и прекарва цялата Първа световна война във Франция. Първия си криминален роман пише през 1917 г. - “Тайнствената афера в Стайлз” (изд. 1920 г.). Следвайки традициите на Е. А. По, А. К. Дойл и Честъртън, създава повече от 87 романа и много разкази, в които основни герои са старата дама мис Марпъл, мистър Куин, Паркър Пайн, но най-популярен е белгиецът Еркюл Поаро. Някои произведения: “Поаро разследва” (1924 г.), “Убийството на Роджър Акройд” (1926 г.), “Убийство в Ориент Експрес” (1934 г.), “Смърт край Нил” (1937 г.) и мн. др., пиесите “Мишеловката” (1954 г.), “Свидетел по обвинението” (1954 г., едноименен американски филм) и др. Умира на 12 януари 1976 г. в Валингфорд, Оксфордшир.\r\n1857 г.\r\nРоден е Уйлям Хауард Тафт - американски политик; 27-ия президент на САЩ (1909-1913 г.). Член е на Републиканската партия, юрист. Министър на войната (1904-1908 г.), Поддръжник на арбитража при решаване на международни спорове. От 1921 г. - върховен федерален съдия. Умира на 8 март 1930 г. във Вашингтон.\r\n1828 г.\r\nРоден е Александър Михайлович Бутлеров - руски химик, създател на теорията за химическия строеж на веществата, общественик. Академик е в Петербургската Академия на науките от 1874 г. Почетен член е на научни дружества в Русия и в чужбина. През 1871 г. изказва основни идеи на теорията за химическия строеж на веществата в доклада \"За химическия строеж на веществата\". Бутлеров първи дава обяснение на явлението изомерия, определя изомерите като съединения, които имат еднакъв състав на елементарните частици, но различен химичен строеж. На основата на теорията за химическия строеж на веществата започва систематично изследване на полимеризацията, продължено в Русия от последователите му и увенчано с откритието на С. В. Лебедев - промишления начин за получаване на синтетичен каучук. Умира на 17 август 1886 г.\r\n1789 г.\r\nРоден е Джеймз Фенимор Купър - американски писател, признат баща на американския “уестърн”. Учи 3 години в Йейл и служи в бреговата флота по Великите езера. Отдава се на писателски труд след женитбата си. По-известни прозаични произведения: “Предпазливост” (1820 г.), “Разузнавачът” (1821 г.), “Пионерите” (1823 г.), “Следотърсачът” (1840 г.) и др. Автор е на 33 романа, няколко тома социален коментар и критика, пътеписи, “История на флотата”. Умира на 14 септември 1851 г. в Купърстаун.\r\n1613 г.\r\nРоден е Франсоа дьо Ларошфуко - френски благородник и моралист. Противник на абсолютизма. Широка популярност му донася книгата \"Размишления, или Морални изречения и максими\" (1665 г.). Ключова идея в книгата е, че всички действия и чувства на човека са плод на самолюбието и егоизма. Ларошфуко е автор и на \"Мемоари\" (1662 г., издадени през 1817 г.). Умира на 17 март 1680 г. в Париж.На тази дата умират:\r\n1945 г.\r\nУмира Антон Веберн – австрийски композитор и диригент. Роден е на 3 декември 1883 г. във Виена. Учи музика във Виенския университет под ръководството на Г. Адлер (1902-1906 г.), с композиция се занимава при А. Шонберг (1904-1908 г.). Работи като оперен и симфоничен диригент в Австрия и Германия (от 1908 г.), ръководи Виенското работническо певческо дружество. От 1928 г. до 1938 г. е диригент на Австрийското радио, но след окупацията на Австрия от нацистите е отстранен. В музиката му изчистената звукова форма се съчетава с твърда конструктивна схема и абстрактна мисъл. Посмъртно е публикуван неговият цикъл \"Път към новата музика\" (1960 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.15", "title": "Денят 15 септември в световната история"}
{"url": "http://www.focus-news.net/news/2017/09/15/2436029/ombudsmanat-maya-manolova-shte-otkrie-novata-uchebna-godina-v-ou-sveti-ivan-rilski-v-haskovo.html", "text": "В 10.00 часа, омбудсманът на Република България Мая Манолова ще участва в официалната церемония по откриване на новата учебна 2017/2018 година в Основно училище „Свети Иван Рилски“ в град Хасково, на бул. „Г. С. Раковски“ №24. Това съобщиха от пресофиса на омбудсмана.", "date": "2017.09.15", "title": "Омбудсманът Мая Манолова ще открие новата учебна година в ОУ „Свети Иван Рилски“ в Хасково"}
{"url": "http://www.focus-news.net/news/2017/09/15/2436030/kmetat-na-sofiya-yordanka-fandakova-shte-prisastva-na-otkrivaneto-na-novata-uchebna-godina-v-5-to-osnovno-uchilishte-ivan-vazov.html", "text": "От 9.00 часа, кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“ в район „Витоша“. Това съобщиха от пресцентъра на Столична община. \r\nУчилището се намира на ул. “Симеон Радев“ 31.", "date": "2017.09.15", "title": "Кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“"}
{"url": "http://www.focus-news.net/news/2017/09/15/2436031/okolo-75-500-parvoklasnitsi-shte-prekrachat-uchilishtniya-prag-za-prav-pat.html", "text": "75 500 първокласници ще прекрачат училищния праг за пръв път. Миналата година техният брой е бил 68 932. От МОН увериха, че учебната година в цялата страна ще започне нормално. Полицейското присъствие около учебните заведения ще бъде засилено, а от „Пътна полиция“ взимат допълнителни мерки за осигуряване на безпрепятственото стигане до училищата на учениците и техните родители. \r\nПървият учебен ден у нас по традиция се отбелязва на 15 септември от 1921 г., когато  Александър Стамболийски взима решение да го измести с две седмици, за да може децата да помагат в прибирането на реколтата. През 2001 г., когато министър на образованието е Сергей Игнатов, има идея за връщане на старата дата - 1 септември, но тя не е възприета.", "date": "2017.09.15", "title": "Около 75 500 първокласници ще прекрачат училищния праг за пръв път"}
{"url": "http://www.focus-news.net/news/2017/09/15/2436032/yambol-769-sa-zapisanite-parvoklasnitsi-v-obshtinskite-uchilishta-za-novata-uchebna-godina.html", "text": "769 са записаните първокласници в общинските училища за новата учебна година. Това съобщиха от пресцентъра на Община Ямбол. Общината е в готовност за нормално започване на новата учебна година. Във всички учебни заведения са обезпечени условията за безпроблемно протичане на учебния процес. Общо 7 693 са учениците, обхванати в мрежата на общинските училища в града, като първокласниците за учебната 2017/2018 година са 769 деца, разпределени в 35 паралелки. От името на община Ямбол най-малките ученици ще получат подаръчен комплект, включващ книгата на Валери Петров „Меко казано“, светлоотразителен ключодържател, значки, цветни програми и информационни брошури с основните правила по безопасност на движението.\r\nПрез новата учебна година на територията на града ще функционират общо 19 училища. От тях общинските училища са 2 начални училища, 6 основни, едно обединено и едно средно училище, както и едно спортно училище. В гимназиалния етап на образование към община Ямбол функционират три профилирани и две професионални гимназии. Своите възпитаници на 15 септември ще посрещнат още и 5 професионални гимназии. \r\nПрез учебната 2017/2018 г. подготовката на 5 и 6 годишните деца за училище ще се осъществява в 16 подготвителни групи с 338 деца. Продължава процесът на въвеждане целодневна организация на учебния ден. На база подадени молби от родителите се очертават 66 полуинтернатни групи с 1 695 ученици. \r\nЗа нормалното протичане на учебния процес в Ямбол училищата са обезпечени кадрово с 682 бройки педагогически персонал. Извършени са и ремонтни дейности на обща стойност 212 555 лв.\r\nВ готовност за новата учебна година са и детските градини в общината. През учебната 2017/2018 година на територията на община Ямбол ще функционират 9 детски градини. В тях са обхванати 2 256 деца, разпределени в 90 групи, в т.ч. 76 градински и 14 яслени групи. Детските градини са обезпечени кадрово със 178,75 щатни бройки педагогически специалисти. Извършени са текущи ремонти за 62 429 лева. Всички детски заведения са готови и за новия отоплителен сезон. \r\nЗадължителната документация за началото на учебната година, както и учебниците и учебните помагала са заявени и доставени в срок.", "date": "2017.09.15", "title": "Ямбол: 769 са записаните първокласници в общинските училища за новата учебна година"}
{"url": "http://www.focus-news.net/news/2017/09/15/2436033/ombudsmanat-maya-manolova-yana-marinova-aleks-sarchadzhieva-aneliya-100-kila-mihaela-fileva-i-grupa-skandau-populyarizirat-pravata-na-detsata-v-metroto.html", "text": "В първия ден на новата учебна година, любими артисти ще популяризират правата на децата в столичното метро. Това съобщиха от пресофиса на омбудсмана. \r\nАктрисите Яна Маринова и Алекс Сърчаджиева, фолкдивата Анелия, рапърът Явор Янакиев - 100 кила, певицата Михаела Филева, Йонислав Йотов-Тото и Лъчезар Евтимов от група „СкандаУ“ и омбудсманът Мая Манолова ще обясняват на малките столичани къде да търсят правата си, когато изпаднат в трудна ситуация. \r\nКлипът е част от националната кампанията „Нашето дете“, организирана под патронажа на Мая Манолова и цели подрастващите да припознаят институцията на омбудсмана като приятел и защитник на техните права. Филмчето ще се върти в мрежата на столичното метро от днес до 15 октомври.", "date": "2017.09.15", "title": "Омбудсманът Мая Манолова, Яна Маринова, Алекс Сърчаджиева, Анелия, 100 кила, Михаела Филева и група „СкандаУ“ популяризират правата на децата в метрото"}
{"url": "http://www.focus-news.net/news/2017/09/15/2436034/sport-uefa-nay-veroyatno-shte-nalozhi-nakazaniya-na-arsenal-i-kyoln-zaradi-bezreditsite-predizvikani-ot-zapalyankovtsite-na-dvata-otbora.html", "text": "Европейската футболна централа УЕФА най-вероятно ще наложи наказания на Арсенал и Кьолн заради безредиците, които предизвикаха запалянковците на двата отбора в часовете преди мача в Лондон, които продължиха и на стадион „Емирейтс“. Началото на срещата бе отложено с един час, заради нахлуване на германската публика на терена. Германците получиха три хиляди билета за срещата, но в английската столица се изсипаха 20 хиляди души, които пробиха охраната на съоръжението. В крайна  сметка срещата започна при засилени мерки за сигурност, като органите на реда въведоха полицейски кучета и разположиха допълнителни части на органите на реда. Все пак при тези условия срещата се проведе и завърши при резултат 3:1 за Арсенал.", "date": "2017.09.15", "title": "Спорт: УЕФА най-вероятно ще наложи наказания на Арсенал и Кьолн, заради безредиците предизвикани от запалянковците на двата отбора"}
{"url": "http://www.focus-news.net/news/2017/09/15/2436035/denyat-15-septemvri-v-balgarskata-istoriya.html", "text": "15 септември е първият учебен ден във всяко българско училище. На 15 септември 1863 г. е роден генерал Атанас Назлъмов. Български военачалник, генерал (от 1906 г.). Завършва Военното училище в София през 1882 г. В навечерието на Балканската война е инспектор на кавалерията, а по време на войната командва конната дивизия, която действа в Западна Тракия. През 1882 г., на 15 септември в  Пловдив е открита Народна (Областна) библиотека с музей, учредена през 1879 г. За директор и уредник е назначен Александър Башмаков. На 15 септември 1912 г. е  изпратена  тайна инструкция (№ 5669) на сръбското правителство до сръбските посолства да действат за присъединяване към Сърбия на Охрид и Прилеп, които по българо-сръбския съюзен договор са в \"безспорната зона\". На 15 септември 1918 г. започва атаката на пехотата на Съглашението срещу позициите на Българската армия на връх Добро поле. На 15 септември 1939 г. България обявява неутралитета си във войната на Германия срещу Полша, започнала на 1 септември 1939 г. На 15 септември 1944 г. съветските войски влизат в София. В същият ден 52 писатели с различна партийна принадлежност, призовават хората на интелектуалния труд да подкрепят новата власт, установена с военен преврат на 9 септември. На 15 септември 1946 г. Двадесет и шестото Народно събрание провъзгласява България за Народна република. Регентството преустановява съществуването си. Временен председател на републиката става Васил Коларов в качеството си на председател на парламента. Година по-късно, на 15 септември 1947 г., влиза в сила Парижкият мирен договор. Съюзната контролна комисия (СКК) прекратява дейността си. В 90-дневен срок след тази дата съветските войски напускат България.\r\n2002 г.\r\nОт 10 до 15 септември президентът Георги Първанов е на посещение в САЩ. Там той разговаря чрез видеостена с вицепрезидента на САЩ Ричард Чейни, а на 11 септември прави изказване на специалната сесия на ООН в Ню Йорк, посветена на борбата с тероризма. Българският президент провежда многобройни срещи, между които са и тези с Джордж Сорос, с проф. Джефри Сакс, с представители на Американския еврейски комитет и на българския Уолстрийт клуб.\r\n2001 г.\r\n“Обединения блок на труда” на проф. Кръстьо Петков се преименува на Българска партия на труда.\r\nПартията Обединен блок на труда (ОБТ) е учредена на 28 януари 1997 г., регистрирана е през март същата година. До май 1997 г., когато се свиква първият му конгрес, негов председател е Григор Градев. Конгресът издига на негово място Кръстьо Петков. Партията участва заедно с БСП и други леви формирования в обща предизборна коалиция в парламентарните избори през юни 2001 г.\r\n2000 г.\r\nВ последния момент със споразумение за повишаване на заплатите е предотвратена национална стачка на учителите. Обещанието е учителските заплати да достигнат 220 лв.\r\nКитайски археолози откриват могилата на Чингиз хан.\r\n1994 г.\r\nВ едномесечен период – от 15 септември до 15 октомври, БСП провежда общопартиен референдум за приемане на новата си програма \"Нови времена, нова България, нова БСП\".\r\n1992 г.\r\nСпоред принципа на ротацията българският външен министър Стоян Ганев председателства XLVII сесия на ООН.\r\nСтоян Ганев е български юрист и политик. Роден е на 23 юли 1955 г. в Пазарджик. Завършва специалност \"Право\" в СУ (1973 г.). Защитава дисертация по конституционно право през 1985 г. Преподавател в Юридическия факултет на СУ и в школата на МВР, Симеоново (1985-1989 г.). Председател е на Обединения демократичен център, съпредседател на парламентарната група на СДС (1991-1992 г.); министър на външните работи в правителството на Филип Димитров (1991 г.). Председател на XLVII сесия на ОС на ООН (1992 г.). Освободен от тази длъжност през февруари 2002 г.\r\n1975 г.\r\nОт 15 до 20 септември в курорта “Златни пясъци” - Варна, се провежда Международна научна конференция \"Славянските култури и Балканите\". Конференцията е организирана под егидата на ЮНЕСКО от Комитета за изкуство и култура и Института за балканистика при БАН.\r\n1956 г.\r\nПроведено е заседание на Политбюро на ЦК на БКП във връзка с политиката към българските турци. Приемат се решения за подобряване на техния бит и култура.\r\n1946 г.\r\nДвадесет и шестото ОНС провъзгласява България за Народна република. Регентството преустановява съществуването си. Временен председател на републиката става Васил Коларов в качеството си на председател на парламента.\r\n1944 г.\r\nПетдесет и двама писатели с различна партийна принадлежност със специален \"Апел\" призовават хората на интелектуалния труд да подкрепят новата власт, установена с военен преврат на 9 септември.\r\nВ ранните часове на 9 септември 1944 г. Отечественият фронт (ОФ), съставен от комунисти, леви земеделци, социалдемократи и звенари, овладява властта, след като на 8 септември съветските войски навлизат в България, а офицери, минали на страната на ОФ, извършват държавен преврат. Съставено е първото отечественофронтовско коалиционно правителство (в което влизат представители на БРП (к), пладненци, звенари, социалдемократи и независими общественици). Министър-председател става Кимон Георгиев (Политически кръг \"Звено\").\r\n1939 г.\r\nБългария обявява политика на неутралитет във Втората световна война, започнала на 1 същия месец с германското нападение над Полша.\r\nБългария се намесва във войната след подписването на Тристранния пакт (1 март 1941 г.) и остава съюзник на страните от хитлеристката Ос. Тя обаче не участва в никакви военни операции на съюзниците си, а се ограничава само със заемането на някои части от териториите на окупираните от германците страни – Гърция и Югославия.\r\n1918 г.\r\nВ хода на Първата световна война на 15 септември започва пехотната атака на Съглашението срещу българските войски в района на Добро поле. Ден по-рано в продължение на 24 часа българските военни части са подложени на артилерийски обстрел. След неколкодневни ожесточени сражения, благодарение на численото си превъзходство и по-добро въоръжение, съглашенските войски извършват пробив на фронта и предприемат незабавно настъпление към старите граници на България. Българските войници и офицери, недоволни от заетата позиция на своите управници, също обръщат своето оръжие назад с цел да ги накажат за надвисващата нова катастрофа над страната. Тяхното отстъпление дава началото на спонтанно избухналото Войнишко въстание през 1918 г., което за няколко дни обхваща повечето части, разположени по протежението на Южния фронт.\r\n1882 г.\r\nВ Пловдив е открита Народна (Областна) библиотека с музей, учредена през 1879 г. За директор и уредник е назначен Александър Башмаков.\r\nАлександър Александрович Башмаков е руски юрист, обществен и музеен деец, публицист, дописен член на Българското книжовно дружество (дн. БАН). Роден е на 25 декември 1848 г. Работи върху гражданското законодателство на Източна Румелия. Автор е на редица публикации за българската история, фолклористика и право. Умира през 1943 г.\r\n1875 г.\r\nИзлиза последният брой на сп. “Читалище”. Българското списание излиза 2 пъти месечно в Истанбул от 1 октомври 1870 г. Редактори са М. Балабанов, Л. Йовчев, Т. Икономов, П. Р. Славейков, С. С. Бобчев. Драган Цанков е редактор на приложението “Ръководител на основното учение” (2-седмично периодично и методическо списание, от което излизат 24 книги през 1874 г.). “Читалище” спира вероятно във връзка с Априлското въстание (1876 г.) и последвалите го събития. Има научнопопулярен и културно-просветен характер. Програмата му е да “се занимава вън от съвременните политически събития с все, що се отнася прямо или косвено до изобилните произведения на человеческия разум и человеческата въобще деятелност”.На тази дата са родени:\r\n1931 г.\r\nРоден е поетът Марко Недялков (1931 - 1993). Марко Недялков е роден на 15 септември 1931 г. в село Овчи кладенец, Ямболско. Завършва българска филология в СУ „Св. Климент Охридски“. Eдин от учредителите на Кабинета на младия писател при Съюза на българските писатели. Дебютира със стихове през 1951 г. Редактор е във вестник „Народна младеж“ и Българско Национално Радио, редактор и директор на издателство „Народна младеж“. Член на Съюза на българските писатели. Автор е на повече от 40 книги - поезия, проза, есеистика - „След хиляда години раздяла“ (любовна лирика), „Зорницата за мама плаче“, \"Ще си останем същите момчета\", \"Никой не умира по желание\", „Моят и твоят приятел Пеньо Пенев”, „Кой пита за годините на птиците“ и др. Негови произведения са превеждани на руски, немски, японски, арабски и други езици. Умира в София на 11 септември 1993 г.\r\n1927 г.\r\nРоден е Стефан Иванов Продев - български публицист и журналист, писател. Дебютира през 1942 г. във в. \"Железничарски подем\". През 1945-1946 г. е член на редакторска колегия на в. \"Средношколско единство\". Редактор е във в. \"Народна младеж\" (1954-1956 г.). В периода 1957-1959 г. работи в отдел \"Култура\" на в. \"Отечествен фронт\", през 1959-1961 г. - в сп. \"Септември\", през 1961-1964 г. - в отдел \"Публицистика\" на в. \"Литературни новини\" (той е един от основателите на вестника), през 1965 г. - в сп. \"Българска музика\". Главен редактор е на изданията на БТА \"ЛИК\" и \"Паралели\" (1965-1979 г.), на сп. \"София\" (1979-1983 г.), на в. \"Народна култура\" (1990 г.), на в. \"Работническо дело\" (1989 г.; от 1990 г.- на в. \"Дума\"). През 1990-2000 г. е председател на СБЖ. Основател и главен редактор е на в. \"Дума\" (1990-1999 г.). Депутат е в VII ВНС (1990 г.) и в ХХХVI НС (от 1991 г.). Автор е на романизирана биография на Фр. Енгелс (\"Фред, или Пролетта\"). Пише пътеписи, в които представя впечатленията си от своите пътувания като специален кореспондент на БТА. Автор е на съчиненията: \"Работнически вестник\" - разобличител на милитаризма и царската военщина. 1900-1912” (1953 г.), \"Паралели\" (1962 г.), \"Фред, или Пролетта\" (1963 г.), \"Отблясъци\" (1968 г.), \"Редове\" (1971 г.), \"Пътеписи\" (1973 г.), \"Червеното чудо\" (1974 г.), \"С обич и гняв. Есета\" (1977 г.), \"Живи теми\" (1978 г.), \"Мозайка\" (1980 г.), \"Пътуване към пижамата\" (1982 г.), \"Раждането на шедьоврите\" (1983 г.), \"Имало едно момче\" (1986 г.), \"Разказът на палача\" (1987 г.), \"В края на 80-те\" (1990 г. ), \"Забравени новели\" (1994 г.), \"Носене на кръста\" (1993 г.), \"Сваляне от кръста\", \"Неприятни разкази\" (2001 г.), \"Да се чете след сто години\" (2001 г.). Умира на 4 септември 2001 г . в с. Енчевци, Тревненско.\r\n1919 г.\r\nРоден е Николай Александров Хайтов – български писател. Завършва Софийския университет през 1943 г. Работи като инженер-лесовъд из Родопите и Рила (1946-1954 г.). Редактор е във в. “Народна култура” и в сп. “Наша Родина” (1957 г.). Главен редактор е на сп. “Родопи” от 1965 г. Председател е на Столичния съвет за култура. Секретар е на СБП в периода 1966-1968 г. Член е на УС на СБП от 1966 г. От 1994 г. до 1999 г. е председател на СБП. Депутат е в VII ВНС. Първият му печатан очерк е “Предни постове на родното строителство” (1954 г.) в сп. “Септември”. Автор е на разкази, романи, публицистични и есеистични книги, драми, произведения за деца и множество статии по обществено-културни въпроси. С цялостното си творчество продължава традициите на българските народопсихолози. По негови сценарии са заснети 11 филма и телевизионни постановки: “Козият рог” (1972 г.), “Семейство Калинкови” (тв, 1968 г.), “Кучета” (1969 г.), “Краят на песента” (1970 г.), “Мъжки времена” (1974 г.), “Ламята” (1974 г.), “Черешова градина” (1979 г.) и други, както и телевизионната поредица “Капитан Петко войвода”. В драматургията навлиза с пиесата “По земята” (1963 г.). След това пише “Заключена пролет” (1963 г.), “Хайдути” (1965 г.), триптихът “Кучета”, “Лодка в гората” и “Пътеки” (1966 г.), “Празникът” (1984 г.) и др. Други негови съчинения са: “Съперници” (1957 г.), “През вековете” (1958 г.), “Село Яворово, Асеновградско” (1958 г.), “Искрици от огнището” (1959 г.), “Хайдути” (1960 г.), “Жени-хайдутки” (1962 г.), “Матей Преображенски - Миткалото” (1964 г.), “Асеновград в миналото. Исторически, стопански и етнографски очерк” (1965 г.), “Родопски властелини” (1965 г.), “Село Манастир, Смолянско. Историческо, етнографско изследване” (1965 г., в съааторство със Сл. Дичев), “Шумки от габър. Книга за Родопите” (1965 г.), “Диви разкази” (1967 г.), “Ламята” (1970 г.), “Капитан Петко войвода. Исторически очерк” (1974 г.), “Бодливата роза. Есета” (1975 г.), “Перуански записки” (1975 г.), “За творчеството” (1982 г.), “Последните мигове и гробът на Васил Левски” (1985 г.), “Истини в сянка” (1987 г.), “Светогорски записки” (1987 г.), “Африкански записки” (1988 г.), “Дневник. Книга първа. 1954-1962” (1988 г.), “Дневник. Книга втора. 1963-1966” (1990 г.), “Гробът на Васил Левски” (2002 г.), “През сито и решето” (автобиография, 2002 г.), “Троянските коне в България” (2002 г.), “Дневници” (ръкопис). Умира на 30 юни 2002 г. в София.\r\n1915 г.\r\nРодена е Нели Станиславова Доспевска - българска преводачка, авторка на литературна критика, на спомени за съпруга си Д. Димов. Правнучка на възрожденския художник Станислав Доспевски. Завършва право в СУ “Св. Климент Охридски” (1940 г.). Работи като редактор в БТА (1952-1974 г.). Сътрудничи на литературния печат. Превежда от английски белетристика: С. Луис, Ч. Дикенз, Дж. Голзуърди, Ф. Купър, М. Твен, Фицджералд, У. Текери и др. Съчинения: \"Познатият и непознат Д. Димов\" (1985 г.).\r\n1863 г.\r\nРоден е Атанас Григориев Назлъмов - български военачалник, генерал (от 1906 г.). Завършва Военното училище в София през 1882 г. В навечерието на Балканската война е инспектор на кавалерията, а по време на войната командва конната дивизия, която действа в Западна Тракия. Автор е на съчиненията: \"Войната 1870-1871 г.”, \"Действията на кавалерийската дивизия в 1912 и 1916 години (в Добруджа)\" (1930 г.), \"Материали за историята на войната 1912-1913 г. Действията на кавалерийската дивизия\", в 2 ч. (1913, 1931 г.)На тази дата умират:\r\n1978 г.\r\nУмира Емил Стефанов Джаков - български физик, академик от 1967 г. Той е роден на 2 март 1908 г. Свищов. Завършва физика в Софийския университет през 1931 г. Специализира във Висшето техническо училище в Берлин в периода 1936-1937 г. От 1939 г. е доцент, а от 1942 г. – професор. Ръководител е на Катедрата по техническа физика във Физико-математическия (от 1963 - Физически), факултет на СУ ” Св. Климент Охридски” (1942-1967 г.). Директор е на Физическия институт на БАН в годините между 1948-1953 г. Завежда секция \"Физическа и приложна електроника\" във Физическия институт на БАН (1955-1963 г.), директор е на Института по електроника при БАН (1963-1978 г.), заместник-директор е в годините между 1959-1961 г. на Обединения институт по ядрени изследвания в Дубна (СССР, бивш). Научните му интереси са в областта на физическата електроника и радиофизиката. Открива измервателни методи за използване на диодите като чувствителни елементи. Създава теория на релетата за време, нови интегратори на нелинейните функции. Работи по методологични въпроси на метрологията. Автор е на научните трудове: \"Мерене на комплексни електрични съпротивления при твърде високи честоти\" (1938 г., на немски език, 1939 г.), \"Теория на мостове с диод с наситен ток като чувствителен елемент\" (1951 г.), \"Влияние на колебанията на захранващото напрежение върху електронните релета за време и компенсирането му\" (1955 г.), \"Диоди с окисен катод в режим на насищане като чувствителен елемент\" (1955, в съавторство с В. Кънев) и др.\r\n1896 г.\r\nУмира Димитър Христов Матов - български езиковед, етнограф и фолклорист. Роден е на 15 май 1864 г. във Велес. Завършва славянска филология в Харков (1888 г.), специализира във Виена и Лайпциг (1890-1892 г.). Преподавател е във Висшето училище в София. Печата трудове в “Периодическо списание”, “Сборник за народни умотворения”, “Български преглед” и др. Той е един от създателите на сп. “Книжици за прочит” и негов сътрудник. От 1892 г. до 1895 г. е съредактор (с Ив. Шишманов) на “СбНУНК”.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.15", "title": "Денят 15 септември в българската история"}
{"url": "http://www.focus-news.net/news/2017/09/15/2436036/yambol-okolo-130-parvoklasnitsi-shte-vlyazat-v-uchilishtata-na-obshtina-straldzha.html", "text": "Около 130 първокласници ще  влязат в училищата на община Стралджа тази година. Това съобщи пред Радио „Фокус“ – Сливен експертът в Община Стралджа Надя Жечева. Миналата учебна година те бяха 150, а през 2014/2015 е достигнат пик с приетите 168 деца в първи клас. Само 120 са били записаните първолаци пък през учебната 2013/2014 г. Лекият спад в броя на новопостъпилите в училище деца от набора се определя от  намалението в раждаемостта. За радост  броят на новородените през последните години се запазва без изменение, което ще потвърди тенденцията за запазване броят и големината на паралелките първи клас през следващите учебни години.\r\nЗа първи път тази година община Стралджа  има предложение за утвърждаване на  защитени и средищни детски градини. Училищата запазват статута си. Общината очаква потвърждение на искането ОУ “Хр.Ботев“ във Войника да остане  защитено и средищно, а СУ “П. Яворов“ Стралджа  – средищно. Липсата на кадри  в областта на образованието вече засяга и община Стралджа. За първа година в учебните заведения се очертава  наличието на нередовни учители и пенсионери.", "date": "2017.09.15", "title": "Ямбол: Около 130 първокласници ще  влязат в училищата на община Стралджа"}
{"url": "http://www.focus-news.net/news/2017/09/15/2436037/sliven-politseyska-ohrana-shte-ima-za-parviya-ucheben-den-v-grada.html", "text": "В Сливен е създадена организация за осигуряване на полицейско присъствие във всяко учебно заведение в града и селата в общината в първия учебен ден. Това съобщиха от Областната дирекция на МВР – Сливен. Извършени са проверки на сградите, фирмите за охрана, състоянието на маркировката и пътните знаци в районите на училищата и детските градини. За установените нарушения и нередности са издадени предписания за своевременното им отстраняването. Не са констатирани фрапиращи пропуски. В резултат на извършеното обследване са изготвени предложения за изграждане на изкуствени неравности на уличните участъци и заграждения, там където е необходимо, за по-голяма сигурност на пресичащите ученици.  Полицейски инспектори ще извършват проверки и ще следят за отстраняване на нередностите. Завишен контрол ще има по отношение на пропускателния режим в училищата и работата на охранителите.\r\nПланирани са срещи с инспектори от „Детска педагогическа стая” в часовете на класния ръководител по теми, целящи запознаване на подрастващите с проблема престъпност и противодействие на противоправните деяния. Някои от темите са „Лична безопасност”, „Опасни места за игра”, „Опасни непознати”, „Престъпление, противообществена проява и наказателна отговорност”, „Трафик на хора”.\r\nПо традиция през септември и октомври Пътна полиция провежда традиционната си акция „Децата тръгват на училище! Да ги пазим на пътя!“. Наред с полицейски акции за контрол, насочен към осигуряване безопасността на децата на пътя, пътните полицаи ще влязат в училищата, за да напомнят на ученици и родители основните правила за безопасност, а на 15 септември техният призив за спазване на основните правила за движение ще е специално насочен към първокласниците.\r\nОт 25 септември до 1 октомври е обявена седмица за превенция на детската пътна безопасност, като 30 септември е обявен от Пътна полиция за ден на превенция.", "date": "2017.09.15", "title": "Сливен: Полицейска охрана ще има за първия учебен ден в града"}
{"url": "http://www.focus-news.net/news/2017/09/15/2436038/stara-zagora-kmetat-zhivko-todorov-shte-otkrie-uchebnata-godina-v-6-o-osnovno-uchilishte-i-profesionalnata-gimnaziya-po-stroitelstvo-arhitektura-i-gradoustroystvo.html", "text": "Кметът на Община Стара Загора Живко Тодоров ще открие учебната година в 6-о Основно училище в 9.00 часа. Това съобщиха от пресцентъра на Община Стара Загора. Той ще поздрави и учениците в Професионалната гимназия по строителство архитектура и градоустройство в 10.00 часа.\r\nЗам.-кметът по образованието Иванка Сотирова ще открие учебната година в 9.00 часа в Търговската гимназия „Княз Симеон Търновски“, която е пребазирана в училище „Иван Вазов“, заради извършващите се ремонтни дейности по сградата.\r\nЗам.-кметът Красимира Чахова ще поздрави за първия учебен ден възпитаниците на Пето Основно училище.", "date": "2017.09.15", "title": "Стара Загора: Кметът Живко Тодоров ще открие учебната година в 6-о Основно училище и Професионалната гимназия по строителство архитектура и градоустройство"}
{"url": "http://www.focus-news.net/news/2017/09/15/2436039/razgrad-vazstanoveno-e-dvizhenieto-po-patya-isperih-golyam-porovets.html", "text": "Възстановено е движението по път III-205 Исперих - Голям Поровец. Това съобщиха от пресцентъра на Агенция \"Пътна инфраструктура\".", "date": "2017.09.15", "title": "Разград: Възстановено е движението по пътя Исперих - Голям Поровец"}
{"url": "http://www.focus-news.net/news/2017/09/15/2436040/narodni-predstaviteli-i-obshtinski-savetnitsi-ot-bsp-shte-se-vklyuchat-v-otkrivaneto-na-uchebnata-godina-v-sofiya.html", "text": "Народни представители и общински съветници от БСП ще се включат в откриването на учебната година в София. Това съобщиха от пресцентъра на БСП - София. На първия учебен ден лидерът на БСП – София и заместник-председател на Комисията по образование, култура, наука и културно многообразие на СОС Калоян Паргов ще бъде в 10.00 часа във Втора английска езикова гимназия \"Томас Джеферсън\", на която е възпитаник.\r\nНародните представители от „БСП за България“ избрани от София ще бъдат както следва:\r\nХристо Проданов в 14 СУ „Проф. Асен Златаров“;\r\nИрена Анастасова в 125 СУ „Проф. Боян Пенев“, на което бе директор преди началото на 44-тото Народно събрание;\r\nРумен Георгиев и общинският съветник Борис Цветков в 133 СУ „Александър Пушкин“;\r\nДимитър Данчев в 24 СУ „П. К. Яворов“;\r\nНиколай Цонков в 171 ОУ „Стоил Попов“;\r\nПетър Витанов в 18 СУ „Уилям Гладстон“ и в Трето помощно училище „Едуард Сеген“; \r\nМихаил Христов в 120 ОУ „Г. С. Раковски“;\r\nОбщинският съветник Николай Николов ще присъства на празника в 51 СУ „Елисавета Багрияна“.", "date": "2017.09.15", "title": "Народни представители и общински съветници от БСП ще се включат в откриването на учебната година в София"}
{"url": "http://www.focus-news.net/news/2017/09/15/2436041/veliko-tarnovo-kmetat-daniel-panov-shte-prisastva-na-otkrivaneto-na-uchebnata-godina-v-nyakolko-uchilishta-v-grada.html", "text": "Кметът Даниел Панов ще присъства на откриването на учебната година в няколко училища в града. Това съобщиха от пресцентъра на Община Велико Търново. Кметът ще посети следните училища:\r\nОУ \"Св. Патриарх Евтимий\" в 8.30 часа;\r\nПМГ \"Васил Друмев\" в 9.00 часа;\r\nОУ \"Димитър Благоев и ПГТ \"Д-р Васил Берон\" в 9.30 часа;\r\nСУ \"Емилиян Станев\" в 10.00 часа.\r\nЗаместник-кметът Снежана Данева-Иванова ще присъства на откриването на новата учебна година в училищата: ОУ \"Бачо Киро\" от 8.30 часа и ОУ \"П. Р. Славейков\" от 9.00 часа.\r\nЗаместник-кметът проф. Георги Камарашев ще присъства на откриването на новата учебна година в училищата: ПГЕ \"А. С. Попов\" от 9.00 часа и ПГСАГ \"Ангел Попов\" от 9.30 часа.", "date": "2017.09.15", "title": "Велико Търново: Кметът Даниел Панов ще присъства на откриването на учебната година в няколко училища в града"}
{"url": "http://www.focus-news.net/news/2017/09/15/2436042/blagoevgrad-kmetat-d-r-atanas-kambitov-shte-otkrie-novata-uchebna-godina-v-pmg-akad-sergey-korolyov.html", "text": "Кметът на Община Благоевград д-р Атанас Камбитов ще открие новата учебна 2017 - 2018 година в ПМГ „Акад. Сергей Корольов” от 9.30 часа. Това съобщиха от пресцентъра на Община Благоевград.", "date": "2017.09.15", "title": "Благоевград: Кметът д-р Атанас Камбитов ще открие новата учебна година в ПМГ „Акад. Сергей Корольов”"}
{"url": "http://www.focus-news.net/news/2017/09/15/2436043/sliven-intenzivno-e-dvizhenieto-po-patishtata-v-oblastta.html", "text": "Интензивно е движението  по пътищата  в Сливенска област, съобщиха за Радио „Фокус“ – Сливен от Областно пътно управление. Трафикът  в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Забранено е преминаването на тежки камиони над 10 тона през проход Твърдишки, както и по пътя Сливен – Ичера – Градец. Котленският проход е отворен за всички моторни превозни средства.  Затворен напълно е проход „Върбишки” . По пътя Бяла- Сливен при км 107+200  движението е в едната лента, поради частично пропадане на асфалтова настилка. Ограничено движение за МПС над 3.5 т. Опасност от падащи камъни има по пътя Стара река – Сливен и пътя Сливен – Ичера.  Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие. В област Ямбол заради пропаднала настилка  по пътя между селата Малък Манастир и Голям Манастир  движението е в една лента. Път Елхово-Изгрев о е затворен за движение, поради компрометиран  дървен мост над река Тунджа. Движението е пренасочено по изграден обходен път до моста с ограничение на скоростта до 30 км/ч. Срокът за отстраняване на проблема е до 20 декември 2017г.", "date": "2017.09.15", "title": "Сливен: Интензивно е движението по пътищата в областта"}
{"url": "http://www.focus-news.net/news/2017/09/15/2436044/balgariya-v-svetovnite-medii-agentsiya-fokus.html", "text": "Федералният министър на вътрешните работи на ФРГ Томас де Мезиер (ХДС)  не вижда шанс за бързо присъединяване на страни от Европейския съюз като България и Румъния към Шенгенското пространство, съобщава столичният вестник Die Berliner Zeitung.\r\nВ четвъртък германският християндемократ подчерта, че споделя виждането на председателя на Европейската комисия Жан-Клод Юнкер за разширяването на Шенгенската зона. \"Но, честно казано, това е доста дълъг път\", предупреди Томас де Мезиер. \r\nВ рамките на годишната си реч за състоянието на ЕС Жан-Клод Юнкер поиска всички страни от Общността да бъдат включени в Шенгенското споразумение от 1985 г., което регламентира премахването на граничния контрол между подписалите го държави. От сегашните 28 страни в ЕС Великобритания, Ирландия, Кипър и сравнително новите членове, България, Румъния и Хърватия остават извън него, припомнят от редакцията.\r\n*** Според еврокомисаря по бюджет и човешки ресурси Гюнтер Йотингер България е ясно поела по пътя към приемане на единната европейска валута, пише германското икономическо издание Das Handelsblatt. \r\n„Предполагам, че при поемане на председателството на Съвета на ЕС от София в началото на 2018 г.  българският премиер Бойко Борисов ще обясни, че иска да се присъедини страната си към еврото\", заяви Йотингер в разпространение в интервю за местен вестник. \r\nГерманският политик се изказа срещу плановете на френския президент Еманюел Макрон за въвеждане на единен бюджет в еврозоната. \r\n„Не трябва да създаваме нов бюджет за еврозоната, което - с оглед на разширяването на валутния съюз в рамките на няколко години ще се случи\", обясни християндемократът. По-добре би било всички инструменти да са на разположение на всички държави-членки през следващия бюджетен период на ЕС. По този начин Йотингер също така се изправи срещу канцлера Ангела Меркел, която открито се застъпи за създаването на отделен бюджет в еврозоната.\r\n*** САЩ доставят в Сирия стари оръжия от Централна и Източна Европа, въпреки че са гарантирали на европейските държави, че американската армия ще бъде техният краен потребител. Това показва доклад на Чешкия център за разследваща журналистика (CCIZ), съобщават столичният вестник The Daily Prague Monitor.\r\nОт Министерството на външните работи на Чешката република отхвърлиха твърденията, като увериха, че САЩ използват оръжията в рамките на военни и охранителни програми, които Прага подкрепя, тъй като са насочени към засилване на международната сигурност, включително борбата срещу терористите.\r\nЧаст от оръжията, доставени в Сирия, са закупени в Чешката република, твърдят разследващите журналисти, които работят съвместно с Центъра за изследване на корупцията и организираната престъпност (OCCRP),  като се позовават на публично достъпни документи.\r\nМинистерството на отбраната на САЩ е нарушило условията за продажба на оръжия, категорични са авторите на доклада. \r\nДанните показват, че Министерството на отбраната на САЩ е купило от държавите в Централна Европа автомати AK-47, гранатомети, минохвъргачки и друго военно оборудване от съветската епоха на обща стойност над 500 млн. долара. След това САЩ са доставили оръжията в Сирия, където са предадени за обучение и въоръжаване на силите, борещи се срещу екстремистите от близкоизточната радикална групировка „Ислямска държава“, но и срещу армията на президента Башар Асад. В същото време Вашингтон е уверил европейците, че оръжията са предназначени единствено за американските военни. \r\nЖурналистите са проучили седем сделки, които се отнасят до закупуването на оръжие от Чешката република, Украйна, Сърбия, България, Румъния и Грузия на обща стойност  71 млн. долара.\r\n*** България зае 50-то място в класация на Passport Index за най-гостоприемните държави в света. За съставянето на рейтинга компанията е използвала данни от общо 198 държави. Критерий при подредбата е визовата политика на страните, като челните места са за държавите, които допускат на територията си чужденци без визи или друг тип разрешителни за престой.\r\nНай-гостоприемните страни в света са Коморските острови (Коморски съюз), Кот д'Ивоар, Гвинея-Бисау, Мадагаскар, Малдиви, Мавритания, Микронезия, Мозамбик, Самоа, Сейшели, Източен Комор, Тоголезка република (бивша Того), Тувалу и Уганда. Те са готови да приемат без визи граждани на всички държави по света.\r\nАфганистан, Северна Корея, Сомалия, Сирия и Туркменистан нямат нито едно сключено споразумение за безвизов режим, което им отрежда последно място в списъка за гостоприемство. На предпоследно място е Ангола, която допуска без визи само посетители от Намибия. Следват Бутан,  Екваториална Гвинея, Еритрея, Ирак и Либия. Пътуването без визи в тях е възможно само за граждани на три страни.\r\nСпоред Passport Index Сърбия е най-негостоприемната държава на Балканския полуостров. Тя може да бъде посещавана безвизово от гражданите на 78 държави, което й отрежда 61-во място в списъка от 198-те страни. Втората най-негостоприемна държава на Балканите е Босна и Херцеговина, достъпът до която е безпроблемен за гражданите на 82 страни. Тя е класирана на 59-то място. Трета по негостоприемност се нарежда Македония (58-мо място), която няма специален режим на допускане на граждани на 84 държави. Следва Албания с 87 държави, за чиито граждани не се изискват визи за влизане в страната. Тя е поставена под номер 54.\r\nПоказателите за Гърция, Хърватия и Словения съвпадат с тези за България - и четирите страни пропускат без визи гражданите на 93 държави, заемайки 50-то място в рейтинга. \r\nПървенец по гостоприемство в региона е Турция, която може да бъде посетена без визи от гражданите на 162 държави.\r\n*** По данни на Министерството на образованието в Киев в Украйна само 78 души са обучавани на български език, а в страната няма нито едно чисто българско училище, съобщава местното електронно издание „Телеграф“.\r\nЗаместник-министърът на образованието Павел Хобзей подчерта, че едва 10 % от учениците в страната се обучават на език, различен от украинския, като 9,4 %  от тях учат на руски. \r\nХобзей съобщи, че в сряда, 13 септември, българският заместник-министър на образованието му е позвънила с молба да обясни дали новият просветен закон означава закриване на българските училища и отмяна на изучаването на български език. Хобзей поясни, че новият закон няма да ограничава изучаването на езиците на националните малцинства. Той изрази съжаление, че инициативата, която съдържа редица реформи, е обсъждана само заради частта, в която се определя езикът за обучение на учениците.\r\n*** Турската полиция е заловила 27 сирийски мигранти, които са планирали да се прехвърлят нелегално в България, съобщава вестник Hurriyet.\r\nГрупата е задържана в района на Демиркьой. Те са предадени в Центъра за репатриране в Пехливанкьой.\r\nНе се уточнява кога са задържани сирийците.\r\n***", "date": "2017.09.15", "title": "България в световните медии (Агенция „Фокус“)"}
{"url": "http://www.focus-news.net/news/2017/09/15/2436045/severna-koreya-otnovo-izstrelya-balistichna-raketa-nad-yaponiya-obzor.html", "text": "Северна Корея изстреля поредна балистична ракета над Япония, отправяйки директно предизвикателство към САЩ, Япония, Южна Корея и международната общност, само дни, след като Съветът за сигурност на ООН прие резолюция за налагане на нови икономически санкции спрямо Пхенян, които трябваше да принудят режима на северокорейския лидер Ким Чен-ун да спре извършването на ядрени и ракетни изпитания.\r\nРакетата е изстреляна от установка, разположена близо до международното летище Сунан, в околностите на северокорейската столица Пхенян и е прелетяла около 3800 километра в източна посока, минала е над северния японски остров Хокайдо и е паднала в Тихия океан, според информацията, предоставена от южнокорейски  военни източници. Дистанцията е малко по-голяма от тази между Пхенян и американската военновъздушна база на остров Гуам и американските власти, които се опитват да оценят, както символизма, така и значението на ракетното изпитание, заявиха, че е ясно, че той има за цел да даде сигнал, че Северна Корея може лесно да достигне до базата.\r\nНито САЩ, нито Япония са опитали да свалят ракетата, може би, защото е било ясно, че тя не е насочена към сушата, само няколко момента след изстрелването ѝ. \r\nНа обратния полюс се развиха събитията в Япония, където по телевизията и чрез мобилните устройства са били излъчвани призиви до хората да се укрият в масивни сгради или мазета. Японски източници съобщиха, че ракетата се е приземила на около 2000 километра източно от северния остров Хокайдо.\r\nПремиерът на Австралия Малкълм Търнбул беше най-бърз от всички световни лидери в осъждането на Северна Корея за последния ѝ пуск на балистична ракета.\r\n“Това е пореден опасен, безразсъден и криминален акт от страна на северокорейския режим, който заплашва стабилността в региона и целия свят и ние го осъждаме, напълно“, заяви той.\r\nПрезидентът на Южна Корея Мун Дже-ин осъди остро последния ракетен пуск на Северна Корея и заяви, че диалогът с комунистическата държава е „невъзможен в подобна ситуация“ и предупреди Пхенян, че Сеул има възможностите да нанесе такива поражения на Севера, „от които той няма как да се възстанови“\r\nМинистерството на отбраната на Южна Корея съобщи, че Въоръжените сили на страната са изстреляли две балистични ракети, в отговор на последната провокация от страна на Северна Корея\r\nРедакция:", "date": "2017.09.15", "title": "Северна Корея отново изстреля балистична ракета над Япония (ОБЗОР)"}
{"url": "http://www.focus-news.net/news/2017/09/15/2436046/gd-granichna-politsiya-3-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-gkpp-dunav-most-vidin-dvizhenieto-shte-bade-preustanoveno-za-okolo-1-chas.html", "text": "На българо-турската граница трафикът на ГКПП \"Капитан Андреево\" е интензивен, има колона от товарни автомобили около 3 км. На ГКПП \"Лесово\" опашката от товарни автомобили е около 1 км. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 06.00 ч. На българо-румънската граница трафикът е интензивен. На ГКПП \"Дунав мост-Видин\" на изход има образувана 1,5 км колона от товарни автомобили. От 09.00 ч. до 10.15 ч. движението на там ще бъде преустановено за всички превозни средства поради профилактика. \r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня поради ниското ниво на река Дунав.", "date": "2017.09.15", "title": "ГД \"Гранична полиция\": 3 км колона от товарни автомобили се е образувала на ГКПП \"Капитан Андреево\", на ГКПП \"Дунав мост-Видин\" движението ще бъде преустановено за около 1 час"}
{"url": "http://www.focus-news.net/news/2017/09/15/2436047/mvr-v-parviya-ucheben-den-patna-politsiya-zapochva-traditsionnata-aktsiya-detsata-tragvat-na-uchilishte-da-gi-pazim-na-patya.html", "text": "В първия учебен ден Пътна полиция започва традиционната акция „Децата тръгват на училище! Да ги пазим на пътя!“. Това съобщиха от пресцентъра на МВР. В 10.00 часа, в двора на 119 СУ „Акад. Михаил Арнаудов“ на ул. „Латинка“ №11, за трети пореден път първокласниците ще бъдат съпроводени до класните си стаи, освен от своите учители и от полицаи от ГД „Национална полиция“ и СДВР, както и от популярна личност. \r\nПървият урок на децата ще бъде по безопасност на движението по пътищата. Пътни полицаи ще обърнат внимание и на родителите, че отговорността на пътя е обща, а възпитанието за безопасно поведение на пътя трябва да започва от най-ранна детска възраст. \r\nСлед официалната част представителите на отдел „Пътна полиция“ в ГДНП ще дадат кратък брифинг за подготовката и старта на Европейския ден без загинали на пътя – 21 септември, който по идея на Европейската мрежа на службите на пътна полиция – TISPOL, се провежда в Европа под наименованието EDWARD (European Day Without A Road Death). В дните до старта на кампанията ще бъдат реализирани различни инициативи, а на сайта на ГДНП ще бъдат публикуват препоръки за безопасно шофиране.", "date": "2017.09.15", "title": "МВР: В първия учебен ден Пътна полиция започва традиционната акция „Децата тръгват на училище! Да ги пазим на пътя!“"}
{"url": "http://www.focus-news.net/news/2017/09/15/2436048/interfaks-ukrayna-ungariya-rumaniya-gartsiya-i-balgariya-shte-izrazyat-nedovolstvo-pred-osse-vav-vrazka-s-noviya-ukrainski-zakon-za-obrazovanieto.html", "text": "Министрите на външните работи на България, Унгария, Гърция и Румъния написаха до украинския си колега писмо, в което изразяват загрижеността си от новия закон за образованието, предава Интерфакс (Украйна).\r\n„Ние със сигурност сме загрижени и не е случайно, че имаме съвместна инициатива с колеги от други европейски страни, които може да бъдат засегнати от този закон. Днес ние, министрите на външните работи на Унгария, Румъния, Гърция и България, подписахме писмо до украинския външен министър, в което сигнализираме, че този закон не трябва да засяга правата и образованието на малцинствата на родния им език. Ще изпратим същото писмо до Съвета на Европа и ОССЕ \", заяви българският външен министър Екатерина Захариева.\r\n„Украйна даде уверения, че законът е насочен към укрепване на украинския език и няма да повлияе на изучаването на европейски езици\", допълни първият дипломат на София.\r\nПреди броени дни МВнР на България привика украинския посланик в страната, за да изрази загрижеността си от плановете за реформа в украинската образователна система.\r\nНа 5 септември Върховната Рада прие законопроект за образованието, който предвижда реформа в образователната система в Украйна. Законопроектът определя, наред с други неща, че преподаването в училищата трябва да е на официалния език на страната. Тереза Герова", "date": "2017.09.15", "title": "Интерфакс (Украйна): Унгария, Румъния, Гърция и България ще изразят недоволство пред ОССЕ във връзка с новия украински закон за образованието"}
{"url": "http://www.focus-news.net/news/2017/09/15/2436049/burgas-nesebarski-politsai-zadarzhaha-motorist-s-321-promila-alkohol-v-kravta.html", "text": "Вчера,  14 септември,  около 22.45 часа в с. Равда, служители от Райнно управление - Несебър спрели за проверка скутер, без регистрационен номер, управляван от 39 годишния П. Й. от Сливен, като констатирали, че същият шофира след употреба на алкохол с концентрация - 3.21 промила. Това съобщиха от пресцентъра на ОДМВР - Бургас.  П. Й. е задържан със заповед за срок до 24 часа. По случая е образувано бързо полицейско производство.", "date": "2017.09.15", "title": "Бургас: Несебърски полицаи задържаха моторист с 3.21 промила алкохол в кръвта"}
{"url": "http://www.focus-news.net/news/2017/09/15/2436050/haskovo-obshtinata-podaryava-kniga-i-disk-za-vasil-levski-na-vsyako-uchilishte-i-vseki-parvoklasnik.html", "text": "Книгата „Моят Левски“ с автор Красимир Стефанов и ДВД с  филма „Левски европеец в българско“ ще получи всяко училище в Хасково по повод първия учебен ден. Това съобщиха от пресцентъра на Община Хасково. Инициативата е на Община Хасково, книгите и дисковете са закупени със средства от общинския бюджет. Освен това всеки от близо 1000 първокласници в общината заедно с първите си учебници и буквара ще получава и книжка „Азбука с весели скоропоговорки“, с пожелание за успех от кмета на Общината Добри Беливанов. \r\nПреди първия учебен ден са освежени всички пешеходни пътеки около училищата и детските градини. Миналата година те бяха обозначени със светещи знаци. \r\nДнес градският транспорт ще е безплатен за всички ученици. Те могат да пътуват безплатно както с „Тролейбусен транспорт“ така и с автобусите на частните фирми които изпълняват курсовете по градската транспортна мрежа.", "date": "2017.09.15", "title": "Хасково: Общината подарява книга и диск за Васил Левски на всяко училище и всеки първокласник"}
{"url": "http://www.focus-news.net/news/2017/09/15/2436051/blagoevgrad-mladezhka-shah-sreshta-shahat-klyuchat-kam-mir-i-preventsiya-na-agresiyata-shte-se-provede-v-grada.html", "text": "Младежка шах среща \"Шахът - ключът към мир и превенция на агресията“ ще се проведе в Благоевград. Това съобщиха от пресцентъра на Община Благоевград. Откриването ще бъде от 16.00 часа пред Младежкия дом. Поканени са да участват представители на младежки организации, спортни клубове, студенти, ученици, жители и гости на Благоевград.\r\nВ изпълнение на проекта \"Шах-мат на агресията\" ще бъде създадена мрежа от шахматни клубове от цяла България, които да работят в посока на превенция на агресията сред младите хора чрез спорт.\r\nИнициативата се осъществява от \"Шахклуб Банкя\" в изпълнение на Дейност 3 от проект №НПИМД-113-Н1/2017 по Договор №25-00-9 от 17 юли 2017 г. \"Шах-мат на @гресията\", финансиран от Министерство на младежта и спорта.", "date": "2017.09.15", "title": "Благоевград: Младежка шах среща \"Шахът - ключът към мир и превенция на агресията“ ще се проведе в града"}
{"url": "http://www.focus-news.net/news/2017/09/15/2436052/blagoevgrad-trafikat-po-avtomagistrala-struma-i-glaven-pat-e-79-e-intenziven.html", "text": "Трафикът по автомагистрала „Струма“ и главен път Е-79 е интензивен. През нощта обстановката по пътищата в областта е била спокойна и няма регистрирани тежки пътни инциденти. Това съобщих за Радио „Фокус“ – Пирин от Областно пътно управление – Благоевград. Повишена опасност от падащи камъни има по второкласен път – 19 Симитли – Гоце Делчев и в района на Кресненското дефиле. В лявата или дясната лента се извършва движението на главен път Е-79 между селата Черниче и Стара Кресна от км 390+000 до км 392+500, заради косене на храсти. Същата организация на движението е в сила и за второкласен път 19 Симитли-Градево от км 7+500 до км 9+000. Подкопано е дясното платно за движение на третокласен път 198 Гоце Делчев-Катунци-Петрич при км 38+380, в село Горно Спанчево, поради разрушена подпорна стена с дължина 15 метра. Поради дестабилизиран банкет в ляво е стеснен участък на второкласен път 84 Якоруда-Разлог при км 98+500.  Двупосочно движение в една лента се извършва на третокласен път 1972 между селата Блатска и Абланица при км 7+700, заради активизирало се свлачище.\r\nЛора КАЛЧЕВА", "date": "2017.09.15", "title": "Благоевград: Трафикът по автомагистрала „Струма“ и главен път Е-79 е интензивен"}
{"url": "http://www.focus-news.net/news/2017/09/15/2436053/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata.html", "text": "„Софийска вода” временно ще прекъсне водоснабдяването в част от центъра на столицата, съобщиха от дружеството. Във връзка с подмяна на сградно водопроводно отклонение на ул. „Доспат“, Център, се налага спиране на водоподаването от 9.00 до 18.00 часа на клиентите на „Софийска вода”, живеещи в района на: ул. „Лайош Кошут“ от бул. „Пенчо Славейков“ до ул. „Шандор Петьофи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доспат“ ъгъла с ул. „Лайош Кошут“.", "date": "2017.09.15", "title": "„Софийска вода” временно ще прекъсне водоснабдяването в част от центъра на столицата"}
{"url": "http://www.focus-news.net/news/2017/09/15/2436054/dobrich-707-sa-parvoklasnitsite-v-grada-vsichki-shte-poluchat-ot-kmeta-yordan-yordanov-po-dve-zanimatelni-tetradki.html", "text": "В Първия учебен ден на 15 септември 707 първокласници ще прекрачат училищния праг в Добрич, съобщиха от пресцентъра на Общината. Всичките деца, които за първи път ще чуят училищния звънец, ще получат от кмета Йордан Йорданов по две занимателни тетрадки със символи на града с лично поздравление. Кметът ще открие Новата учебна година в СУ „Любен Каравелов“ в 09.00 часа и в ЕГ „Гео Милев“ в 10.00 часа. \r\nПрез тази година училищните ръководства сами решават в колко часа да открият Новата учебна година, но в повечето училища откриването ще започне в 09.00 часа с издигане на Националния Флаг и Химна на Република България. През учебната 2017/2018 година детските градини ще посрещнат за първи път около 500 деца в 20 групи, а в общинските училища ще се обучават около 8000 ученика в 350 паралелки. \r\nВ училищата са извършени частични ремонти на учебни кабинети, фоайета, подмяна на дограма, монтиране на ламинат, профилактика на отоплителни инсталации и др. на стойност 294 575 лв. Ремонтирана е фасадата на ОУ „Йордан Йовков“. Значителни ремонти дейности са извършени в ОУ „Хан Аспарух“, както и на помещенията в СУ „Св. Климент Охридски“, където ще функционира Центърът за природни науки и математика.\r\nВ общинските училища и детски градини са създадени нормални санитарни и хигиенни условия за безопасно обучение.\r\nЗакупени са и са доставени навреме необходимите учебници и учебни помагала за всички деца от подготвителните групи и ученици - без втори и шести клас, които ще бъдат осигурени до 15 септември 2017 г. на стойност около 245 хиляди лева. \r\nОбщина град Добрич изказва своята благодарност на всички училищни ръководства, педагози, служители, родители за проявената ангажираност и съпричастност, за да могат добричките деца да се обучават и възпитават в добри и качествени условия.", "date": "2017.09.15", "title": "Добрич: 707 са първокласниците в града – всички ще получат от кмета Йордан Йорданов по две занимателни тетрадки"}
{"url": "http://www.focus-news.net/news/2017/09/15/2436056/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип, съобщиха от пресцентъра на Столична община. От от 07.00 до 19.00 часа се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент” на паркинга на пл. „Македония”.", "date": "2017.09.15", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2017/09/15/2436057/afp-prezidentat-na-filipinite-mozhe-da-obyavi-voenno-polozhenie-v-stranata.html", "text": "Държавният глава на Филипините – Родриго Дутерте, може да въведе военно положение на територията на цялата страна още следващата седмица, предава AFP.\r\n„Той заяви, че ако левите опитат да организират мащабни протести, ако подпалят улиците, ако опитат да разрушат държавата, тогава може (да обяви военно положение)“, подчерта пред репортери министърът на отбраната Лорензана. Тереза Герова", "date": "2017.09.15", "title": "AFP: Президентът на Филипините може да обяви военно положение в страната"}
{"url": "http://www.focus-news.net/news/2017/09/15/2436058/pregled-na-osnovnite-temi-v-starozagorskiya-pechat.html", "text": "“Над 150 изпълнители ще участват във футболния спектакъл на Стоичков в Стара Загора” е водещо заглавие от страниците на вестник ”Старозагорски новини”. Уникален спектакъл с над 150 участници ще изненада публиката на 20 септември по време на звездния сблъсък между Дрийм тима на Барселона и отбора на Христо Стоичков. Стадион \"Берое\" ще посрещне едни от най-големите имена в света на футбола с богата музикална и танцова програма, включваща известни родни артисти. Подготовката за супершоуто тече с пълна сила, като всички специални гости усилено репетират, съобщиха вчера от пресцентъра на Общината. Във въздействащия спектакъл участие ще вземат музиканти и танцьори от фолклорен ансамбъл \"Загоре\", които ще развълнуват публиката с магията на тракийския народен танц и музика. На зеления терен ще излязат още солисти от Старозагорската опера, за да вдигнат адреналина на всички гости на събитието с впечатляващо изпълнение. Екипът зад мащабния проект е предвидил още редица изненади, специални гости и гарантирани емоционални моменти. Водещ на грандиозното футболно шоу ще е актьорът Станимир Гъмов, който е родом от Стара Загора. Режисьор на спектакъла на 20 септември е Борис Радев, който година и половина след невероятния успех на \"50 години номер 8\" отново ще превърне звездното събитие в истински празник за града. Събитието \"Дрийм тиймът на Барселона срещу отбора на Стоичков\", което е част от кампанията \"Стара Загора - Европейски град на спорта\" ще започне от 20:00 часа. Билети на цена от 30 до 80 лв. се продават в мрежата на Eventim и на специалната каса пред Община Стара Загора. \r\n “14 457 ученици от Старозагорско поемат днес към класните стаи” e друго заглавие от страниците на вестника. Общинските ръководители ще са сред учители, деца и родители в пет училища. Кметът на Община Стара Загора Живко Тодоров и председателят на Общинския съвет Таньо Брайков днес от 9:00 часа ще присъстват на тържеството за откриването на новата учебна година в Шесто основно училище \"Свети Никола\". От 10:00 часа градоначалникът и шефът на местните старейшини ще се включват в тържеството на Професионалната гимназия по строителство, архитектура и геодезия \"Лубор Байер\". От 9:00 часа зам.-кметът Иванка Сотирова ще поздрави учениците на Търговската гимназия \"Княз Симеон Търновски\", които, заради ремонта на сградата, ще чуят школския звънец в СУ \"Иван Вазов\". От 10:00 часа Сотирова ще е сред преподавателите и учениците на елитната Гимназия с преподаване на чужди езици \"Ромен Ролан\", чийто директор беше до поемане на зам.-кметския пост. Зам.-кметът Красимира Чахова ще бъде гост на учениците от Пето ОУ \"Митьо Станев\". Там тържеството за откриването на новата 2017/2018 учебна година започва в 9:00 часа. На първия учебен ден митрополит Киприан ще благослови учениците от IV ОУ \"Кирил Христов\". И тази година всичките 1 511 първокласници в Старозагорска община ще получат подарък - книжка със специално послание от кмета Живко Тодоров. На всяка от 70-те паралелки с първолаци ФК \"Берое\" ще подари по две футболни топки. В община Стара Загора училищния праг ще прекрачат общо 14 457 ученици. По традиция на 15 септември билетчето за градски транспорт ще е безплатно за всички ученици. \r\n “В Стара Загора ще се подготвят магистри по топлоенергетика”, пише още изданието. Започна прием на документи по изравнителното обучение. Нова възможност за преквалификация и придобиване на магистърска степен в специалността \"Топлоенергетика\" и бъдеща реализация в топлоцентратралите от комплекс \"Марица изток\" и подържащите ги дружества беше представeна вчера по време на брифинг в Община Стара Загора. Съвместният проект се реализира от Техническия университет в София, катедра \"Топлоенергетика и ядрена енергетика\" ,\"ТЕЦ Марица изток 2\", ТЕЦ \"КонтурГлобал Марица Изток 3\" и ТЕЦ \"Ей И Ес\" в партньорство с Община Стара Загора. В изнесеното в Стара Загора обучение могат да се включат всички, които са придобили образователно-квалификационна степен \"бакалавър\" или \"магистър\" в технически науки като машинно инженерство, електротехника; електроника и автоматика; комуникационна и компютърна техника; енергетика; транспорт; корабоплаване и авиация; материали и материалознание; архитектура, строителство и геодезия, проучване, добив и обработка на полезни изкопаеми; металургия; химични технологии; биотехнологии; хранителни технологии, общо инженерство. Завършилите бакалаври и магистри по физически науки, химически науки; математика; информатика и компютърни науки също могат да се възползват от възможността да станат магистри по топлоенергетика. Общо 2,5 години е срокът на обучение, като първата година е изравнителна, а през останалите 1,5 година ще се учи по магистърска програма за специалността \"Топлоенергетика\". Предимството на това обучение се състои в това, че ще се провежда в Стара Загора. Занятията ще се водят от екип лектори в областта на топлоенергетиката от ТУ-София в модерно оборудвана зала в сградата на IV ОУ \"Кирил Христов\". Специално изтовен график на модулен принцип ще позволява на обучаващите се да не се откъсват от работа за продължително време. Занятията ще се водят три пъти по две седмици в рамките на един семестър, ще започват от 8:00 часа и ще продължават до 17:00 часа. Основните дисциплини, които ще се изучават, са математическо моделиране и оптимизация, системи и устройства за опазване на околната среда в топлоенергийните обекти; енергопреобразуващи технологии и системи; промишлена топлоенергетика; топлотехнически изпитания на съоръжения в ТЕЦ; експлоатация на ТЕЦ; системи за мониторинг и управление в електроцентралите; икономика и мениджмът на ТЕЦ; системи и агрегати в газотурбинни ТЕЦ. Таксата за обучение за един семестър е 925 лв. При много добър успех през изравнителната учебна година, за втората студентът преминава по държавна поръчка и ще заплаща такса около 300 лв. на семестър. Освен това завършилите успешно първата учебна година могат да участват в стипендиантската програма на \"ТЕЦ Марица изток 2\". Възможността за работа след завършване на магистърската степен по топлоенергетика ще бъде обвързана с успеха от обучението, а най-добрите ще влязат в банка \"Ръководни кадри\" на трите централи. Желаещите да се включат в този образователен проект подават молба по образец, която може да се получи в ОУ \"Кирил Христов\", или да се изтегли от dtnpe.tu-sofia.bg; оригинал и копие от дипломата за завършeно средно образование, както и за завършено висше образование; квитанция за платена такса за разглеждане на документите. Срокът за подаването им е от 15 септември до 6 октомври. Резултатите от класирането ще бъдат обявени на 10 октомври, а началото на учебната година ще започне на 16 октомври т.г. Очаква се тази година в изравнителното обучение по топлоенергетика да се запишат 20-25 души.", "date": "2017.09.15", "title": "Преглед на основните теми в старозагорския печат"}
{"url": "http://www.focus-news.net/news/2017/09/15/2436059/sluzhitelite-na-nkzhi-za-deveta-poredna-godina-shte-se-vklyuchat-v-initsiativata-krasiva-gara.html", "text": "В 13.30 ч., всички служители на Национална компания „Железопътна инфраструктура“ ще се включат в традиционното почистване на гарите и прилежащите им площи на територията на цялата страна. Това съобщиха от пресцентъра на компанията. Акцията е част от инициативата „Красива гара“, която Компанията провежда от 2008 г. насам.\r\nПочистването на железопътната инфраструктура се извършва по предварително разпределение по райони. Административният персонал ще почиства районите на Централна гара София, гара София-север, гара Подуяне, гара Илиянци, гара Искър и гара Захарна фабрика. Регионалните поделения в София, Пловдив, Горна Оряховица, Бургас и Шумен ще почистят своите обекти и териториите около съответните гари в страната. \r\nВ рамките на кампанията ще бъдат почистени и административни сгради, чакални, градинки  и други помещения от железопътната инфраструктура.   \r\nСъс своята традиционна инициатива „Красива гара”, НКЖИ се включва за поредна година в кампанията „Да изчистим България заедно”.", "date": "2017.09.15", "title": "Служителите на НКЖИ за девета поредна година ще се включат в инициативата „Красива гара“"}
{"url": "http://www.focus-news.net/news/2017/09/15/2436060/burgas-47-godishen-mazh-ot-karnobat-se-e-udavil-v-rayona-do-mostika-burgas.html", "text": "На 14 септември, около 07.00 часа, в Първо Районно управление - Бургас е получено съобщение за инцидент в района до Мостика – Бургас, при който се удавил мъж, съобщават от пресцентъра на ОДМВР-Бургас. Установено е, че това е 47 годишния Г. К. от Карнобат. При извършения първоначален оглед видими следи от насилие не са открити. Тялото на Г. К. е откарано за аутопсия в \"Съдебна медицина\" при УМБАЛ – Бургас. Работата по случая продължава от служители на Първо Районно управление - Бургас", "date": "2017.09.15", "title": "Бургас: 47-годишен мъж от Карнобат се е удавил в района до Мостика – Бургас"}
{"url": "http://www.focus-news.net/news/2017/09/15/2436061/blagoevgrad-chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на дружеството. В Благоевград без ток ще бъдат улиците „Акациите“, „Бреза“. „Велико Търново“, „Делвинска“, „Свобода“, „Синчец“, „Иглика“ и „Здравец“. В Дупница с прекъснато електрозахранване ще са живеещите на „Дренски рид“, „Изгрев“, „Генерал Гурко“, „Йорданка Николова“, „Кокиче“, „Марин Дринов“, „Опълченска“, Патриарх Евтимий“ и „Стефан Караджа. В Община Кюстендил без ток ще бъдат улиците „Александър Стамболийски“, „България“, „Гороцветна“, „Двадесет и осми февруари“, „Димитър Грънчаров“, „Кирил и Методий“, „Княз Александър Батенберг, „Людмил Янков“, „Савойски“ и „Средна гора“.", "date": "2017.09.15", "title": "Благоевград: ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2017/09/15/2436062/prof-vladimir-chukov-arabist-polozhitelen-vot-na-kyurdskiya-referendum-v-irak-nyama-da-dovede-do-pozitivi-za-erbil.html", "text": "Положителен вот на кюрдския референдум в Ирак няма да доведе до позитиви за Ербил-столицата на кюрдите. Това каза в сутрешния блок „Добро утро, България“ на Радио „Фокус“ арабистът проф. Владимир Чуков, относно насрочения за 25 септември референдум за независимост в Иракски Кюрдистан. По думите му допитването няма да постигне желаното - членство в Съвета за сигурност на ООН. Изключително важна е ролята на международната общност в тази ситуация, която безспорно разклаща стабилността в региона, добави арабистът. “Кюрдите в Ирак реално имат държава, имат свое правителство, свой парламент, който от две години не е заседавал и сега за пръв път той ще бъде свикан. Имат си президент - Масут Барзани, на когото също му е изтекъл мандата и опозицията много често му го напомня. Имат си армия, университети -тоест има държава. Признаването е това, което на тях им липсва и референдума се опитва да гарантира това качество. Естествено тука трябва да има и мнението на Международната общност, на световните сили най-вече. Както е известно, за да може да бъде една държава международно призната, трябва да мине през съвета за сигурност, тоест 5-те държави-членки да се произнесат. В конкретния случай водещи са САЩ“, обясни проф. Чуков. Относно шестия кръг от преговори за Сирия в Астана професорът коментира, че въпреки политическата воля за постигането на договорености, все още има точки, по които има разминаване. Освен, че на този етап на преговори ясно се очертават зоните за влияние, се вижда и механизмът, по който те ще се управляват, каза още арабистът.", "date": "2017.09.15", "title": "Проф. Владимир Чуков, арабист: Положителен вот на кюрдския референдум в Ирак няма да доведе до позитиви за Ербил"}
{"url": "http://www.focus-news.net/news/2017/09/15/2436063/pregled-na-osnovnite-temi-v-dobrudzhanskiya-pechat.html", "text": "„Питейната вода в Каварна и част от селата може да доведе до чревни заболявания “, съобщава на първа страница вестник „Нова добруджанска трибуна“. Регионалната здравна инспекция е препоръчала да не се консумира вода в тези населени места. Установени са отклонения от нормите за качество на водата и това създава опасност за здравето на хората. Селата са Крупен, Могилище и Било. Вестникът припомня, че през месец юни отново е имало проблеми с качеството на водата в тези райони. „Евродепутат организира инициатива за безопасност на велосипедите“, съобщава изданието. Обучително вело ревю ще се проведе на 16 септември от 10,30 часа на скейтпарка в Градския парк „Св. Георги“ в Добрич. Организирано е от евродепутата Емил Радев и е в подкрепа на Европейския ден без загинали по пътя. „Оцветяването на пешеходните пътеки продължава и следващата седмица“, съобщава всекидневникът. Инициативата е нова за Добрич и е на кметския екип. Част от средствата за закупуване на материалите са осигурени от най-голямата международна женска организация към ООН. „Безплатна правна информация за гражданите е новата услуга, която вече предлага Регионална библиотека „Дора Габе”, съобщава всекидневникът. Услугата е  съвсем нова и полезна. Всеки посетител на библиотеката има възможност да получи напълно безплатно правна информация относно правни въпроси или казуси, които му се налага да решава в своето ежедневие. Експерти в библиотеката ще насочат желаещите граждани  как да се справят с юридическите проблеми, които имат.707 са първолаците, които ще прекрачат в Добрич училищния праг, съобщава другият регионален вестник „Добруджанска трибуна“. Всички малчугани ще получат като подарък от кмета Йордан Йорданов по две занимателни тетрадки, на чиито корици са снимки на паметника на ген. Иван Колев и часовниковата кула в „Старият Добрич“. Тетрадките са за упражнение по писане и математика. Кметът ще открие тържествено новата учебна година в 9,00 часа в СУ „Любен Каравелов“ и в 10,00 часа в Езикова гимназия „Гео Милев“. „С изложба и прожекция на студентско кино продължава „Виа Понтика“, съобщава вестникът. В Балчик се провежда международният фестивал за млади таланти. В 17,00 часа в Художествената галерия ще бъде открита изложба „Плакат“. Прожекцията на студентско кино ще се състои от 20,00 часа в Каменна зала в Държавния културен институт „Двореца“. От спортната страница – „Добруджа“ играе по-рано заради пряко предаване по интернет“. Трета поредна победа за сезона гонят добричлии в домакинство срещу „Светкавица“. Футболната среща е от VI-я кръг на Североизточна трета лига.", "date": "2017.09.15", "title": "Преглед на основните теми в добруджанския печат"}
{"url": "http://www.focus-news.net/news/2017/09/15/2436064/stara-zagora-gradskiyat-transport-shte-bade-bezplaten-za-uchenitsite.html", "text": "Градският транспорт в Стара Загора ще е безплатен за всички ученици за първия учебен ден, съобщиха от пресцентъра на Община Стара Загора. Инициативата е на Кмета Живко Тодоров и е жест към всички ученици, като им пожелава здрава и успешна учебна година.\r\nОт нея могат да се възползват 18 000 деца, от които 1500 ще прекрачат училищния праг за първи път.", "date": "2017.09.15", "title": "Стара Загора: Градският транспорт ще бъде безплатен за учениците"}
{"url": "http://www.focus-news.net/news/2017/09/15/2436065/sport-17-natsionalni-anti-dopingovi-agentsii-sa-poiskali-rusiya-da-bade-izvadena-ot-spisaka-na-uchastnitsite-za-zimnite-olimpiyski-igri-v-pyonchang-prez-2018-godina.html", "text": "Седемнадесет национални анти-допингови организации са поискали Русия да не бъде допусната до участие на Зимната олимпиада в Пьончанг през 2018 година, само пет месеца преди началото на игрите. Групата заяви, че МОК „отказва да признае вината на Русия за един от най-големите скандали в историята на спорта и по този начин вреди на чистите атлети и на бъдещето на олимпийското движение.“\r\nОрганизацията НАДОС, която е съставена основно от американски и британски анти-допингови агенции, настоява, че Русия трябва да бъде наказана „за доказана корупция по време на игрите в Сочи през 2014 година и за провала ѝ в следването на правилата за чист спорт“", "date": "2017.09.15", "title": "Спорт: 17 национални анти-допингови агенции са поискали Русия да бъде извадена от списъка на участниците за Зимните олимпийски игри в Пьончанг през 2018 година"}
{"url": "http://www.focus-news.net/news/2017/09/15/2436066/das-wochenblatt-dvama-balgari-sa-arestuvani-za-krazhba-na-dareniya-ot-tsarkvi-v-germaniya.html", "text": "Двама граждани на България са арестувани от германската полиция за кражба на дарения, съобщава седмичното издание Das Wochenblatt. \r\nМъжете, на 43 г. и 47 г., са задържани от правоохранителните органи още в сряда, при опит да разбият кутия със събрани средства за бедните, поставена в близост до църква. При претърсването им полицията е открила сума в размер на около две хиляди евро и инструменти в автомобила им.\r\nСъобщава се, че двамата българи са заподозрени за извършването на серия грабежи от църкви. Единият от тях – 43-годишния заподозрян,  е бил арестуван миналата година за подобни престъпления в района на Регенсбург. \r\nУточнява се, че двамата българи нямат разрешително за постоянен престой в Германия.  Тереза Герова", "date": "2017.09.15", "title": "Das Wochenblatt: Двама българи са арестувани за кражба на дарения от църкви в Германия"}
{"url": "http://www.focus-news.net/news/2017/09/15/2436067/blagoevgrad-izvarshva-se-remont-na-ulichen-vodoprovod-po-ulitsa-opalchenska-v-razlog.html", "text": "Започва ремонт на уличен водопровод по улица „Опълченска“ в Разлог. Това съобщиха за Радио „Фокус“ – Пирин от „Водоснабдяване и канализация” ЕООД – Благоевград. Дейностите по реконструкцията на съоръжението ще продължат до 31 октомври. Поради тази причина в часовете от 08:30 до 19:30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаване на водоподаването, да се запасят с необходимото им количество вода за питейно-битови нужди.\r\nЛора КАЛЧЕВА", "date": "2017.09.15", "title": "Благоевград: Извършва се ремонт на уличен водопровод по улица „Опълченска“ в Разлог"}
{"url": "http://www.focus-news.net/news/2017/09/15/2436068/sofiya-zabranyavat-se-prestoyat-i-parkiraneto-na-ulknaleksandar-parvi-v-chastta-do-sghg-zaradi-provezhdane-na-kulturno-sabitie.html", "text": "От 14.00 часа до 20.00 часа на 17 септември се забраняват престоят и паркирането на пътни превозни средства, с изключение на автомобилите, обслужващи мероприятието на ул. “Кн.Александър Първи“, в частта до СГХГ,  заради провеждане на културно събитие. Това съобщиха от пресцентъра на Столична община.", "date": "2017.09.15", "title": "София: Забраняват се престоят и паркирането на ул.“Кн.Александър Първи“, в частта до СГХГ, заради провеждане на културно събитие"}
{"url": "http://www.focus-news.net/news/2017/09/15/2436069/plovdiv-ostava-zabraneno-dvizhenieto-na-kamioni-nad-12-tona-po-patya-popovitsa-bolyartsi-zaradi-namalen-gabarit-na-patnoto-platno.html", "text": "Остава забранено и движението на камиони над 12 тона по пътя Поповица-Болярци, заради намален габарит на пътното платно, съобщи за Радио „Фокус“-Пловдив дежурният в Областно пътно управление. Срокът на ограничението е до 20.12. 2017 година. Забранено е преминаването на камиони с височина над 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Все още е ограничено преминаването на всички моторни превозни средства по пътя Белица-Загражден-Давидково, в участъка от км 13 до км 18, заради разрушена настилка.\r\nОпасност от падащи камъни и свличане на земна маса има по направленията Асеновград-Смолян, Смолян-Кричим-Стамболийски, Кричим-Девин, Юговско ханче-Югово-Лъки-Здравец и Троян-Кърнаре, както и при проходите „Козница“ и „Стражата“. Водачите трябва да шофират внимателно там.\r\nНатоварено е движението на територията на град Пловдив. Във връзка с поредния етап от реконструкцията на бул. „Руски“ до 31 декември е забранено движението на пътни превозни средства в източното платно на булеварда, в  участъка  от  кръстовището  с  Централна гара  до кръстовището с ул. „Любен Каравелов“. Въведена е временна организация на движението в района на ремонтните дейности, което налага промени в маршрутите на четири линии от вътрешноградския транспорт.\r\nКристиян ГАРОВ", "date": "2017.09.15", "title": "Пловдив: Остава забранено движението на камиони над 12 тона по пътя Поповица-Болярци, заради намален габарит на пътното платно"}
{"url": "http://www.focus-news.net/news/2017/09/15/2436070/dobrich-v-rehabilitatsiya-e-okolovrastniyat-pat-na-dobrich.html", "text": "В рехабилитация е Околовръстният път на Добрич, която ще продължи до края на месец октомври, предаде кореспондентът на Радио „Фокус” – Варна. В рехабилитация за същия период е и пътната отсечка Варна-Добрич-Кардам. Като обходен маршрут за град Варна и обратно може да се ползва пътя Добрич-Оброчище- Рогачево-Кичево- Варна или Добрич-курортен комплекс „Албена“-Кранево- курортен комплекс „Златни пясъци“- Варна. Частични ремонтни дейности на асфалтовата настилка се извършват между селата Захари Стояново и Дуранкулак. Удължен е срокът на въведеното ограничение за движение на МПС над 10 тона по пътя Кранево-Варна до 1 декември тази година. Обходният маршрут е Кичево-Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Времето в Добрич е слънчево и ясно, тихо е, температурата е около 14 градуса.\r\nЖулиета НИКОЛОВА", "date": "2017.09.15", "title": "Добрич: В рехабилитация е Околовръстният път на Добрич"}
{"url": "http://www.focus-news.net/news/2017/09/15/2436071/d-r-atanas-kambitov-neka-s-parviya-zvanets-da-zapochne-edna-godina-na-uspehi-novi-znaniya-i-priyatelstva.html", "text": "Нека с първия звънец да започне една година на успехи, нови знания и приятелства. Това се казва в приветствието на кмета на Община Благоевград д-р Атанас Камбитов по повод първия учебен ден, съобщиха от пресцентъра на общината. „Пожелавам Ви този ден да бъде незабравим за Вас! С първия звънец да започне една година на успехи, нови знания, приятелства! С доверие подайте ръка на своите учители, за да Ви поведат по пътя на мъдростта и знанието! Бъдете любопитни, задавайте въпроси, искайте знания, умения! Помнете, че Вие сте нашето по- добро и светло бъдеще“, се посочва в посланието на кмета.  \r\n„Уважаеми учители и родители, подкрепяйте, мотивирайте, предизвиквайте въображението и мечтите на децата на Благоевград, децата на България! Бъдете техния пример и упора! Успешна нова учебна 2017/ 2018 година“, се казва още в обръщението на д-р Атанас Камбитов.", "date": "2017.09.15", "title": "Д-р Атанас Камбитов: Нека с първия звънец да започне една година на успехи, нови знания и приятелства"}
{"url": "http://www.focus-news.net/news/2017/09/15/2436072/dobrich-kavarna-e-domakin-na-zhivopisniya-plener-kavarna-2017.html", "text": "За 20-а поредна година Каварна е домакин на живописния пленер “Каварна 2017“. Това съобщиха от пресцентъра на Община Каварна. Организатор на събитието е Художествената галерия в Каварна, с подкрепата на Община Каварна. В пленера тази година участие ще вземат: Долорес Дилова, проф. Десислава Минчева, Ели Станчева, Веселин Начев, Боян Боев, Олгица Антова, Николай Бузов. Творците са от цяла България и се събрат в Каварна, за да претворят в платната си красотата на това кътче от родното Черноморие. Те пресъздават в картините си скалите, залива Болата, нос Чиракман, нос Калиакра, Камен бряг и други емблематични или по-малко познати места от Каварненския край. От 17.00 часа, в Художествена галерия „Христо Градечлиев“ творбите на талантливите художници ще бъдат изложени за посетители.", "date": "2017.09.15", "title": "Добрич: Каварна е домакин на живописния пленер “Каварна 2017“"}
{"url": "http://www.focus-news.net/news/2017/09/15/2436073/kmetat-na-smolyan-nikolay-melemov-15-septemvri-simvolizira-stremezha-na-balgarina-kam-znanie-i-nauka-sabira-v-edno-bezgrizhieto-i-opita-mladostta-i-madrostta.html", "text": "Отново е 15 септември – българският празник, посветен на духа и просвещението. Този ден символизира стремежа на българина към знание и наука, събира в едно безгрижието и опита, младостта и мъдростта. Това пише в поздравителния адрес до ученици, учители и родители кметът на Смолян Николай Мелемов по повод започването на новата учебна  2017-2018 година, съобщиха от пресцентъра на Община Смолян. С поздравителния адрес пише още: „Днес е денят на децата и техните родители, на вълнението от неповторимите ученически години.Скъпи ученици, бъдете здрави, весели и щастливи! Учете, творете и мечтайте, трупайте знания. Те ще Ви трябват, за да се справяте с всяка учебна и житейска ситуация, ще Ви помогнат да откриете хиляди нови и интересни неща за света и за самите Вас.Уважаеми педагози, на Вас пожелавам успешна и ползотворна нова учебна година, воля и мъдрост в благородната Ви мисия. Честит Първи ден на новата учебна 2017-2018 година! На добър час и сполука по пътя на знанието!“", "date": "2017.09.15", "title": "Кметът на Смолян Николай Мелемов: 15 септември символизира стремежа на българина към знание и наука, събира в едно безгрижието и опита, младостта и мъдростта"}
{"url": "http://www.focus-news.net/news/2017/09/15/2436074/zdf-v-navecherieto-na-izborite-za-bundestag-sayuzat-hdshss-gubi-podkrepata-na-grazhdanite-reytingat-na-gsdp-se-pokachva.html", "text": "Точно както преди четири години, малко преди изборите за Бундестаг Съюзът (ХДС/ХСС) губи подкрепа на германските граждани, предава телевизионният канал ZDF. Рейтингите на Германската социалдемократическа партия (ГСДП), Свободната демократическа партия и „Алтернатива за Германия“ се покачват леко. \r\nДанните от отделно проучване на общественото мнение показват, че 83 % от гражданите на ФРГ очакват победа за Ангела Меркел и Съюза (ХДС/ХСС) на предстоящите на 24 септември избори за федерален парламент. Към настоящия момент Съюзът (ХДС/ХСС) може да разчита на подкрепата на 36 % от избирателите (-2 %), ГСДП – 23 % (+ 1 %). „Левица“ и „Зелени“ остават на нива от девет и осем процента. СвДП е с 10 % (+1 %), точно колкото и „Алтернатива за Германия“.  Тереза Герова", "date": "2017.09.15", "title": "ZDF: В навечерието на изборите за Бундестаг: Съюзът (ХДС/ХСС) губи подкрепата на гражданите, рейтингът на ГСДП се покачва"}
{"url": "http://www.focus-news.net/news/2017/09/15/2436075/obshtinski-savet-blagoevgrad-shte-provede-izvanredno-zasedanie-vav-vrazka-s-asotsiatsiyata-po-vik.html", "text": "Общински съвет – Благоевград ще проведе извънредно заседание във връзка с Асоциацията по ВиК на 15 септември. Това съобщи за Радио „Фокус“ – Пирин Магдалена Тренчева, секретар на местния парламент. Сесията се налага поради  промяна на датата за провеждане на извънредно заседание на Общото събрание на Асоциацията по ВиК Благоевград,което беше отложено от 11 септември за 19 септември. Общинските съветници ще вземат решение за упълномощаване на Кмета на Община Благоевград – д-р Атанас Камбитов, да участва в предстоящото ново извънредно заседание на Общо събрание на Асоциацията по В и К Благоевград, което ще се проведе на 19 септември от 13:30, в Конферентната зала на първи етаж, в сградата на Областна администрация Благоевград и да гласува позицията на общината по определения дневен ред. Извънредната сесия ще се състои от 14.00 ч. в зала „22-ри Септември”.", "date": "2017.09.15", "title": "Общински съвет – Благоевград ще проведе извънредно заседание във връзка с Асоциацията по ВиК"}
{"url": "http://www.focus-news.net/news/2017/09/15/2436076/blagoevgrad-novata-uchebna-godina-na-teritoriyata-na-vsichki-uchebni-zavedeniya-v-obshtina-gotse-delchev-shte-zapochne-normalno.html", "text": "Новата учебна година на територията на всички учебни заведения в община Гоце Делчев ще започне нормално. Навсякъде са извършени предвидените ремонтни дейности и учебните заведения са напълно готови да посрещнат своите ученици. Това съобщиха от пресцентъра на общината. \r\nПървият учебен ден, училищата на територията на община Гоце Делчев ще прекрачат над 4200 ученика, като броят им е по-голям в сравнение с миналата година. В учебните заведения в град Гоце Делчев общият брой на учениците е 3200.\r\nНай-многобройни по численост на учениците и тази година ще бъдат двете гимназии – ПМГ «Яне Сандански» и НПГ «Димитър Талев», след което са Първо ОУ «Св.Св. Кирил и Методий» и Второ ОУ «Гоце Делчев»\r\nПървокласниците, които се очаква да влязат за първи път в класните стаи на учебните заведения в общината утре са 279 на брой. Само в трите основни училища в град Гоце Делчев, броят на първокласниците е 187. Окончателният и точен брой обаче, ще бъде напълно ясен в първите дни след началото на новата учебна година.", "date": "2017.09.15", "title": "Благоевград: Новата учебна година на територията на всички учебни заведения в община Гоце Делчев ще започне нормално"}
{"url": "http://www.focus-news.net/news/2017/09/15/2436077/tsar-simeon-ii-uchastva-v-22-rata-generalna-asambleya-na-svetovnata-organizatsiya-po-turizam-v-gr-chandu-kitay.html", "text": "От 11 до 16 септември 2017 г. Негово Величество цар Симеон II участва в 22–рата Генерална асамблея на Световната организация по туризъм (UNWTO) в качеството си на специален посланик на Международната година на устойчивия туризъм за развитие. Това съобщиха от пресофиса на н.в. цар Симеон II.  \r\nСъбитието се провежда в град Чънду, Китай като на официалното откриване присъстваха повече от 1300 делегати от над 130 държави. Конференцията има за цел на очертае световните приоритети в областта на туризма през 2018-2019 г. В дневния ред е предвиден и избор на нов генерален секретар на световната организация за следващите 4 години.\r\nОткриването беше последвано от сесия на високо равнище по въпросите на туризма и устойчивото развитие. Водещ на панела беше известният журналист от CNN Ричард Куест. Цар Симеон II направи изказване в рамките на тази дискусия, в която освен него участваха: д-р Талеб Рифай, генерален секретар на Световната организация по туризъм, Ли Джинзао, председател на Китайската национална администрация по туризъм, Сандра Хауърд, заместник-министър на туризма на Колумбия, Абулгас Гараеев, министър на туризма на Азербайджан, Мохамад Йехия Рашид, министър на туризма на Египет, Ламиа Буталеб, министър на туризма на Мароко и др.\r\nКато отбеляза очакваното внушително увеличение на броя на туристите към 2030 г., Цар Симеон заяви, че именно това увеличение би имало положителен ефект в няколко насоки: “Хората и обществата се опознават, което намалява враждите и недоверието. Разбирането на начина на живот на другите може да допринесе за мира. Това е факт, който трябва специално да бъде подчертан. Местните общности могат да извлекат големи ползи и да се развиват, благодарение на туристическия поток. “\r\n“Мащабното присъствие на чужденци не следва да се разглежда като заплаха за културата или традициите. Всъщност запомнящия се триптих: ”Пътувай, наслаждавай се и уважавай!” е един отличен девиз. “, заяви Царят. По-нататък в изказването си той подчерта, че счита три области, върху които правителствата следва да насочат усилията си, а именно: подобряване на местния стандарт на живот, стимулиране на дейности против климатичните промени и насърчаване на традиционния начин на живот. Негово Величество изрази своето дълбоко убеждение, че туризмът може да допринесе реално за по-добрия живот на толкова много хора.\r\n“Тъй като България, моята страна, се намира на историческия “Път на коприната”, аз от все сърце подкрепям предложението на нашите китайски домакини за туризъм в рамките на инициативата “Един пояс, един път”, завърши изказването си Цар Симеон.", "date": "2017.09.15", "title": "Цар Симеон II участва в 22-рата генерална асамблея на Световната организация по туризъм в гр. Чънду, Китай"}
{"url": "http://www.focus-news.net/news/2017/09/15/2436078/standard-makedoniya-petrolen-razliv-se-priblizhava-kam-bregovete-na-atina.html", "text": "Гръцките власти призоваха местните жители и туристите да избягват посещение на някои от най-популярните плажове край столицата Атина заради петролен разлив от потънал танкер, който се приближава към брега, пише македонското електронно издание „Стандард“ .\r\nСъобщава се за малки петролни петна край плажовете на Глифада и Пирея. Кметът на Глифада Георгиос Папаниколау заяви, че общинските работници използват химикали в опит да почистят петната.\r\nМалък танкер „Агия Зони 2\" потъна в неделя при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.\r\nМестните власти съобщиха, че водолази за запечатали товарните помещения на кораба и ще започнат извличането на останалата част от горивото. Тереза Герова", "date": "2017.09.15", "title": "„Стандард“ (Македония): Петролен разлив се приближава към бреговете на Атина"}
{"url": "http://www.focus-news.net/news/2017/09/15/2436079/blagoevgrad-remont-na-ulichna-vodoprovodna-mrezha-po-ulitsa-partizanska-se-izvarshva-v-simitli.html", "text": "Ремонт на улична водопроводна мрежа по улица „Партизанска“ на кв. Дъгова махал се извършва в Симитли. Това съобщи за Радио „Фокус“ – Пирин дежурният диспечер във „Водоснабдяване и канализация“ ЕООД – Благоевград. Дейностите по подобряване на съоръжението ще продължат до 31 октомври. В тази връзка до 18:00 часа водоподаването в посоченият участък ще бъде преустановено за времето на строително монтажните работи. Необходимо е живущите в района да се запазят с необходимите количества вода за битови нужди.\r\nЛора КАЛЧЕВА", "date": "2017.09.15", "title": "Благоевград: Ремонт на улична водопроводна мрежа по улица „Партизанска“ се извършва в Симитли"}
{"url": "http://www.focus-news.net/news/2017/09/15/2436080/zhelyo-boychev-bsp-prietite-promeni-v-zakona-za-opazvane-na-okolnata-sreda-sa-opasen-pretsedent-za-darzhavata.html", "text": "Приетите промени в Закона за опазване на околната среда са опасен прецедент за държавата. Това каза в сутрешния блок „Добро утро, България“ на Радио „Фокус“ зам.-председателят на ПГ на „БСП за България“ Жельо Бойчев. По думите му това дава ясен знак за функционирането на страната и достъпа до право и гарантиране правата на всеки един български гражданин. Предстои спазване на заявеното от лидера на левицата за внасяне законопроекта в Конституционния съд, който да се произнесе. Бойчев добави, че не могат да бъдат приети аргументите на вносителите. „Много нелепо е ако кажем, че в момента наличието на втора инстанция пречи за реализиране на някои от големите проекти до момента в страната. Това е прекалено невярно. Съвсем други са проблемите – в начина на подготовка на проектите, в забавянето на много от процедурите, и въобще в тяхното качество и планирането на всички дейности от страна на държавата. Много елементарно е това разбиране още повече, че тука в законопроекта се говори само за обекти с национално значение и не е коректно да са част от примерите, които бяха давани. Основният принцип, който трябва да пазим, е гарантиране на правовата държава. Тя може да бъде именно съхранена и развивана само ако се гарантира правото и достъпа до правосъдие на всеки един български гражданин, обясни Жельо Бойчев. Той коментира още, че през този политически сезон БСП ще представи конкретни инициативи в сферата на образованието и преодоляване неравенството в обществото.", "date": "2017.09.15", "title": "Жельо Бойчев, БСП: Приетите промени в Закона за опазване на околната среда са опасен прецедент за държавата"}
{"url": "http://www.focus-news.net/news/2017/09/15/2436081/plovdiv-muzeyat-na-aviatsiyata-v-krumovo-se-vklyuchva-v-noshtta-na-muzeite-i-galeriite-v-grada.html", "text": "На 15 септември филиалът на Националния военноисторически музей (НВИМ) – Музеят на авиацията в Крумово се включва в Нощта на музеите и галериите в града с проекта си „По-близо до Космоса“. Това съобщиха от пресцентъра на НВИМ. В рамките на инициативата от 15.00 до 20.00 часа музеят ще посреща своите гости с вход свободен, а посетителите ще се отправят на междузвездна разходка. Те ще могат да си направят снимка за спомен като първия български космонавт, ще разберат как се произвежда космическа храна и ще я дегустират. Любителите на авиацията ще разгледат отвътре кабините на вертолетите Ми-1 и Ми-24 и ще открият нова информация за летателните апарати от външната експозиция в играта „Летец откривател“.\r\nЗа първи път в този ден гостите на музея ще могат да разгледат и международната фотоизложба „Армиите в Голямата война“, създадена от Института за история на Италианското възраждане в сътрудничество с Фондация Исторически музей на Трентино, и реализирана със съдействието на Национален военноисторически музей – София, и Музей за военна история – Виена. Изложбата представя участието на Австрия, България, Франция, Германия, Турция, Обединеното кралство и Съединени американски щати в Първата световна война.\r\nПредвидена е следната програма:\r\n- 15.00 – 20 часа: вход свободен;\r\n- 15.00 – 20 часа: възможност за снимка в космически костюм, чрез специално изработено табло със снимка на костюма на Георги Иванов;\r\n- 15.00 – 20 часа: достъп на посетителите до кабините на вертолетите Ми-1 и Ми-24;\r\n- 15.00 – 20 часа: игра „Летец откривател“ – откриване на детайли на летателните апарати от външната експозиция и свързване с конкретните самолети и вертолети, на които принадлежат;\r\n- 17.00 – 18.00 часа: презентация на производството на лиофилизирани храни и методите на сублимационно сушене /т.н космическа храна/ на доц. Илиана Начева от Института по криобилогия и хранителни технологии;\r\n- 18.00 – 20.00 часа: да вкусиш Космоса – дегустация на космическа храна на част от зрителите, избрани чрез томбола.", "date": "2017.09.15", "title": "Пловдив: Музеят на авиацията в Крумово се включва в Нощта на музеите и галериите в града"}
{"url": "http://www.focus-news.net/news/2017/09/15/2436082/blagoevgrad-s-tarzhestvena-programa-shte-otkriyat-novata-uchebna-godina-v-simitli.html", "text": "Новата учебна година в Средно училище „Св. Св. Кирил и Методий” Симитли ще бъде открита на 15 септември от 09.00 часа, с тържествена програма в двора на учебното заведение. Това съобщиха за Радио „Фокус“ – Пирин от Община Симитли. Има предвиден график за извозване на учениците с автобуси на първия учебен ден, който е както следва: Градево, Брежани,Крупник – 8:10 часа;  Дълга и Цветановска махала, Полето, Полена – 8:15 часа;  Черниче, Железница , Дрънкалица – 8:20 часа; Ораново (Косяк и център) – 8:25 часа. Обратното извозване ще бъде в 11:00 часа.", "date": "2017.09.15", "title": "Благоевград: С тържествена програма ще открият новата учебна година в Симитли"}
{"url": "http://www.focus-news.net/news/2017/09/15/2436083/api-do-1200-ch-se-ogranichava-dvizhenieto-po-avtomagistrala-hemus-v-posoka-varna-ot-km-74-do-kraya-na-magistralata-poradi-remont.html", "text": "Днес от 8:30 до 12:00 ч. се ограничава движението по автомагистрала \"Хемус\", в посока Варна, от км 74 до края на магистралата, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ). Обходният маршрут е през град Ябланица. \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.15", "title": "АПИ: До 12:00 ч. се ограничава движението по автомагистрала \"Хемус\" , в посока Варна, от км 74 до края на магистралата, поради ремонт"}
{"url": "http://www.focus-news.net/news/2017/09/15/2436084/tass-ban-ki-mun-poe-predsedatelskiya-post-na-etichnata-komisiya-na-mok.html", "text": "Бившият генерален секретар на ООН Бан Ки-мун бе избран за председател на Етичната комисия на Международния олимпийски комитет (МОК), предава TACC.\r\nЮжнокореецът бе избран на поста с гласуване, проведено в рамките на 131-та сесия на МОК в перуанската столица Лима. Бан Ки-мун получи подкрепата на 74 членове, четирима се изказаха „против“.  Тереза Герова", "date": "2017.09.15", "title": "ТАСС: Бан Ки-мун пое председателския пост на Етичната комисия на МОК"}
{"url": "http://www.focus-news.net/news/2017/09/15/2436085/pazardzhik-2-283-sa-parvoklasnitsite-v-oblastta.html", "text": "Общо 2 283 са първокласниците в област Пазарджик, съобщи за Радио „Фокус“ – Пазарджик Валентина Кайтазова, началник на Регионално управление на образованието (РУО)-Пазарджик. Тя обясни, че се очаква техния брой да се увеличи, тъй като много работещи в чужбина българи ще се завърнат със семействата си в страната. Кайтазова каза също, че през лятото са извършени ремонти в 56 учебни заведения. \r\n„Почистват се и се освежават учебните помещения в училищата в област Пазарджик. Доставена е училищната документация за началото на учебната година. Осигурени са и безплатните учебници за учениците от 1 до 7 клас. Очакват се и новите учебници за 2 и 6 клас“, уточни Кайтазова. Тя допълни, че за новата учебна година няма да има закрити учебни заведения. „Единственото училище, което бе закрито със заповед на министъра на образованието – това в село Симеоновец, община Септември. То обаче ще продължи да работи и през новата учебна година, тъй министерската заповед е обжалвана, а това спира изпълнението и“, каза също началникът на РУО-Пазарджик.\r\nВаня НИКОЛОВА", "date": "2017.09.15", "title": "Пазарджик: 2 283 са първокласниците в областта"}
{"url": "http://www.focus-news.net/news/2017/09/15/2436086/euractiv-ofitsialni-litsa-othvarliha-spekulatsiite-za-otteglyane-na-yerun-deyselblum-ot-predsedatelskiya-post-na-evrogrupata.html", "text": "Настоящият нидерландски финансов министър Йерун Дейселблум ще остане на поста председател на Еврогрупата до края на мандата си през януари. Това заявиха пред EurActiv официални лица от Брюксел, отхвърляйки по този начин разпространената по-рано информация, че той ще се оттегли от заеманата длъжност след поражението на изборите в родината му. \r\nВ петък, 15 септември, Дейселблум ще ръководи неформална среща на Еврогрупата в Талин, Естония.  Проблемите между Атина и канадската корпорация „Елдорадо Голд“ по отношение на мините на полуостров Халкидики ще бъдат включени в дневния ред на първата среща на Еврогрупата за новия сезон. Преди броени дни „Елдорадо Голд“ обяви, че спира инвестициите в оперативните си мини и проекти за развитие в Гърция поради закъснения, отговорни за които са управляващите в Атина.  Тереза Герова", "date": "2017.09.15", "title": "EurАctiv: Официални лица отхвърлиха спекулациите за оттегляне на Йерун Дейселблум от председателския пост на Еврогрупата"}
{"url": "http://www.focus-news.net/news/2017/09/15/2436087/kyustendil-kmetat-petar-paunov-shte-prisastva-na-otkrivaneto-na-uchebnata-godina-v-treto-osnovno-uchilishte-prof-marin-drinov.html", "text": "Кметът на Кюстендил Петър Паунов ще присъства на откриването на учебната година в Трето основно училище „Проф. Марин Дринов”. Това съобщиха за Радио „Фокус” – Кюстендил от Община Кюстендил. Началото на новата учебна година ще бъде поставено от 09.30 часа в двора на училището. Подготвена е музикално-поетична програма. \r\n404 са записаните към момента първокласници в община Кюстендил. Миналата година децата в първи клас бяха 420. За поредна година всички първокласници в Община Кюстендил ще получат като подарък за първия учебен ден православен буквар.\r\nВенцеслав ИЛЧЕВ", "date": "2017.09.15", "title": "Кюстендил: Кметът Петър Паунов ще присъства на откриването на учебната година в Трето основно училище „Проф. Марин Дринов”"}
{"url": "http://www.focus-news.net/news/2017/09/15/2436088/pazardzhik-okrazhniyat-sad-shte-gleda-delo-sreshtu-dvama-podsadimi-otglezhdali-631-rasteniya-marihuana-s-obshto-teglo-41-kg.html", "text": "Окръжният съд в Пазарджик ще гледа дело срещу двама подсъдими за отглеждане на марихуана, съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт срещу двама мъже, на които са повдигнати две обвинения: за това, че в ползвани от тях постройки в град Пазарджик са засяли и отглеждали 631 растения (марихуана) с общо тегло 41 кг и за това, че в същите постройки са държали с цел разпространение 6,970 кг марихуана на обща стойност 41 820 лева. Съдебното заседание е насрочено за 14.00 часа, а съдия-докладчик по делото е Коста Стоянов.\r\nВаня НИКОЛОВА", "date": "2017.09.15", "title": "Пазарджик: Окръжният съд ще гледа дело срещу двама подсъдими, отглеждали 631 растения марихуана с общо тегло 41 кг"}
{"url": "http://www.focus-news.net/news/2017/09/15/2436089/vatan-vanshniyat-ministar-na-pakistan-vragovete-na-turtsiya-sa-i-nashi-vragove.html", "text": "Министърът на външните работи на Пакистан Ходжа Мохамед Асъф декларира,  че „враговете на Турция няма как да не са и наши врагове”, информира електронното издание на вестник „Ватан”. Външният министър на Пакистан бе на официална визита в Анкара и след проведените срещи, включително и с президента Реджеп Тайип Ердоган, отговори на въпроси на Анадолската агенция. „По време на разговорите обсъдихме двустранните връзки и по-специално сътрудничеството в областта на отбраната и  търговските отношения. Също и регионални теми и конкретно обстановката в Афганистан. Пакистан стои до Турция в борбата с тероризма и това е елемент от вечното ни приятелство. Който и да е враг на турския народ, същевременно е враг и на държавата Пакистан. Ние оказваме пълна подкрепа на Турция в борбата срещу т. нар. ”Терористична организация на гюленистите/Паралелна държавна структура” (ФЕТО/ПДС), чийто вдъхновител и лидер Фетхуллах Гюлен е мафиот.”, декларира Ходжа Мохамед Асъф, цитиран от Анадолската агенция и от „Ватан”. Георги Димов", "date": "2017.09.15", "title": "„Ватан”: Външният министър на Пакистан: Враговете на Турция са и наши врагове"}
{"url": "http://www.focus-news.net/news/2017/09/15/2436090/blagoevgrad-okolo-4000-sa-parvoklasnitsite-v-oblastta.html", "text": "3 944 са първокласници днес за първи път ще прекрачат прага на учебните заведения в Област Благоевград. Това каза за Радио „Фокус“ – Пирин Методи Попов, началник отдел „Инспектиране и организационно-методическа дейност“ към Регионално управление на образованието (РУО)-Благоевград. Той отбеляза, че това не е окончателната цифра, тъй като тепърва предстои да има движение на деца и ученици. \r\n„Тоест, очакваме тази цифра да се промени, като се надяваме да бъде положително и броят на първокласниците да нарасне. Ако се опрем на тези цифра, в сравнение с предишната година, имаме намаление в броя на учениците в първи клас, но дано не се окажа прав и това да не е така. Очакваме първокласниците да бъдат по-малко от миналата година, но въпреки това имам надежда, че може да бъда опроверган, ще съберем към 15,00 часа информация за всички училища и ще имаме по-ясна картина за това колко са децата и каква е разликата в сравнение с предишните години“, каза още Попов. Той отбеляза, че за учебната 2017/2018 година няма преобразуване или закриване на образователни институции на територията на Благоевградска област.\r\nЛивия НИНОВА", "date": "2017.09.15", "title": "Благоевград: Около 4000 са първокласниците в областта"}
{"url": "http://www.focus-news.net/news/2017/09/15/2436091/kyustendil-kmetat-na-dupnitsa-metodi-chimev-shte-otkrie-novata-uchebna-godina-v-osnovno-uchilishte-hristo-botev-v-selo-kraynitsi.html", "text": "Кметът на община Дупница Методи Чимев ще открие новата учебна година в Основно училище „Христо Ботев” в село Крайници. Това съобщи за Радио „Фокус” – Кюстендил Тодор Петков, началник на отдел „Образование” към Общината. Откриването на учебната година ще бъде в 09.30 часа. \r\n375 деца ще прекрачат за първи път училищния праг в Дупница. Тази година тетрадки, блок за рисуване и химикали са подаръците, които Община Дупница осигурява традиционно за първокласниците.\r\nВенцеслав ИЛЧЕВ", "date": "2017.09.15", "title": "Кюстендил: Кметът на Дупница Методи Чимев ще открие новата учебна година в Основно училище „Христо Ботев” в село Крайници"}
{"url": "http://www.focus-news.net/news/2017/09/15/2436092/afp-v-parizh-e-izvarsheno-napadenie-sreshtu-voennosluzhesht.html", "text": "Във френската столица Париж отново е извършено нападение срещу военнослужещ, предава AFP.\r\nПо първоначални данни френският войник е нападнат с нож.\r\nДруги подробности за атаката към момента не се привеждат. Тереза Герова", "date": "2017.09.15", "title": "AFP: В Париж е извършено нападение срещу военнослужещ"}
{"url": "http://www.focus-news.net/news/2017/09/15/2436093/ministar-temenuzhka-petkova-v-momenta-rabotim-varhu-promeni-v-zakona-za-energetikata-s-koito-da-se-opredeli-tochna-normativna-baza-za-sanktsiite-za-krazhba-na-tok.html", "text": "В момента работим с колегите от КЕВР и колегите от електроразпределителните предприятия върху промени в закона за енергетиката, с които да се определи точна нормативна база за санкциите за кражба на ток. Това каза министърът на енергетиката Теменужка Петкова в предаването „Тази сутрин“ по БТВ.\r\nМинистърът обясни, че това е много сериозен проблем както за енергоразпределителните предприятия, така и за целия енергиен сектор и за потребители на електрическа енергия. „От много дълго време Комисията за енергийно и водно регулиране, ЕРП-тата и Министерството на енергетиката се опитваме да променим нормативната уредба в тази посока, защото до съвсем скоро съществуваше една такава несправедливост, свързана с това, че тези, които си позволяваха да крадат електрическа енергия, на практика заплащаха този откраднат ток на цена, която е равна на технологичните загуби - приблизително 39 лв., и само за три месеца назад. Комисията за енергийно и водно регулиране направи опит да смени тези правила, но от чисто правна гледна точка този акт се оспори и беше отменен, тъй като се постави под съмнение правото на КЕВР да поставя подобна цена на електрическата енергия“, каза Петкова.\r\nТя уточни, че загубите от кражбите се поемат изцяло от електроразпределителните предприятия, а не от гражданите. „Но остава чувство на несправедливост в обществото, че някой краде електрическа енергия за сметка на всички останали, които са добросъвестни платци. Има много лица, които са осъдени за кражба на електрическа енергия, което означава, че държавата е предприела много сериозни мерки в тази насока. В останалите страни членки на ЕС има въведени много строги механизми по отношение на този род влияния“, каза Петкова.", "date": "2017.09.15", "title": "Министър Теменужка Петкова: В момента работим върху промени в Закона за енергетиката, с които да се определи точна нормативна база за санкциите за кражба на ток"}
{"url": "http://www.focus-news.net/news/2017/09/15/2436094/varna-nad-4-000-sa-parvoklasnitsite-zapisani-v-uchilishtata-v-oblastta-za-novata-uchebna-godina.html", "text": "Над 4 000 са първокласниците, записани в училищата във Варна и областта през учебната 2017/2018 година, предаде репортер на Радио „Фокус“ – Варна. 3 234 първокласници ще прекрачат за първи път училищния праг във Варна. Те са записани в 37 общински училища, като 2 476 деца ще бъдат обхванати в целодневна организация на учебния ден. В подготвителните групи в училищата са записани 553 деца на шест години и 208 деца на пет години. От тях на целодневен режим са общо 272 деца. Общински детски градини ще посещават 2 552 шестгодишни и 3 078 петгодишни деца. \r\nЗа родителите на децата в детските градини и в училищата е важно да знаят, че учебните помагала за пет и шестгодишните, както и учебниците за учениците от първи до седми клас, са безплатни. От дирекция „Образование и младежки дейности“ напомнят, че е недопустимо ръководствата на училища и градини да събират пари от родители и настойници за ремонти и обзавеждане на училищна база. Във всяка от образователните институции по силата на Закона за предучилищното и училищното образование функционира Обществен съвет, който е орган за обществен контрол и при необходимост родителите могат да потърсят неговото съдействие, допълниха от дирекцията. През летните месеци са извършени ремонти в 30 училища и 22 детски градини на територията на община Варна. По данни на директорите, учебната година ще бъде открита нормално във всички училища. \r\nВъв връзка с началото на учебната година бе извършено и обновяване на пешеходните пътеки, както и възстановяване на липсващи знаци около детските ясли и градини, училищата и висшите учебни заведения във Варна. Екипи от районните администрации провериха уличното осветление около учебните заведения. Премахват се още сухи клони от дърветата, както и такива, които закриват светофарните уредби. За първия учебен ден във всяко училище в града и областта е осигурено полицейско присъствие, включително и на екипи на „Пътна полиция“ за районите с интензивен трафик около учебните заведения.  С началото на учебната година стартира и традиционната акция „Децата тръгват на училище! Да ги пазим на пътя!“\r\nМарияна ВАЛЕНТИНОВА", "date": "2017.09.15", "title": "Варна: Над 4 000 са първокласниците, записани в училищата в областта за новата учебна година"}
{"url": "http://www.focus-news.net/news/2017/09/15/2436095/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ясно и тихо, духа слаб вятър по билата. Сутрешните температури са от 11 до 15 градуса. Работят лифтовите съоръжения в Банско, Пампорово и Боровец. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.15", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/15/2436096/pazardzhik-1-379-detsa-sa-zapisani-v-uchilishtata-v-obshtina-peshtera-za-novata-uchebna-godina.html", "text": "1 379 деца са записани в училищата в община Пещера за новата учебна година. Това съобщи за Радио „Фокус“ – Пазарджик Стоян Йовчев от общинската администрация. В професионалните гимназии ще учат 288 младежи и девойки. Децата, които ще се обучават и възпитават в детските градини през учебната 2017/2018 г. са 539, от тях 202 подлежат на задължителна предучилищна подготовка. Във всички детски градини са извършени необходимите ремонти и подменено обзавеждане, за да посрещнат децата при максимално добри условия. Материалната база на общинските училища е добра и през лятната ваканция с извършени частични ремонти само в две от тях.\r\nВаня НИКОЛОВА", "date": "2017.09.15", "title": "Пазарджик: 1 379 деца са записани в училищата в община Пещера за новата учебна година"}
{"url": "http://www.focus-news.net/news/2017/09/15/2436097/burgas-65-godishna-ruska-turistka-se-e-udavila-na-plazh-robinzon-kray-vilno-selishte-elenite.html", "text": "На 14 септември 2017г. в Районно управление - Несебър е получено съобщение  за инцидент в района на плаж \"Робинзон\", разположен срещу хотел \"Paradise Beach\" западно от вилно селище \"Елените\", при който се удавила 65-годишната руска туристка А.Г., пристигнала в България на 26 август т. г. и отседнала в Свети влас. Това съобщават от ОДМВР - Бургас. При извършения първоначален оглед видими следи от насилие не са открити. Тялото на А. Г. е откарано за аутопсия в \"Съдебна медицина» при УМБАЛ – Бургас. Работата по случая продължава от служители на Районно управление – Несебър.", "date": "2017.09.15", "title": "Бургас: 65-годишна руска туристка се е удавила на плаж \"Робинзон\" край вилно селище \"Елените\""}
{"url": "http://www.focus-news.net/news/2017/09/15/2436098/kyustendil-nad-11-550-sa-uchenitsite-v-oblastta.html", "text": "Над 11 550 са учениците в област Кюстендил. Това съобщи за Радио „Фокус” – Кюстендил Радостина Новакова, началник на Регионално управление на образованието – Кюстендил. Учениците са разпределени в 535 паралелки в 41 училища. \r\nДве от училищата са в списъка на Министерство на образованието и науката за иновативни училища, това са Основно училище „Даскал Димитри” и Основно училище “Христо Ботев” в Кюстендил. Основно училище „Св. Климент Охридски” в Дупница е преобразувано в Средно училище. 19 са детските градини в област Кюстендил, с една по- малко от миналата учебна година. Причината е, че една детска градина е станала филиал на друга в Дупница. \r\n„Училищата имат готовност за откриване на учебната година. Налице е ресурсна обезпеченост с учители”, каза Радостина Новакова.\r\nВенцеслав ИЛЧЕВ", "date": "2017.09.15", "title": "Кюстендил: Над 11 550 са учениците в областта"}
{"url": "http://www.focus-news.net/news/2017/09/15/2436099/parlamentarnata-grupa-na-bsp-za-balgariya-otbelyazva-15-ti-septemvri-s-initsiativa.html", "text": "Народните представители от Парламентарната група на \"БСП за България\" ще отбележат 15-ти септември с инициатива. Това съобщиха от пресцентъра на Националния съвет на БСП. По случай първия учебен ден, в цялата страна депутатите от левицата ще даряват книги и помагала на училища и читалища, където децата да могат да ги ползват. Те ще дарят и детски книжки на детска градина в град Тераклия, Молдова.", "date": "2017.09.15", "title": "Парламентарната група на \"БСП за България\" отбелязва 15-ти септември с инициатива"}
{"url": "http://www.focus-news.net/news/2017/09/15/2436100/afp-v-parizh-e-izvarsheno-napadenie-s-hladno-orazhie-sreshtu-frenski-voennosluzhesht.html", "text": "Във френската столица Париж отново е извършено нападение срещу военнослужещ, предава AFP.\r\nПо първоначални данни френският войник е нападнат от неизвестно лице, въоръжено с хладно оръжие. Нападателят се е насочил към патрулиращия военнослужещ, изричайки думи към Аллах. Мъжът е бил овладян бързо от войника. \r\nНе се привеждат данни за състоянието на френския военнослужещ.. Тереза Герова", "date": "2017.09.15", "title": "AFP: В Париж е извършено нападение с хладно оръжие срещу френски военнослужещ"}
{"url": "http://www.focus-news.net/news/2017/09/15/2436101/plovdiv-sindikatite-vav-vmz-sopot-organizirat-miting-v-podkrepa-na-politikata-na-pravitelstvoto-kam-darzhavnite-druzhestva-ot-voenno-promishleniya-kompleks.html", "text": "Синдикатите във „ВМЗ“-Сопот организират митинг в подкрепа на политиката на правителството към държавните дружества от Военно-промишления комплекс (ВПК). Това съобщи за Радио „Фокус“-Пловдив председателят на структурата на КТ „Подкрепа“ във \"ВМЗ\" Димитър Атанасов. „От 11 часа днес пред централния портал на дружеството ще препотвърдим позицията си, оповестена на 11 т. м. за подкрепа на идеята на правителството за редуциране или напълно отстраняване на посредниците при извършване на търговски сделки между държавните фирми и други търговски организации, както и към кабинета за проявената ангажираност към ВПК“, каза Атанасов. Според него за първи път от много години държавата показва такава ангажираност, целяща оздравяване и модернизиране, както и по-достойно възнаграждение на работниците и служителите от ВПК.\r\nЦветана ТОНЧЕВА", "date": "2017.09.15", "title": "Пловдив: Синдикатите във „ВМЗ“-Сопот организират митинг в подкрепа на политиката на правителството към държавните дружества от Военно-промишления комплекс"}
{"url": "http://www.focus-news.net/news/2017/09/15/2436102/mvr-dvama-dushi-sa-zaginali-a-29-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 29 са ранени при 24 катастрофи в страната през изминалото денонощие. Това съобщиха от пресцентъра на МВР. В София трима души са ранени при 3 тежки и 187 леки пътни произшествия. От началото на месеца в страната са станали 282 катастрофи. Загинали са 26 души, а 343 са ранени. От началото на годината 438 души са загинали, а 5969 са ранени в катастрофи. Станали са 4710 пътни произшествия.", "date": "2017.09.15", "title": "МВР: Двама души са загинали, а 29 са ранени при катастрофи в страната през изминалото денонощие"}
{"url": "http://www.focus-news.net/news/2017/09/15/2436103/pregled-na-osnovnite-temi-vav-varnenskiya-pechat.html", "text": "„Спасяват от исхемичен инсулт до 6-ия час“, е заглавие от първа страница в днешния брой на варненския вестник „Черно море“. България е на първо място по смъртност и инвалидност от мозъчни инсулти, уникалното е, че вече имаме възможност да реагираме своевременно и да дадем огромен шанс на пациентите, ако дойдат при нас до 6-ия час. Това съобщи на пресконференция проф. д-р Силва Андонова, национален консултант по неврология и шеф на клиниката по нервни болести в УМБАЛ „Света Марина“ във Варна. Тя обясни, че става дума за ендоваскуларно (вътресъдово) лечение при исхемичен инсулт. От юни м.г. разходите за него (те могат да достигнат до 20 000 лв. на пациент) се поемат изцяло от Министерството на здравеопазването. Лечебната процедура включва вадене на тромб от мозъка или поставяне на стент, което може да се извърши само в оторизирана болница. \r\n„Полицаите отново се събраха на протест“, информира изданието. Навръх деня на професионалния празник на пожарникарите служители в системата на МВР се събраха на протест във Варна. Те настояват заплатите им да се увеличат с 15% със задна дата, но от ведомството контрираха, че това няма как да стане. Полицейските синдикати вече извоюваха нови униформи и средства за тях – също със задна дата. \r\n„170 медици се грижат за децата в градини и училища“, информира вестникът. В детските градина и училища на територията на Варна са организирани 112 здравни кабинета, в които за живота и здравето на децата и учениците се грижат 170 медицински специалисти – лекари и сестри. Това съобщиха от общинската дирекция „Здравеопазване“. \r\n„110% е изпълнението на бюджета на Варна за 2016-а“, е друга тема в изданието. Председателят на ОбС – Варна, Тодор Балабанов инициира публично обсъждане на годишния отчет за изпълнението на бюджета и на сметките за средства от ЕС на общината за 2016 г. Стефка Господинова, директор на дирекция „Финанси и бюджет”, представи документа в зала „Пленарна“. Тя съобщи, че изпълнението е 110%. \r\n„Представител на ЕК дойде на областния съвет за развитие“, четем още в броя. Определящи за развитието на региона европейски проекти бяха разгледани на областния съвет за развитие, свикан от областния управител Стоян Пасев. На заседанието присъства Жарлот Жабо, представител на Европейската комисия. Представена бе дейността по проекта BLUE NET – мрежа на морските клъстъри за син растеж на икономиките на морските държави. В дискусията участваха и представители на партньорите по проекта от Италия, Румъния, Хърватия, Албания, както и представител на ГД „Морско дело и рибарство“. \r\n„Отчитат сериозен ръст на работещите без трудов договор в морските курорти“, е друга тема в броя. Сериозен ръст на всички основни нарушения по трудови правоотношения – работа без сключен писмен трудов договор, разпределението на работното време, заплащането на труда, е отчетен по вре- ме на инспекционната кампания на Изпълнителна агенция „Главна инспекция по труда“ в морските курорти през активния летен сезон на 2017 г. В рамките на кампанията са извършени 2033 проверки в 2092 предприятия с 34 800 заети в тях. Спрямо 2016 г. проверките в курортите са се увеличили с малко над 23%, информират от пресслужбата на Агенцията. „\r\n„Уроци по човещина ще дават животни във варненския зоопарк“, посочва изданието. Контактна зона, в която свободно да общуват посетители и питомци, отвори врати в зоопарка във Варна. В новото пространство ще има животни, които не са агресивни и опасни за посетителите – зайци, кози, кокошки, патици. Децата ще могат да по- галят и нахранят ламата Президент, кошутата Ели и нейното бебе, белите зайчета и патета, токачки и пауни бебета, които са се излюпили тази година. Желаещите ще влизат на малки групи от по 5-7 души, за да не стресират животните.", "date": "2017.09.15", "title": "Преглед на основните теми във варненския печат"}
{"url": "http://www.focus-news.net/news/2017/09/15/2436104/ekathimerini-gratskoto-pravitelstvo-e-podlozheno-na-ostra-kritika-zaradi-ekologichnata-katastrofa-kray-atina.html", "text": "Природозащитници и опозиция разкритикуваха правителството в Атина за мудната му реакция за справяне с петролния разлив край южните брегове на столицата, определен от някои експерти като същинска екологична катастрофа, пише електронното издание Ekathimerini.\r\nМинистърът на транспорта Панайотис Коуроублис изрази готовност да подаде оставка, ако бъде призован да се оттегли от поста. След провеждане на инспекция на засегнатите зони, министърът заяви, че ситуацията е „значително подобрена\". В коментар по-късно правителственият говорител защити Коуроублис, добавяйки обаче, че министър-председателят Алексис Ципрас е бил информиран за ситуацията и ще прецени действията на министъра.\r\nПолитическата опозиция отправи критика към правителството, че не е реагирало по-рано на потъването на танкера „Агия Зони II\", който потъна още миналата неделя край остров Саламина. Лидерът на „Нова демокрация“ Кирякос Мицотакис, който посети плажовете, засегнати от разлива, обвини правителството, че е „хванато неподготвено за бедствието, което се случи в пристанището [на Пирея]\". Това означава, че при подобен инцидент на отдалечено място управляващите изобщо няма да са в състояние да реагират адекватно. \r\nВсе още не са ясни причините, довели до потъването на танкера. Гръцкият корабен регистър обаче издаде декларация, в която се казва, че танкерът не е бил сертифициран като плавателен съд.\r\nМеждувременно председателят на на профсъюза на моряците Джорджос Далакогиоргос заяви пред издания, че пълният екипаж не е бил на борда на танкера при потъването му. Спасени са двама души.  Тереза Герова", "date": "2017.09.15", "title": "Ekathimerini: Гръцкото правителство е подложено на остра критика заради „екологичната катастрофа“ край Атина"}
{"url": "http://www.focus-news.net/news/2017/09/15/2436105/premierat-boyko-borisov-pozhelavam-uspeshna-i-polzotvorna-uchebna-godina-na-vsichki-uchiteli-uchenitsi-i-roditeli-badete-zhivi-i-zdravi.html", "text": "Честит първи учебен ден на всички учители, ученици и родители. Бъдете живи и здрави. Пожелавам Ви учебната година да бъде успешна и ползотворна. На добър час!. Това написа премиерът Бойко Борисов в официалния си профил във „Фейсбук“ по повод първия учебен ден- 15 септември.", "date": "2017.09.15", "title": "Премиерът Бойко Борисов: Пожелавам успешна и ползотворна учебна година на всички учители, ученици и родители- бъдете живи и здрави"}
{"url": "http://www.focus-news.net/news/2017/09/15/2436106/dots-marchela-borisova-zam-direktor-na-natsionalnata-biblioteka-s-otvoreni-vrati-na-17-septemvri-shte-podkrepim-initsiativata-evropeyski-dni-na-nasledstvoto.html", "text": "Националната библиотека ще подкрепи инициативата \"Европейски дни на наследството\" и тази година с обявяването на отворени врати за посетители на 17 септември. Това каза в сутрешния блок „Добро утро, България“ на Радио „Фокус“ доц. Марчела Борисова, зам.-директор на Националната библиотека „Св. Св. Кирил и Методий“. Тя уточни, че на институцията ще бъде отворена за гостите от 9.00 до 13.00 часа.  \r\n“Подготвили сме изложба, която е озаглавена „София – традиции и модерност“ и във фокуса, на която е представата след Освобождението на София и софийския елит, който придобива светски блясък и европейски маниери. Нашите гости ще могат да разгледат и читалните зали, постоянната ни експозиция, която представя част от значимите документи в специална изложба „Книги, посоки, публики“, обясни тя. \r\nДоц. Марчела Борисова отбеляза, че приоритет на Националната библиотека остават дейностите по дигитализация. Тя добави, че отсега са предвидили дейности по отбелязване на годишнината на библиотеката, както и изненади, свързани с председателството на страната ни в ЕС.", "date": "2017.09.15", "title": "Доц. Марчела Борисова, зам.-директор на Националната библиотека: С отворени врати на 17 септември ще подкрепим инициативата \"Европейски дни на наследството\""}
{"url": "http://www.focus-news.net/news/2017/09/15/2436107/korneliya-ninova-bsp-mili-detsa-badete-lyuboznatelni-budni-i-uporiti-nauchenoto-dnes-e-vasheto-utre.html", "text": "Мили деца, бъдете любознателни, будни и упорити. Наученото днес е вашето утре. Скъпи учители, приемете нашето уважение за вашата отдаденост на професията и любов към учениците. Това написа лидерът на БСП Корнелия Нинова в официалния си профил във „Фейсбук“ по повод първия учебен ден- 15 септември. „Уважаеми родители, нека сме съпричастни с тревогите и радостите на децата си и много, много щастливи в семействата си. На добър час!“, пише още тя.", "date": "2017.09.15", "title": "Корнелия Нинова, БСП: Мили деца, бъдете любознателни, будни и упорити- наученото днес е вашето утре"}
{"url": "http://www.focus-news.net/news/2017/09/15/2436108/pregled-na-osnovnite-temi-vav-velikotarnovskiya-pechat.html", "text": "„Великотърновско училище призова парите за букети да отидат за паметник на св. Патриарх Евтимий“,  е заглавие от областния всекидневник „Янтра Днес”. Да дарят парите, които семействата са решили да заделят за закупуването на букети на учителите за първия учебен ден - за това призовават от ОУ “Свети Патриарх Евтимий“ във Велико Търново. Събраните средства ще бъдат предоставени за издигането на паметник на св. Евттимий в училищния двор. 8000 лв. са необходими за издигането на монумент, а дарителската акция за набиране на необходимите средства стартира на 15 септември.\r\n„Близо 8,7 млн. лв. за ремонти на 6 учебни заведения получава Община В. Търново“, е друго заглавие от ежедневника. 8 698 868 лв. за ремонти на шест учебни заведения ще получи Община Велико Търново. Със средствата изцяло ще бъдат обновени СУ “Владимир Комаров“, Спортното училище, СУ “Г. С. Раковски“ и детските градини “Рада войвода“, “Ален мак“ и “Пролет“. Парите ще бъдат вложени за подобряване на енергийната ефективност, на спортната инфраструктура, цялостна реконструкция на фасадите, външните дворове, обзавеждане и оборудване на класните стаи.\r\n„Над 500 оръжейници блокираха Хаинбоаз“, е заглавие от трета страница на ежедневника. “След като се намеси Прокуратурата най-после започна ремонт на новия водопровод в Свищов“ четем на страница четвърта в изданието. „Театър „Весел“ започна своя 20-и артистичен сезон“ пише на страница пет във всекидневника. На страница шест четем  интервю с Ивайло Отчев, председател на Общински съвет – Сухиндол. „Държавата не мисли за малките общини“, казва той пред изданието.\r\nНа спортната страница на вестник„Янтра Днес“ четем :“Етър“ тръгва срещу отборите от топ 5“.\r\n„Бившият шеф на огнеборците направи частна пожарна на летището в Горна Оряховица“, е заглавие от първа страница на другия областен ежедневник - “Борба“. Бившият директор на Областната пожарна във Велико Търново Йордан Йорданов ръководи първата частна пожарна служба у нас, която работи на летището в Горна Оряховица. 59-годишният служител на МВР бе пожарникар 35 години, от които над 20 г. бе най-големият шеф в областта. През август 2014 г. той си тръгна сам и обиден заради политически натиск върху ведомството. Бе изпратен с почести и с „Почетен знак Трета степен“ за заслуги към вътрешното министерство. И до днес бившият комисар отказва да съобщи на какъв натиск е бил подложен и от кого, но все пак се шегува, че у нас всички разбират от бедствия и аварии.\r\n“21 800 ученици влизат в класните стаи в област Велико Търново“, е друга тема от ежедневника. Около 21 800 ученици тръгват днес на училище в област Велико Търново. Първолаците, които за първи път ще прекрачат училищния праг, са 1782. Училищата са 85, като само едно в цялата област вече има статут на обединено и в него ще учат деца от I до X клас.\r\n“С близо 8,7 млн.  лв. ремонтират училища и детски заведения в старата столица“, “Улица призрак“ – четвърти век без асфалт, осветление и канали, а на 2 км от центъра на В. Търново“, “Цветан Цветанов: След десетилетия дебати в момента има воля за изготвяне на законопроект за старите столици“ и “Полицаи ще охраняват училищата на 15 септември“, са други заглавия от страниците на всекидневника.\r\n“Виолетовите“ готови за успех срещу “Беров“, очакват подкрепата на публиката“, “Железничарите“ приемат пряк съперник за челото, Фунду пред завръщане в “Локомотив““ и “Данислав Арсов най-бърз на писта „Пауталия“ в Кюстендил, със стара машина и думи отвя конкуренцията“, са заглавията от спортната страница на изданието.", "date": "2017.09.15", "title": "Преглед на основните теми във великотърновския печат"}
{"url": "http://www.focus-news.net/news/2017/09/15/2436109/politico-bryuksel-be-prizovan-da-udalzhi-sroka-na-granichniya-kontrol-v-shengenskoto-prostranstvo.html", "text": "Австрия, Франция, Германия, Дания и Норвегия призоваха Брюксел да удължи срока, в който държавите могат да наложат граничен контрол в Шенгенското пространство от две на четири години, съобщава електронното издание Politico в редакцията си за Европа. \r\n„Призоваваме Европейската комисия да внесе изменение на разпоредбите..., за да позволи на държавите членки да възобновят контрола по вътрешните граници за по-дълги периоди от предвидените понастоящем\", се посочва в неофициален документ, представен пред редакцията.\r\nВ пика на бежанската криза през септември 2015 г. пет държави - Германия, Австрия, Дания, Швеция и Норвегия, отново въведоха вътрешен граничен контрол за спиране на потока от мигранти и търсещи убежище. През май страните получиха разрешение да удължат контрола до средата на ноември.\r\nФранция, която отново въведе граничен контрол през ноември 2015 г. в отговор на засилената терористична заплаха, може да извършва стационарни проверки по границите си до края на месец октомври.\r\nТъй като миграционната криза може да бъде контролирана, заплахата от тероризъм е достатъчна причина за поддържане на граничния контрол в някои случаи, твърдят държавите, поискали удължаване на мярката. \r\n„Това ограничение на времето не отговаря на нуждите в контекста на дългосрочна терористична заплаха\", се казва в документа, в който се подчертава, че въвеждането на вътрешен граничен контрол е от съществено значение за укрепване на „способността на региона да се справя с кризисни ситуации\". Тереза Герова", "date": "2017.09.15", "title": "Politico: Брюксел бе призован да удължи срока на граничния контрол в Шенгенското пространство"}
{"url": "http://www.focus-news.net/news/2017/09/15/2436110/mvnr-balgariya-kategorichno-osazhda-izvarshenoto-poredno-izstrelvane-na-raketa-ot-kndr.html", "text": "В рамките на по-малко от две седмици КНДР направи втора изключително сериозна провокация, която засилва напрежението в региона и застрашава световния мир и сигурност. Това съобават от пресцентъра на Министерството на външните работи (МВнР).\r\nВ изявлението на МВнР се посочва още:\r\n\"Остро осъждаме това поредно нарушение на съответните резолюции на Съвета за сигурност на ООН. Приветстваме приетата единодушно на 11 септември 2017 г. нова Резолюция 2375, въвеждаща нови санкции срещу КНДР, както  и свикването днес на извънредно заседание на Съвета за сигурност по севернокорейската ядрена и ракетна програма.  \r\nБългария подкрепя изразеното от ВП Федерика Могерини намерение за по-активна роля на ЕС в търсенето на мирен изход от кризата, както и приемането на нови автономни санкции на ЕС и тясно взаимодействие с международните партньори по казуса.\r\nОтново настойчиво призоваваме КНДР да прекрати незабавно веднъж завинаги своята ядрена и балистична програма по цялостен и необратим начин, изпълнявайки в пълна степен своите международни ангажименти, както и да се ангажира с  конструктивен диалог с международната общност за намирането на изход от ситуацията по мирен път\".", "date": "2017.09.15", "title": "МВнР: България категорично осъжда извършеното поредно изстрелване на ракета от КНДР"}
{"url": "http://www.focus-news.net/news/2017/09/15/2436111/ministar-nikolina-angelkova-i-generalniyat-sekretar-na-sot-taleb-rifay-obsadiha-savmestni-initsiativi.html", "text": "Бъдещите съвместни инициативи между България и Световната организация по туризъм (СОТ) към ООН бяха обсъдени на среща между министъра на туризма Николина Ангелкова и генералния секретар на организацията Талеб Рифай. Това съобщиха от пресцентъра на Министерството на туризма. Разговорите се проведоха  в рамките  на 22-рата Генерална асамблея на СОТ, която се организира в китайския град Чънду. Фокусът на разговора между министър Ангелкова и генералния секретар на СОТ Рифай беше предстоящото провеждане на второто съвместно събитие с организацията в България. В края на 2018 г. у нас ще се организира Международен конгрес на световните цивилизации и древните маршрути към СОТ.  „ Сред причините да предложим точно това име за конгреса са няколко важни проекта и инициативи, свързани с настоящите регионални и световни проекти в икономическата и политическата сфера. Най-открояващият се от тях е „Един пояс, един път“, проект, чийто основен фокус е древния Път на коприната и тематично се допълва с инициативата „ЕС - Китай - 2018 година на туризма“, обясни Ангелкова. Международният конгрес  ще бъде резултат от съвместната работа на Министерство на туризма и специализираната организация към ООН. „На събитието ще бъдат поканени всички министри на туризма на държавите, които членуват в СОТ. Поканихме известния водещ на CNN Ричард Куест за модератор на конгреса“, допълни министърът на туризма и обясни, че 2018 г. е Европейска година на културното наследство, което прави уместен акцентът, който искаме да поставим върху културно-историческия туризъм. По време на срещата министърът на туризма представи и данни за положителния ръст на туристите в България. Близо 5 млн. чуждестранни туристи са посетили България в периода януари – юли 2017 г., като се отчита ръст от 7,2% процента спрямо същия период на миналата година. Общите приходи от международен туризъм в България от началото на годината до юни 2017 г. възлизат на 2,4 млрд. лв., което е с над 12% повече спрямо същия период на 2016 г., която бе рекордна за туризма, подчерта министър Ангелкова. Друга тема на разговора между министър Ангелкова и генералния секретар на СОТ Рифай беше проблемът, който среща България с недостига на кадри в туризма. „Работещите в сектор туризъм  формират основна част от неговия продукт и полагаме усилия  да се подобри подготовката и квалификацията им“, увери министърът на туризма и подчерта, че липсата на кадри е проблем, за чието разрешаване се работи активно.", "date": "2017.09.15", "title": "Министър Николина Ангелкова и генералният секретар на СОТ Талеб Рифай обсъдиха съвместни инициативи"}
{"url": "http://www.focus-news.net/news/2017/09/15/2436112/afp-nato-nastoyava-za-globalen-otgovor-na-bezrazsadnoto-izstrelvane-na-raketi-ot-severna-koreya.html", "text": "Генералният секретар на НАТО Йенс Столтенберг призова за „глобален отговор\" на последното изстрелване на ракета от страна на режима в Пхенян, наричайки го „безразсъдно нарушение на резолюциите на ООН\", предава AFP.\r\n„Изстрелването на ракета в Северна Корея е още едно безразсъдно нарушение на резолюциите на ООН - сериозна заплаха за световния мир и сигурност, която изисква глобален отговор\", пише Столтенберг в социалната мрежа „Туитър“.\r\nПоредното изстрелване на ракета на Пхенян бе извършено само дни след налагането на нови санкции срещу Северна Корея.. Тереза Герова", "date": "2017.09.15", "title": "AFP: НАТО настоява за „глобален отговор\" на „безразсъдното\" изстрелване на ракети от Северна Корея"}
{"url": "http://www.focus-news.net/news/2017/09/15/2436113/vratsa-lek-avtomobil-e-izgoryal-pri-pozhar-v-grada-uvredeni-sa-oshte-3-parkirani-v-blizost-avtomobila.html", "text": "В 02.56 ч. тази нощ в Районно управление на МВР-Враца е получено съобщение, че на ул. „Ил. Кръстеняков“ в град Враца, гори лек автомобил. Това съобщиха от ОДМВР-Враца. Огънят е потушен от служители на РСПБЗН-Враца. Напълно изгорял е лек автомобил „Сааб“. Огънят е увредил и паркираните наблизо леки автомобили „Мицубиши“ и „Ситроен“. Образувано  е досъдебно производство.", "date": "2017.09.15", "title": "Враца: Лек автомобил е изгорял при пожар в града, увредени са още 3 паркирани в близост автомобила"}
{"url": "http://www.focus-news.net/news/2017/09/15/2436114/stara-zagora-sadat-opredeli-myarka-za-neotklonenie-zadarzhane-pod-strazha-spryamo-40-godishen-shofyor-upravlyaval-avtomobil-s-358-promila-alkohol.html", "text": "По искане на Районна прокуратура - Стара Загора съдът определи мярка за неотклонение „задържане под стража“ спрямо Димитър Д., на 40 г., привлечен като обвиняем по бързо производство за това, че на 5 септември 2017 г. в Стара Загора, управлявал моторно превозно средство с концентрация на алкохол в кръвта си над 0,5 на хиляда, в частност - 3,58 промила, установено по надлежния ред, след като е осъден с влязла в сила присъда за деяние по чл.343б,ал.1 от НК - престъпление по чл.343б,ал.2 вр.ал.1 от Наказателния кодекс. Това съобщиха от пресцентъра на Апелативна прокуратура-Пловдив.\r\nНа 5 септември 2017 г., в гр. Стара Загора, в 2:45 часа, полицейски служители спрели за проверка лек автомобил, марка „Крайслер“, управляван от Димитър Д.  След извършена проверка е установено, че той шофирал в нетрезво състояние.  Обвиняемият е санкциониран многократно по административен ред за нарушения по Закона за движение по пътищата. Той е криминално проявен и осъждан многократно – за грабеж, за хулиганство и за шофиране след употреба на алкохол.\r\nРайонен съд - Стара Загора е преценил, че от събраните по делото доказателства може да се направи обосновано предположение, че Димитър Д. е извършил деянието, за което са привлечен като обвиняем и съществува реална опасност да се укрие или да извърши друго престъпление. Взетата", "date": "2017.09.15", "title": "Стара Загора: Съдът определи мярка за неотклонение “задържане под стража” спрямо 40-годишен шофьор, управлявал автомобил с 3,58 промила алкохол"}
{"url": "http://www.focus-news.net/news/2017/09/15/2436115/kardzhali-29-godishna-zhena-se-e-blasnala-v-elektricheski-stalb-na-bul-belomorski-v-grada.html", "text": "На 14 септември 29-годишна жена се е блъснала в електрически стълб с автомобил „Опел“ на бул.“Беломорски“ в Кърджали. Това съобщиха от ОДМВР-Кърджали. Произшествието е станало около 17.30 часа. Жената загубила контрол над управлението вследствие на движение с несъобразена скорост. Тестът за алкохол на водача е с отрицателен резултат. Съставен е акт.", "date": "2017.09.15", "title": "Кърджали: 29-годишна жена се е блъснала в електрически стълб на бул. \"Беломорски“ в града"}
{"url": "http://www.focus-news.net/news/2017/09/15/2436116/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Двама граждани на България са арестувани от германската полиция за кражба на дарения, съобщава седмичното издание Das Wochenblatt. \r\nМъжете, на 43 г. и 47 г., са задържани от правоохранителните органи още в сряда, при опит да разбият кутия със събрани средства за бедните, поставена в близост до църква. При претърсването им полицията е открила сума в размер на около две хиляди евро и инструменти в автомобила им.\r\nСъобщава се, че двамата българи са заподозрени за извършването на серия грабежи от църкви. Единият от тях – 43-годишния заподозрян,  е бил арестуван миналата година за подобни престъпления в района на Регенсбург. \r\nУточнява се, че двамата българи нямат разрешително за постоянен престой в Германия.\r\n*** Австрия, Франция, Германия, Дания и Норвегия призоваха Брюксел да удължи срока, в който държавите могат да наложат граничен контрол в Шенгенското пространство от две на четири години, съобщава електронното издание Politico в редакцията си за Европа. \r\n„Призоваваме Европейската комисия да внесе изменение на разпоредбите..., за да позволи на държавите членки да възобновят контрола по вътрешните граници за по-дълги периоди от предвидените понастоящем\", се посочва в неофициален документ, представен пред редакцията.\r\nВ пика на бежанската криза през септември 2015 г. пет държави - Германия, Австрия, Дания, Швеция и Норвегия, отново въведоха вътрешен граничен контрол за спиране на потока от мигранти и търсещи убежище. През май страните получиха разрешение да удължат контрола до средата на ноември.\r\nФранция, която отново въведе граничен контрол през ноември 2015 г. в отговор на засилената терористична заплаха, може да извършва стационарни проверки по границите си до края на месец октомври.\r\nТъй като миграционната криза може да бъде контролирана, заплахата от тероризъм е достатъчна причина за поддържане на граничния контрол в някои случаи, твърдят държавите, поискали удължаване на мярката. \r\n„Това ограничение на времето не отговаря на нуждите в контекста на дългосрочна терористична заплаха\", се казва в документа, в който се подчертава, че въвеждането на вътрешен граничен контрол е от съществено значение за укрепване на „способността на региона да се справя с кризисни ситуации\".\r\n*** Природозащитници и опозиция разкритикуваха правителството в Атина за мудната му реакция за справяне с петролния разлив край южните брегове на столицата, определен от някои експерти като същинска екологична катастрофа, пише електронното издание Ekathimerini.\r\nМинистърът на транспорта Панайотис Коуроублис изрази готовност да подаде оставка, ако бъде призован да се оттегли от поста. След провеждане на инспекция на засегнатите зони, министърът заяви, че ситуацията е „значително подобрена\". В коментар по-късно правителственият говорител защити Коуроублис, добавяйки обаче, че министър-председателят Алексис Ципрас е бил информиран за ситуацията и ще прецени действията на министъра.\r\nПолитическата опозиция отправи критика към правителството, че не е реагирало по-рано на потъването на танкера „Агия Зони II\", който потъна още миналата неделя край остров Саламина. Лидерът на „Нова демокрация“ Кирякос Мицотакис, който посети плажовете, засегнати от разлива, обвини правителството, че е „хванато неподготвено за бедствието, което се случи в пристанището [на Пирея]\". Това означава, че при подобен инцидент на отдалечено място управляващите изобщо няма да са в състояние да реагират адекватно. \r\nВсе още не са ясни причините, довели до потъването на танкера. Гръцкият корабен регистър обаче издаде декларация, в която се казва, че танкерът не е бил сертифициран като плавателен съд.\r\nМеждувременно председателят на на профсъюза на моряците Джорджос Далакогиоргос заяви пред издания, че пълният екипаж не е бил на борда на танкера при потъването му. Спасени са двама души.\r\n*** Алекандър Гауланд, съосновател на партията „Алтернатива за Германия“ и неин кандидат за канцлерския пост на предстоящите избори, каза, че германците трябва да са горди с войниците си от времето на Втората световна война. Според него, немците „имат правото“ да се гордеят с постиженията на своите воини в двете световни войни, пише британското левичарско издание The Guardian.\r\nКандидатът за канцлер от редиците на анти-имигрантската партия „Алтернатива за Германия“ направи това изявление, в контекста на приближаващите парламентарни избори в страната, които трябва да се проведат на 24 септември. Очаква се дясно-популистката партия да влезе в Бундестага, като подобни непопулярни изказвания често влизат в политическия ѝ арсенал и се ползват с все по-голяма подкрепа от германския електорат.\r\nСпоред последните проучвания на общественото мнение, партията ще спечели около 12% от гласовете на избирателите, което би я направило третата сила в германския парламент, след Християн-демократичния съюз (ХДС) и Германската социал-демократическа партия (ГСДП).\r\n„Щом французите могат да се гордеят със своя император, а британците с адмирал Нелсън и Чърчил, то ние имаме право да се гордеем с постиженията на германските войници, постигнати в двете Световни войни“, заяви 76-годишният Гауланд, по време на реч от предизборен митинг.\r\n„Гледайки Европа, си мисля, че нито един друг народ не се е разплатил за миналите си грешки, като германците“, добави той.\r\n***", "date": "2017.09.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/15/2436117/varna-3-godini-sled-parvonachalnoto-zadarzhane-pod-strazha-izmeniha-v-domashen-arest-myarkata-za-neotklonenie-na-zhena-ubila-bivshiya-si-saprug.html", "text": "Състав на Варненския апелативен съд измени от „задържане под стража“ в „домашен арест“ мярката за неотклонение на Карине Колева, убила преди 3 години бившия си съпруг Михаил К., който е баща на детето й. Това съобщиха от пресцентъра на съда. Съдът уважи молбата на подсъдимата, която вече три години търпи най-тежката мярка за процесуална принуда, без да има влязла в сила присъда.\r\nПресслужбата на Апелативен съд – Варна припомня, че през октомври 2015 година Варненският откръжен я осъди за убийство, извършено при превишаване пределите на неизбежната отбрана, като й наложи наказание от година и половина затвор и 3500 лв обещетение за близките на убития. Присъдата бе отменена от втората съдебна инстанция през февруари тази година, когато Варненският апелативен съд призна вината на подсъдимата за умишлено убийство и присъди на Колева 7 години затвор при първоначален строг режим. Беше увеличен и размерът на обещетението от 3500 лв на 20 000 лева.\r\nСъс свое решение от август 2017 година ВКС отмени 7 годишната присъда на Варненския апелативен съд, с която подсъдимата бе наказана за умишлено убийство, както и увеличения размер на присъденото обещетение. Върховният съд върна делото за ново разглеждане от друг състав на въззивната инстанция.\r\nПри новото разглеждане на делото, Варненският апелативен съд ще подложи на въззивен контрол отново присъдата на ОС-Варна от година и половина затвор, с която Карине Колева бе призната за виновна в убийство при превишаване пределите на неизбежната отбрана. \r\nДнес Апелативният съд във Варна намери, че отменителното решение на ВКС и продължителният 3 годишен срок на задържане под стража, които търпи Колева са основание да бъде изменена мярката й за неотклонение в „домашен арест“.\r\nПрипомняме и няколко обстоятелства, свързани с казуса, посочени в обвинителния акт. Подсъдимата се познавала и съжителствала с убития мъж от 20 години, като през 2008 година сключили граждански брак. 6 години по-късно се развели, но продължили ежедневните си контакти, които най-често били свързани с употребата на големи количества алкохол. В последните месеци поради липса на работа двамата събирали от казаните в квартала различни неща, които предавали на вторични суровини и с получените пари си купували храна и алкохол, които консумирали заедно. Много често след такива запои между тях избухвали скандали. В късния следобед на 12 септември 2014 година, след като се почерпили добре двамата отново се скарали. Шумният и бурен скандал бил чут от съседите. Малко след 20.00 часа същата вечер Колева се обадила на телефон 112, представила се бащиното й име и заявила, че мъжът й се е прибрал отвън намушкан три пъти. Пристигналите на място полицейски органи и медицинския екип установили смъртта на 62 годишния Михаил, прободен с нож на 4 места в торса. Единият от ударите в областта на предмишницата бил фатален и засегнал жизненоважни органи.", "date": "2017.09.15", "title": "Варна: 3 години след първоначалното задържане под стража, измениха в „домашен арест“ мярката за неотклонение на жена, убила бившия си съпруг"}
{"url": "http://www.focus-news.net/news/2017/09/15/2436118/sport-elitsa-kostova-i-sesil-karatancheva-se-klasiraha-za-chetvartfinalite-na-turnira-v-las-vegas.html", "text": "Елица Костова победи китайската тенисистка Чиех-Ю Хсу с 6:3, 6:1 в мач, продължил 94 минути, и се класира за четвъртфиналите на турнира по тенис на твърди кортове в Лас Вегас. \r\nПо-рано поставената под номер седем в основната схема Сесил Каратанчева постигна победа над Софи Чанг от САЩ с 6:1, 7:5, което й отреди място на четвъртфиналите.", "date": "2017.09.15", "title": "Спорт: Елица Костова и Сесил Каратанчева се класираха за четвъртфиналите на турнира в Лас Вегас"}
{"url": "http://www.focus-news.net/news/2017/09/15/2436119/pregled-na-osnovnite-temi-v-pazardzhishkiya-pechat.html", "text": "Водещо заглавие от  първата си страница вестник „Знаме“ е: „Шеф възпитавал екипа си в затвора, спретнаха му дисциплинарка“. Изданието уточнява, че е образувано дисциплинарно производство срещу началника на Областния отдел на агенция „Автомобилна администрация” Владимир Добрев, но по обективни причини все още не е ясно какво наказание ще му бъде наложено. \r\nНа втора страница водеща е темата за пожарната безопасност под заглавие „Повече пожари през тази година“. На трета страница под заглавие „Проститутка изцоцала 70 хиляди лева от французин“ вестникът коментира, че жената е от град Костандово, но разследването срещу нея е прекратено с мотива, че става дума за гражданско-правни отношения между нея и французина. \r\nВодеща тема за следващата страница на „Знаме“ е гроздоберът. „Намаляват лозя заради липса на работна ръка“ пише изданието и допълва, че намалението на площите е с около 400 декара. \r\nНа следващата си страница вестникът помества интервю с началника на РУО-Пазарджик Валентина Кайтазова, която казва „Очаквам по-добри резултати в обучението на учениците“. На 6-та страница е отделено място за културни теми, които са продължени и на следващата страница на вестника.\r\nВестник „Пазарджишка Марица“ излиза с возещо заглавие „Ученици задръстват булевард „Христо Ботев“ и допълва, че трафикът около езиковата и икономическата  гимназия в Пазарджик е натоварен, заради тенденцията да се ходи на училище с лек автомобил. \r\nНа втора страница водеща е темата за предстоящата акция по почистването на града. \r\n„Чистим Пазарджик заедно за седми път“ пише „Марица“ и уточнява, че всички общини в региона ще се включат в инициативата. На трета страница водещо е заглавието „Правим гаражите на магазини, а искаме преференциално паркиране“, под което се коментира общественото обсъждане на промените в Наредбата за организацията и безопасността на движението,  дисциплината  на  водачите  на превозни  средства и пешеходците в община Пазарджик. \r\nСледващите две страници на вестника са отделени за първия учебен ден и други образователни теми. „Звънецът бие за 2 300 първолаци в областта“ пише „Марица“ и допълва, че учебната година ще започне нормално във всички училища от региона. На следващата страница е поместено интервю с директора на ОУ „Стефан Захариев“ в Пазарджик. Следващите страници на изданието са за спортни и културни теми.", "date": "2017.09.15", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/15/2436120/dots-igor-damyanov-bivsh-obrazovatelen-ministar-profesionalizatsiyata-na-srednoto-obrazovanie-tryabva-da-bade-aktsent-v-sektora.html", "text": "Професионализацията на средното образование трябва да бъде акцент в сектора. Това каза в сутрешния блок „Добро утро, България“ на Радио „Фокус“ доц. Игор Дамянов, бивш образователен министър (2003-2005) и декан на Факултета „Международна икономика и политика“ в УНСС. Той уточни, че целта е децата да бъдат насочвани към професията, която искат и биха могли да практикуват. „По моите наблюдения системата на средното образование произвежда само и единствено кандидат-студенти. За съжаление, немалка част от тези деца завършвайки средно образование дори не кандидатстват в български училища, а заминават за чужбина директно“, коментира доц. Дамянов. „Професионализацията в  средното образование е основен момент, върху който трябва да се работи. Правилният подход за висшето образование в много голяма степен зависи от самите университети, но немалка роля играе и намесата на държавата“, заяви той. „Схемата, която беше приета преди години за финансиране на висшето образование т.е. парите вървят със студента, за съжаление доведе до деформации в системата. Чувстваме се като преподаватели във висшето училище да задържаме студентите с цената на всичко, дори и с тази да затваряме очите за по-малък обем усвоени знания“, посочи Игор Дамянов и допълни, че е крайно време тази схема да бъде променена, за да се търсят и по-добри резултати. Според него увеличението на учителските заплати е един положителен напредък в образователния сектор, защото тяхната роля е преди всичко призвание, и след това практикуване на професия. По думите му обаче е нужно да се помисли за разделяне на МОН в две части - Министерство на просвещението и Министерство на висшето образование и науката. Доц. Дамянов обясни, че по този начин финансирането ще се извършва равномерно.", "date": "2017.09.15", "title": "Доц. Игор Дамянов, бивш образователен министър: Професионализацията на средното образование трябва да бъде акцент в сектора"}
{"url": "http://www.focus-news.net/news/2017/09/15/2436121/montana-13-000-sa-uchenitsite-v-oblastta.html", "text": "13 000 са учениците в област Монтана, първокласниците са 1300, предаде репортер на Радио „Фокус“ – Видин. В областта днес тържествено отбелязват първия учебен ден в 69 училища и 49 детски градини. Две нови училища са обединени през новата учебна година в областта и те се намират във Вършец. Помощните училища в Бойница и Лом стават Центрове за деца със специални образователни потребности. Едно от най-старите училища в областта – ОУ “Петър Парчевич“ в Чипровци, основано през 1624 г., приема през новата учебна година само 6 първокласници. \r\n28 са екипите с представители на различни институции, които обикалят населените места в областта, за да установят и върнат в класните стаи отпаднали от системата на образованието деца. До началото на учебната година са установени 2 деца до 16-годишна възраст, които са отпаднали от училище и още едно дете, което не посещава училище по здравословни причини.\r\nАнна ЛОЗАНОВА", "date": "2017.09.15", "title": "Монтана: 13 000 са учениците в областта"}
{"url": "http://www.focus-news.net/news/2017/09/15/2436122/telegraf-na-belgradskoto-letishte-nikola-tesla-katsna-parviyat-samolet-ot-pekin.html", "text": "В петък, 15 септември, на белградското летище „Никола Тесла“ кацна самолет, изпълнил първия директен полет от Пекин до сръбската столица, съобщава електронното издание Telegraf. На борда на машината пътуваха повече от 20 представители на китайски бизнес асоциации, които бяха посрещнати лично от министър-председателя Ана Бърнабич. \r\nПремиерът приветства новата търговска линия в присъствието на посланика на Китай в Сърбия, а също и официални лица на на авиокомпания Hainan Airlines.\r\nПолетът по линията Белград-Пекин ще се изпълнява два пъти седмично – в понеделник и петък. Обратният маршрут ще бъде изпълняван в същите дни.  Тереза Герова", "date": "2017.09.15", "title": "Telegraf: На белградското летище „Никола Тесла“ кацна първият самолет от Пекин"}
{"url": "http://www.focus-news.net/news/2017/09/15/2436123/razgrad-62-godishen-mazh-e-prostrelyal-svoy-priyatel-s-nezakonno-pritezhavan-pistolet-v-selo-belovets.html", "text": "62-годишен мъж е прострелял свой приятел с незаконно притежаван пистолет „Браунинг“. Случката се разиграла около 03.00 часа на 15 септември в дома на извършителя в кубратското село Беловец. Това съобщиха от ОДМВР-Разград. След употреба на голямо количество алкохол домакинът Н.Н. и 30-годишният му гост Н. М. се скарали помежду си. Разправията прерастнала в сбиване, при което Н.М. нанесъл удари с юмруци и ритници по Н.Н., а той произвел изстрел и улучил госта в лявата част на гръдния кош. Пострадалият е откаран в ОАИЛ на Разградската болница с временна опасност за живота. 62-годишният мъж е задържан в Районно управление на МВР-Кубрат. По случая се води разследване за престъпление по чл.129, ал.1 и чл.339, ал.1 от НК.", "date": "2017.09.15", "title": "Разград: 62-годишен мъж е прострелял свой приятел с незаконно притежаван пистолет в село Беловец"}
{"url": "http://www.focus-news.net/news/2017/09/15/2436124/blagoevgrad-nad-2-tona-rasteniya-ot-roda-na-kanabisa-sa-otkriti-ot-politsiyata-na-teritoriyata-na-obshtina-petrich.html", "text": "Две досъдебни производства са образувани в Районно управление на МВР - Петрич, в резултат на извършени на 14 септември 2017 г полицейски проверки по линия противодействие на отглеждането и разпространението на наркотични вещества. Това съобщиха от ОДМВР-Благоевград. В гористата местност Тановски чукар, землище на с. Драгуш, общ.  Петрич са намерени 323 броя зелено-кафяви тревисти растения, с общо тегло 2 125 кг, реагирали на канабис. В земеделски имот, намиращ се в местността Марковица, землище на с. Беласица, общ. Петрич, са открити 16 броя зелени растения, с тегло 56,92 кг, реагирали на канабис. Задържана със заповед до 24 часа е стопанката на имота А. Г. (27 г.) от с. Коларово, общ. Петрич.", "date": "2017.09.15", "title": "Благоевград: Над 2 тона растения от рода на канабиса са открити от полицията на територията на община Петрич"}
{"url": "http://www.focus-news.net/news/2017/09/15/2436125/razgrad-55-godishen-pastir-e-bil-nastanen-v-bolnitsa-s-opasnost-za-zhivota-sled-kato-e-napadnat-ot-bik-v-zemlishteto-na-selo-ostrovo.html", "text": "Бик е счупил 5 ребра на 55-годишен пастир в землището на село Острово. Това съобщиха от ОДМВР-Разград. Инцидентът станал около 14 часа на 14 септември в местността „Гакълък“. 29-годишният пастир Ф.С. преминавал със стадо крави и бик покрай пасящия стадо овце Р.С. Бикът нападнал и хвърлил на земята овчаря. Пострадалият е откаран в МБАЛ-Разград, където е установено, че има фрактура на 5 ребра. Настанен е в ОАИЛ с временна опасност за живота. По случая е отпочнато досъдебно производство по чл.129, ал.1 от НК.", "date": "2017.09.15", "title": "Разград: 55-годишен пастир е бил настанен в болница с опасност за живота, след като е нападнат от бик в землището на село Острово"}
{"url": "http://www.focus-news.net/news/2017/09/15/2436126/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В петък, 15 септември, на белградското летище „Никола Тесла“ кацна самолет, изпълнил първия директен полет от Пекин до сръбската столица, съобщава електронното издание Telegraf. На борда на машината пътуваха повече от 20 представители на китайски бизнес асоциации, които бяха посрещнати лично от министър-председателя Ана Бърнабич. \r\nПремиерът приветства новата търговска линия в присъствието на посланика на Китай в Сърбия, а също и официални лица на на авиокомпания Hainan Airlines.\r\nПолетът по линията Белград-Пекин ще се изпълнява два пъти седмично – в понеделник и петък. Обратният маршрут ще бъде изпълняван в същите дни.\r\n*** Природозащитници и опозиция разкритикуваха правителството в Атина за мудната му реакция за справяне с петролния разлив край южните брегове на столицата, определен от някои експерти като същинска екологична катастрофа, пише електронното издание Ekathimerini.\r\nМинистърът на транспорта Панайотис Коуроублис изрази готовност да подаде оставка, ако бъде призован да се оттегли от поста. След провеждане на инспекция на засегнатите зони, министърът заяви, че ситуацията е „значително подобрена\". В коментар по-късно правителственият говорител защити Коуроублис, добавяйки обаче, че министър-председателят Алексис Ципрас е бил информиран за ситуацията и ще прецени действията на министъра.\r\nПолитическата опозиция отправи критика към правителството, че не е реагирало по-рано на потъването на танкера „Агия Зони II\", който потъна още миналата неделя край остров Саламина. Лидерът на „Нова демокрация“ Кирякос Мицотакис, който посети плажовете, засегнати от разлива, обвини правителството, че е „хванато неподготвено за бедствието, което се случи в пристанището [на Пирея]\". Това означава, че при подобен инцидент на отдалечено място управляващите изобщо няма да са в състояние да реагират адекватно. \r\nВсе още не са ясни причините, довели до потъването на танкера. Гръцкият корабен регистър обаче издаде декларация, в която се казва, че танкерът не е бил сертифициран като плавателен съд.\r\nМеждувременно председателят на на профсъюза на моряците Джорджос Далакогиоргос заяви пред издания, че пълният екипаж не е бил на борда на танкера при потъването му. Спасени са двама души.\r\n*** Министърът на външните работи на Пакистан Ходжа Мохамед Асъф декларира,  че „враговете на Турция няма как да не са и наши врагове”, информира електронното издание на вестник „Ватан”. Външният министър на Пакистан бе на официална визита в Анкара и след проведените срещи, включително и с президента Реджеп Тайип Ердоган, отговори на въпроси на Анадолската агенция. „По време на разговорите обсъдихме двустранните връзки и по-специално сътрудничеството в областта на отбраната и  търговските отношения. Също и регионални теми и конкретно обстановката в Афганистан. Пакистан стои до Турция в борбата с тероризма и това е елемент от вечното ни приятелство. Който и да е враг на турския народ, същевременно е враг и на държавата Пакистан. Ние оказваме пълна подкрепа на Турция в борбата срещу т. нар. ”Терористична организация на гюленистите/Паралелна държавна структура” (ФЕТО/ПДС), чийто вдъхновител и лидер Фетхуллах Гюлен е мафиот.”, декларира Ходжа Мохамед Асъф, цитиран от Анадолската агенция и от „Ватан”.\r\n*** Гръцките власти призоваха местните жители и туристите да избягват посещение на някои от най-популярните плажове край столицата Атина заради петролен разлив от потънал танкер, който се приближава към брега, пише македонското електронно издание „Стандард“ .\r\nСъобщава се за малки петролни петна край плажовете на Глифада и Пирея. Кметът на Глифада Георгиос Папаниколау заяви, че общинските работници използват химикали в опит да почистят петната.\r\nМалък танкер „Агия Зони 2\" потъна в неделя при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.\r\nМестните власти съобщиха, че водолази за запечатали товарните помещения на кораба и ще започнат извличането на останалата част от горивото.\r\n***", "date": "2017.09.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/15/2436127/dobrich-kmetat-yordan-yordanov-otkri-uchebnata-godina-v-su-lyuben-karavelov-i-eg-geo-milev.html", "text": "Кметът на Добрич Йордан Йорданов откри учебната година в СУ „Любен Каравелов“ и ЕГ „Гео Милев“, предаде кореспондентът на Радио „Фокус”. Тази година добричани ще запомнят първия учебен ден с цветните пешеходни пътеки в районите на училищата, една нова инициатива на Община град Добрич, подпомогната финансово от най-голямата международна женска организация към ООН. Жълти и червени цветове, добавени към белия, превръщат пешеходните зони в своеобразни арт инсталации, които освен че носят радост на минувачите, спомагат и за повишаване бдителността и вниманието на всички участници в движението по пътищата. \r\nДругата инициатива е традиционна – всеки първолак да получи подарък. Осигурява ги Община град Добрич и всяка година те са различни. Сега 707 първокласници в града ще получат по две занимателни тетрадки, по писане и математика, на чиито корици са снимки на емблематичните за града паметник на ген. Иван Колев и часовниковата кула в АЕМО „Старият Добрич“. В 9,00 часа започна тържеството в СУ „Любен Каравелов“. \r\nУченици, преподаватели и гости бяха приветствани от кмета Йордан Йорданов с думите: “Две неща са много важни в този ден специално за мен и за всички нас. А това са какво е възможно на първо място и това, което ни предстои в бъдеще. Мили деца, вие идвате от свят, където всичко е възможно. Продължавайте в този дух, продължавайте да реализирате своите мечти, никога не се отказвайте. Но знайте, че зад вас винаги ще стоят учителите и най-вече вашите родители. Това, което ни предстои, както обичаме да казваме по-възрастните, вие сте нашето отражение. Това, което сме ние днес, вие ще бъдете нашето бъдеще утре“. Кметът пожела пътят пред всички ученици да бъде успешен, защото това е важно не само за бъдещето на всеки един от тях, но и за бъдещето на Добрич и страната ни. Своето слово Йордан Йорданов завърши с думите: „Няма невъзможни неща! Мечтайте и реализирайте своите мечти!“. Малко по-късно кметът приветства възпитаниците, учителите и гостите и на Езикова гимназия „Гео Милев“. \r\nЖулиета НИКОЛОВА", "date": "2017.09.15", "title": "Добрич: Кметът Йордан Йорданов откри учебната година в СУ „Любен Каравелов“ и ЕГ „Гео Милев“"}
{"url": "http://www.focus-news.net/news/2017/09/15/2436128/razgrad-29-godishen-mazh-ot-selo-balkanski-e-zadarzhan-za-poboy.html", "text": "29-годишен мъж от село Балкански е задържан в Районно управление на МВР-Разград. Това съобщиха от ОДМВР-Разград. Около 23 часа на 14 септември М. И. отхапал част от малкия пръст на ръката на 27-годишния Н. Т. от село Осенец при сбиване между двамата. Скандалът и последвалият побой се разиграли пред хранителен магазин в Балкански. След оказана първична помощ потърпевшият е освободен за домашно лечение. По случая се води досъдебно производство по чл.129, ал.1 от НК.", "date": "2017.09.15", "title": "Разград: 29-годишен мъж от село Балкански е задържан за побой"}
{"url": "http://www.focus-news.net/news/2017/09/15/2436129/dobrich-zadarzhan-e-41-godishen-polski-grazhdanin-izdirvan-za-iztarpyavane-na-prisada-za-svodnichestvo.html", "text": "Задържан е 41-годишен полски гражданин, издирван за изтърпяване на присъда за сводничество, съобщиха от пресцентъра на Окръжен съд – Добрич. Мярката е наложена в изпълнение на Европейска заповед за арест. Тя е издадена от Окръжен съд - Варшава с искане за задържане и предаване на полския гражданин Томаш П. с цел изтърпяване на постановена срещу него ефективна присъда. Мъжът е бил осъден в родината си на 3 години лишаване от свобода за сводничество и сутеньорство, ведно с грабеж. Присъдата е влязла в сила през февруари 2012 година. Мъжът е бил задържан на 11 септември тази година в курорта „Албена“. Пред съда полякът е обяснил, че живее в България от 2 години, като пребивава в село Оброчище. Той е отправил молба да не бъде екстрадиран в Полша, а да изтърпи наказанието си тук, като изрази готовност да се откаже от полското си гражданство и да приеме българско, защото тук се чувствал по-спокоен. Мъжът е заявил, че сам е отишъл в полицията, веднага след като разбрал, че е издирван от полските власти и няма намерение да се укрива. Окръжният съд обаче е взел спрямо полския гражданин най-тежката мярка за неотклонение, която съгласно Закона за екстрадицията и европейската заповед за арест в случая е безусловно задължителна. При постановяване на съдебния акт беше отчетен и фактът, че Томаш П. умишлено е напуснал пределите на родината си преди приключването на наказателното производство срещу него, осуетявайки изпълнението на наложеното му наказание. Определението на Окръжен съд - Добрич подлежи на обжалване пред Апелативен съд - Варна. Делото за разглеждане по същество на Европейската заповед за арест е насрочено за 20 септември.", "date": "2017.09.15", "title": "Добрич: Задържан е 41-годишен полски гражданин, издирван за изтърпяване на присъда за сводничество"}
{"url": "http://www.focus-news.net/news/2017/09/15/2436130/varna-voennomorskiyat-muzey-i-park-muzey-vladislav-varnenchik-obyavyavat-vhod-svoboden-za-parvoklasnitsite-i-tehnite-roditeli-v-parviya-ucheben-den.html", "text": "Военноморският музей и Парк-музей на бойната дружба 1444 г. „Владислав Варненчик“ във Варна - филиали на  Националния военноисторически музей, обявяват вход свободен за първокласниците и техните родители в първия учебен ден. Това съобщи за Радио „Фокус“ – Варна Марин Костов, директор на Парк-музей на бойната дружба 1444 г. „Владислав Варненчик“ във Варна. „Интересна е инициативата, тя включва посещение на първокласници и техните родители в нашите музеи на 15 септември, безплатно, за да могат да разгледат и да се запознаят с експозициите на двата музея. Стъпвайки за пръв път в училище, да видят връзката с историята, която в училище ще чуят на теория, а тук могат да я видят на живо и да се докоснат до нея“, допълни Марин Костов. Разработват се и образователни програми за учениците, подчерта директорът на музея. \r\n„Нашите идеи, които са политика на Националния военноисторически музей и неговите филиали, са да привлечем повече млади хора към експозициите на музеите. Опитваме се да разработим образователни програми, които са максимално адаптирани и в синхрон с учебните програми, които се изучават в клас от учениците. Образователните програми трябва да съответстват на възрастовата група на ученици и да са съобразени с учебния материал, който се изучава. Не говорим за дублиране на информацията, а за задълбочаване на тази информация, поднесена по-атрактивен начин. Учениците ще могат на живо да видят рицари, рицарско въоръжение. Насочваме се към две основни тематики на този етап – едната с кръстоносните походи, а другата с рицарските ордени, съществували през Средновековието. Това ще бъде интересно и увлекателно за самите ученици“, уточни Марин Костов.\r\nМарияна ВАЛЕНТИНОВА", "date": "2017.09.15", "title": "Варна: Военноморският музей и Парк-музей „Владислав Варненчик“ обявяват вход свободен за първокласниците и техните родители в първия учебен ден"}
{"url": "http://www.focus-news.net/news/2017/09/15/2436131/der-spiegel-generali-ot-bundesvera-izpolzvat-bez-razreshenie-vazdushniya-flot-na-germanskoto-pravitelstvo.html", "text": "Медийно разследване разкрива, че генерали от Бундесвера използват въздушния флот на федералното германско правителство без разрешение, съобщава изданието Der Spiegel.\r\nПозовавайки се на вътрешна кореспонденция, медии разкриват в доклад начините, по които военните заобикалят забраната. Съгласно разпространените данни, генералите са вписвали полетите като тренировъчни за пилотите, за да избегнат процедурата за издаване на специално разрешително от Министерството на отбраната. \r\nПравителствените машини са на разположение на официални представители на политическата власт като държавния глава и членовете на федералното правителство. Генералите от Бундесвера не са лица, които отговарят на условията, за да използват въздушния флот на правителството.\r\nПо искане от страна на разследващи журналисти, Министерството на отбраната в Берлин е представило справка за общо 22 полета в периода между август 2015 г. и юли 2017 г., категоризирани като тренировъчни. Проучването обаче показва, че те са използвани за бизнес пътувания. На борда на самолетите, изпълнили полетите, са присъствали и генерали. . Тереза Герова", "date": "2017.09.15", "title": "Der Spiegel: Генерали от Бундесвера използват без разрешение въздушния флот на германското правителство"}
{"url": "http://www.focus-news.net/news/2017/09/15/2436132/reuters-eksploziya-e-raztarsila-londonskoto-metro.html", "text": "Експлозия е разтърсила лондонското метро, предава Reuters, като се позовава на информация от столични вестници.\r\nПри инцидента са пострадали няколко души, които са получили изгаряния на лицето. Полицията съобщава, че на място е изпратен контингент. Взривът е избухнал в един от влаковете на метрото. \r\nНяма приведена информация за причините, довели до произшествието. Тереза Герова", "date": "2017.09.15", "title": "Reuters: Експлозия е разтърсила лондонското метро"}
{"url": "http://www.focus-news.net/news/2017/09/15/2436133/zam-ministar-petar-nikolov-v-balgariya-nyama-po-hubav-po-avtentichen-po-usmihnat-i-po-slanchev-praznik-ot-15-septemvri.html", "text": "Учениците на 32 СУ ще израснат, получавайки не само знания, но и ценности и възпитание. Това каза заместник-министърът на образованието Петър Николов по време на тържеството по случай откриването на новата учебна година в столичното 32 СУ „Св. Климент Охридски“ предаде репортер на Агенция „Фокус“.\r\n„В България няма по-хубав, по-автентичен, по-усмихнат и по-слънчев празник от 15 септември – денят, в който започва учебната година. Докато седях и се чудех какво да кажа си дадох сметка колко трудно се говори на малки деца, колко отговорна е работата на учителите и колко голямо предизвикателство е да застанеш пред аудитория с дечица. Първо, искам да кажа, че съм изключително щастлив, защото досега по време на откриванията на учебните години на 32-ро СУ съм стоял на оградата отзад, а сега съм тук отпред и мога да видя колко са прекрасни всички. И, второ, искам да кажа на родителите, че са направили един чудесен избор, като са ги записали в 32 СУ, защото това е прекрасно училище с прекрасни учители. И те ще израснат, получавайки не само знания, но и ценности, възпитание, превръщайки се в достойни граждани на България“, каза той.\r\nМинистър Николов направи обръщение и към всички деца и тийнейджъри, които предстои да прекрачат днес училищния праг: „Това са най-хубавите години в живота ви - годините, в които научавате много неща и в които се оформя вашият характер. И ако положите малко усилия да бъдете усмихнати, цял живот ще бъдете усмихнати и щастливи хора. Радвайте се на тези години, те предопределят вашето бъдеще. Успех на всички и честит празник!“\r\nЦветилена СИМЕОНОВА", "date": "2017.09.15", "title": "Зам.-министър Петър Николов: В България няма по-хубав, по-автентичен, по-усмихнат и по-слънчев празник от 15 септември"}
{"url": "http://www.focus-news.net/news/2017/09/15/2436134/nsi-indeksat-na-potrebitelskite-tseni-za-avgust-2017-g-spryamo-yuli-2017-g-e-1001-mesechnata-inflatsiya-e-01.html", "text": "Индексът на потребителските цени за август 2017 г. спрямо юли 2017 г. е 100.1%, т.е. месечната инфлация е 0.1%. Инфлацията от началото на годината (август 2017 г. спрямо декември 2016 г.) е 1.1%, а годишната инфлация за август 2017 г. спрямо август 2016 г. е 1.4%. Това съобщиха от Националния статистически институт (НСИ). Средногодишната инфлация за периода септември 2016 - август 2017 г. спрямо периода септември 2015 - август 2016 г. е 1.1%.\r\nПрез август 2017 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - цените остават на равнището от миналия месец;\r\n- алкохолни напитки и тютюневи изделия - увеличение с 0.5%;\r\n- облекло и обувки - намаление с 3.7%;\r\n- жилища, вода, електроенергия, газ и други горива - увеличение с 0.5%;\r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец;\r\n- здравеопазване - цените остават на равнището от миналия месец;\r\n- транспорт - увеличение с 1.1%;\r\n- съобщения - цените остават на равнището от миналия месец;\r\n- развлечения и култура - намаление с 0.1%;\r\n- образование - цените остават на равнището от миналия месец;\r\n- ресторанти и хотели - увеличение с 0.2%;\r\n- разнообразни стоки и услуги - увеличение с 0.8%.\r\nПрез август 2017 г. са се увеличили цените на следните хранителни продукти: брашно - с 0.4%, бял хляб и хляб „Добруджа“ - съответно с 0.9 и 0.2%, свинско месо - с 1.1%, месо от домашни птици - с 1.2%, малотрайни и трайни колбаси - съответно с 0.1 и 0.5%, мляно месо (кайма) - с 0.7%, прясна и охладена риба - с 1.5%,  пресни млека - с 0.1%, сирене - с 1.3%, кашкавал - с 0.1%, извара - с 1.2%, яйца - с 4.3%, млечни масла - с 3.2%, маргарин - с 3.5%, краставици - с 22.1%, пипер - с 3.9%, зрял боб - с 1.3%, леща - с 0.8%, захар - с 0.6%, минерална вода - с 0.3%, газирани напитки - с 0.5%, плодови сокове - с 0.6%, вина - с 0.3%, и други.\r\nПрез август 2017 г. са се намалили цените на следните хранителни продукти: типов и ръжен хляб - с 0.9%, месо от едър рогат добитък - с 0.9%, кисели млека - с 0.2%, ябълки - с 0.7%, дини и пъпеши - с 20.5%, домати - с 14.5%, зеле - с 0.1%, зрял чесън - с 2.8%, кореноплодни зеленчуци (моркови и червено цвекло) - със 7.1%, други пресни зеленчуци (зелен фасул, тиквички и патладжани) - с 9.8%, пресни зеленчукови подправки - с 1.5%, гъби - с 1.7%, картофи - със 7.6%, сол - с 0.7%, кафе - с 0.2%, чай - с 0.7%, бира - с 0.5%, и други.\r\nПрез август 2017 г. в групите на нехранителните стоки и услугите е регистрирано увеличение \r\nна цените при: цигари - с 0.7%, водоснабдяване - с 1.0%, канализационни услуги - с 1.5%, услуги за пречистване на водата - с 0.9%, газообразни и течни горива за битови нужди - съответно с 1.4 и 1.9%, хладилници - с 1.2%, бойлери - с 1.8%, препарати за почистване на съдове - с 1.6%, дизелово гориво - с 1.8%, автомобилен бензин А95Н и А98Н - с по 0.6%, газ пропан-бутан за ЛТС - с 2.5%, международни полети - с 8.6%, услуги по краткосрочно настаняване - с 0.8%, продукти за лична хигиена - с 2.8%, автомобилни застраховки - с 4.2%, и други.\r\nПрез разглеждания месец в групите на нехранителните стоки и услугите е регистрирано намаление на цените при: облекло и обувки - съответно с 3.1 и 5.0%, въглища - с 1.4%, мебели - с 0.7%, перални и съдомиялни машини - с 0.1%, готварски печки - с 1.2%, климатични инсталации - с 2.3%, прахове за пране - 0.1%, автомобили втора употреба - с 1.2%, метан за ЛТС - с 0.4%, цветарство - с 0.2%, пакетни услуги за почивка и туристически пътувания в чужбина - с 1.4%, и други.\r\nПрез август 2017 г. цените на лекарствените продукти остават на равнището от предходния месец, а цените на лекарските и стоматологичните услуги са се увеличили съответно с 0.2 и 0.1%.\r\nХармонизираният индекс на потребителските цени за август 2017 г. спрямо юли \r\n2017 г. е 100.2%, т.е. месечната инфлация е 0.2%. Инфлацията от началото на годината (август \r\n2017 г. спрямо декември 2016 г.) е 0.9%, а годишната инфлация за август 2017 г. спрямо август \r\n2016 г. е 0.7%.\r\nСредногодишната инфлация за периода септември 2016 - август 2017 г. спрямо периода септември 2015 - август 2016 г. е 0.4%.\r\nСпоред ХИПЦ през август 2017 г. спрямо предходния месец цените на стоките и услугите в потребителските групи са се променили, както следва:\r\n- хранителни продукти и безалкохолни напитки - цените остават на равнището от миналия месец;\r\n- алкохолни напитки и тютюневи изделия - увеличение с 0.4%;\r\n- облекло и обувки - намаление с 3.2%;\r\n- жилища, вода, електроенергия, газ и други горива - увеличение с 0.3%;\r\n- жилищно обзавеждане, домакински уреди и принадлежности и обичайно поддържане на дома - намаление с 0.2%;\r\n- здравеопазване - цените остават на равнището от миналия месец;\r\n- транспорт - увеличение с 1.1%;\r\n- съобщения - намаление с 0.1%;\r\n- развлечения и култура - цените остават на равнището от миналия месец;\r\n- образование - цените остават на равнището от миналия месец;\r\n- ресторанти и хотели - увеличение с 0.3%;\r\n- разнообразни стоки и услуги - увеличение с 0.8%.\r\nИндексът на цените за малката кошница за август 2017 г. спрямо юли 2017 г. е 100.0%, а от началото на годината (август 2017 г. спрямо декември 2016 г.) е 101.4%. През август 2017 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва:\r\n- хранителни продукти - намаление с 0.2%;\r\n- нехранителни стоки - увеличение с 0.2%;\r\n- услуги - увеличение с 0.2%.", "date": "2017.09.15", "title": "НСИ: Индексът на потребителските цени за август 2017 г. спрямо юли 2017 г. е 100.1%, месечната инфлация е 0.1%"}
{"url": "http://www.focus-news.net/news/2017/09/15/2436135/afp-speshni-sluzhbi-i-politsiya-sa-zadeystvani-v-otgovor-na-intsident-v-metrostantsiya-v-london.html", "text": "Столичната полиция е изпратила контингент в западната част на Лондон след докладван „инцидент“ в една от метростанциите, предава AFP. На място са изпратени и линейки.\r\n„Наясно сме с инцидента в метростанция „Парсънс Грийн“. Служителите са изпратени“, се казва в съобщение от правоохранителните органи на британската столица, публикувано в социалната мрежа „Туитър“.  Тереза Герова", "date": "2017.09.15", "title": "AFP: Спешни служби и полиция са задействани в отговор на „инцидент“ в метростанция в Лондон"}
{"url": "http://www.focus-news.net/news/2017/09/15/2436136/radostina-novakova-ruo-kyustendil-nastoyashtata-uchebna-godina-shte-bade-izpalnena-s-mnogo-predizvikatelstva-i-postizheniya.html", "text": "Настоящата учебна година ще бъде изпълнена с много предизвикателства и постижения. Това каза пред Радио „Фокус” – Кюстендил Радостина Новакова, началник на Регионално управление на образованието (РУО) – Кюстендил. „Естествено, че очаквам да се появяват и проблеми, които се надявам заедно с родителите, учителите, всички заинтересовани институции ще решаваме, за да постигнем едно по-пълно обхващане на учениците и на децата в предучилищното образование”, каза Радостина Новакова. По думите й основните приоритети за настоящата учебната година са разширяването на обхвата на образователната система и подобряване качеството на образованието. „Ключовите думи са достъп до образование и подобряване на качеството, чрез подходяща квалификационна дейност за всички работещи в образователната система”, каза Радостина Новакова.\r\nВенцеслав ИЛЧЕВ", "date": "2017.09.15", "title": "Радостина Новакова, РУО-Кюстендил: Настоящата учебна година ще бъде изпълнена с много предизвикателства и постижения"}
{"url": "http://www.focus-news.net/news/2017/09/15/2436137/pazardzhik-narodniyat-predstavitel-ot-gerb-desislava-todorova-napravi-darenie-za-parviya-ucheben-den.html", "text": "Народният представител от ГЕРБ-Пазарджик Десислава Тодорова направи дарение за първия учебен ден, съобщиха от пресцентъра на ПП ГЕРБ - Пазарджик. Десислава Тодорова дари  комплекти с  помощни учебни материали за 50 първокласници от ОУ „Иван Батаклиев“ в Пазаржик. Комплектите съдържат тетрадки, химикали, флумастери и органайзер за ученическо бюро. „За мен първият учебен ден е винаги много специален, не само защото самата аз съм майка на две деца, но защото  той е свързан с прекрасни спомени от моето детство и е символ на новото начало за всяко българско  дете“, коментира Тодорова. Тя е избрала точно това училище в Пазарджик, тъй като тук се постига високо качество на образование, което е и цел на цялото ни общество.", "date": "2017.09.15", "title": "Пазарджик: Народният представител от ГЕРБ Десислава Тодорова направи дарение за първия учебен ден"}
{"url": "http://www.focus-news.net/news/2017/09/15/2436138/yordan-yordanov-kmet-na-dobrich-vseki-koyto-proiznasya-rech-tryabva-da-promenya-grada-darzhavata-i-sveta-okolo-nego.html", "text": "Всеки, който произнася реч, трябва да променя града, държавата и света около него. Това заяви кметът на Добрич Йордан Йорданов по време на тържеството за откриване на учебната година в Езикова гимназия (ЕГ) „Гео Милев“, предаде кореспондентът на Радио „Фокус” – Варна. „Всички ние сме тук, защото вярваме, че ни предстои нещо драматично различно. Тази вяра във вас гимназистите ще крепи нашето общо бъдеще, ще крепи сигурността на това общо бъдеще. Вие сте една от многото емблеми на град Добрич. Но вие вдъхвате вярата, която всички ние – учители, родители, имаме във вас. Вие сте хора, които учите много различни езици. Пожелавам ви след време да промените своя град, да промените своята държава и да промените целия свят. Няма невъзможни неща, винаги го знайте и се стремете към най-доброто! Давайте най-доброто от себе си!“, с тези свои думи кметът Йордан Йорданов приветства присъстващите на тържеството в двора на ЕГ. \r\nВъв всички добрички училища се състояха тържества за откриване на новата учебна година. Близо 16 хиляди ученици ще влязат в класните стаи в училищата в област Добрич в първия учебен ден. Около половината от тях ще прекрачат училищния праг в общинските и държавни училища в град Добрич през новата учебна година. Те ще се обучават в 350 паралелки.\r\nЖулиета НИКОЛОВА", "date": "2017.09.15", "title": "Йордан Йорданов, кмет на Добрич: Всеки, който произнася реч, трябва да променя града, държавата и света около него"}
{"url": "http://www.focus-news.net/news/2017/09/15/2436139/stara-zagora-prez-5-kontrolno-propuskatelni-punkta-shte-se-osashtestvyava-vlizaneto-na-stadion-beroe-za-macha-na-hristo-stoichkov-na-20-septemvri.html", "text": "Обратното броене до феноменалното футболно шоу в Стара Загора „Дрийм тиймът“ на Барселона срещу отбора на Христо Стоичков и приятели“ стартира от днес. Това съобщиха от пресцентъра на Община Стара Загора. До уникалното събитие, което на 20 септември ще събере на зеления терен едни от най-големите имена на испанския гранд и всепризнати български футболни величия, остават броени дни. А ето и повече информация за организацията в деня на събитието за всички фенове, закупили билет за мащабното шоу в града на липите. Пропускателният режим за влизане на стадион „Берое“ ще се осъществява през общо 5 контролно-пропускателни пункта (КПП) в периферията на стадиона: три КПП откъм кръговото кръстовище пред самия стадион, които ще водят към входове с номера 1, 2, 3 и 4; две КПП откъм улица „Берое“, които ще водят към входове с номера 5 и 6. За улеснение на притежателите на билети, всички КПП-a са обозначени на приложената схема. Пунктовете ще бъдат отворени от 17.30 часа, а самите входове на стадиона ще започнат да пропускат посетители от 18.00 часа. Затворен за преминаване за автомобили ще бъде районът около стадиона, а именно: ул. „Братя Митови“, ул. „Берое“, както и кръговото кръстовище пред стадион „Берое“. \r\nЗабранено ще бъде влизането на стадиона с храни и напитки, професионални видео камери и фотоапарати, аудио записващи устройства, оръжие, всякакви остри и опасни предмети като ножове, чадъри и т.н., стъклени бутилки, преносимо лазерно оборудване, както и пиротехнически средства. Внасянето на алкохол, опиати и наркотични вещества на територията на стадиона е забранено! Посетители с неадекватно поведение няма да бъдат допускани и няма да им бъде възвърната стойността на билета.\r\nВ деня на събитието специализирани медицински екипи ще бъдат разположени на секторите А и В! Лица до 18 години ще могат да присъстват на събитието с пълнолетен придружител и попълнени два броя декларация. Пълнолетен придружител е всеки родител, настойник или трето лице, полагащо грижи за детето, притежаващ редовен билет! Декларацията може да изтеглите от следния сайт: www.eventim.bg. Задължително е да носите със себе си и документ за самоличност за съответното лице, на което сте придружител (акт за раждане или лична карта). Най-големите фенове на носителя на „Златната топка“ Христо Стоичков ще имат възможност да се сдобият с фен артикули на Камата в специално обособени пунктове пред входове 1, 2 и 5. Събитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“, е на 20 септември 2017 г. на стадион „Берое“, гр. Стара Загора. Начало 20.00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Цена на билетите: от 30 лв. до 80 лв.", "date": "2017.09.15", "title": "Стара Загора: През 5 контролно-пропускателни пункта ще се осъществява влизането на стадион „Берое“ за мача на Христо Стоичков на 20 септември"}
{"url": "http://www.focus-news.net/news/2017/09/15/2436140/nsi-ot-litsata-v-aktivna-trudova-vazrast-vav-formalno-obrazovanie-sa-zapisani-113-900-dushi-ili-29-ot-obhvanatite-v-nablyudenieto-adult-education-survey.html", "text": "Изследването на образованието и обучението на възрастни (Adult Education Survey) се провежда веднъж на 5 години във всички държави - членки на ЕС, по единна методология и чрез общ хармонизиран въпросник в съответствие с Регламент (ЕС) № 1175/2014 на Европейската комисия от 30 октомври 2014 година. Това съобщиха от Националния статистически институт (НСИ). Наблюдението е проведено в България през периода 18 ноември 2016 - 15 януари 2017 година. Обхваната е представителна за страната извадка от 4 812 обикновени домакинства, като чрез пряко интервю успешно са анкетирани 6 530 лица. Изследването на образованието и обучението за възрастни се провежда за трети път в България. Включени са широк кръг от теми: участие в различните форми на учене през целия живот (формално, неформално и самостоятелно образование и обучение), характеристики на обученията, пречки за участие, достъп до информация относно възможностите за образование и обучение, езикови умения, участие в културни събития. От лицата в активна трудова възраст (25 - 64 години) във формално образование през последните 12 месеца преди наблюдението са записани 113.9 хил., или 2.9%. \r\nВ сравнение с предходната вълна на изследването, проведено през 2011 г., се наблюдава повишение с 16.7 хил. лица, или със 17.2%. Жените в изследваната възрастова група по-често са участвали във формалното образование - 3.2%, отколкото мъжете - 2.6%. Във формалното образование или обучение най-висок е делът на записаните за придобиване на образователно-квалификационна степен „магистър“ - 53.1 хил. лица, или 46.6% от всички записани. \r\nПрез последните 12 месеца всеки участник е отделил средно по 448.9 учебни часа за участие във формално образование.  98.1 хил. от участниците (86.1%) са използвали учебни материали онлайн по време на обучението, а 75.6 хил. (66.4%) са контактували с преподаватели или с образователни институции посредством уебсайт или специално създадена за целта група в социалните мрежи. \r\nСпоред резултатите от изследването 891.1 хил. лица (22.5%) на възраст 25 - 64 години са участвали в поне едно неформално обучение през последните 12 месеца. В сравнение с предходната вълна на изследването се наблюдава намаление с 2.0 процентни пункта. \r\nРазпределението на участвалите в неформално обучение според завършената най-висока степен на образование е следното: \r\n-\tот лицата с основно или по-ниско образование - 6.9%;\r\n-\tот завършилите средно образование - 20.5%;\r\n-\tот завършилите висше образование - 34.8%.\r\nСпрямо трудовия статус на лицата делът на участвалите в неформално обучение е най-висок при заетите - 31.6%.\r\nНай-висок е делът на обученията на работното място - 59.0%, следвани от семинари или работни срещи („уоркшоп“) с обучителен характер (25.4%), курсове (13.7%) и частни уроци (2.0%). \r\nУчастниците в неформалното обучение са посочили повече от една причина за участието си, като най-голям е делът на желаещите да извършват работата си по-добре - 70.8%, следван от задължените за участие, наложено от работодател или нормативната уредба (51.2%). \r\nМалко над две трети (69.1%) от лицата, участвали в неформално обучение, са заявили, че понастоящем използват голяма част от придобитите нови знания и умения. Близо три четвърти (74.8%) очакват да ползват голяма част от тези знания в бъдеще.\r\nПрез последните 12 месеца всеки участник е отделил средно по 39.8 часа за участие в неформално образование или обучение. Средната сума, отделена за неформално обучение от едно лице или от член на неговото домакинство, възлиза на 25.9 лева. Със сертификат (свидетелство за правоспособност) са приключили 23.7% от обученията.\r\nПридобитите нови знания и умения от неформалните обучения са помогнали на 74.5% от участвалите в обучение лица за по-добро професионално представяне, за 28.0% са допринесли за изпълнението на нови задачи (отговорности) на работното място, а за 9.6% са довели до увеличение на заплащането.\r\nРезултатите от проведеното изследване показват, че 2 013.4 хил. души, или 50.8% от населението на възраст 25 - 64 години е участвало във форма на самостоятелно обучение през последните 12 месеца. Жените са по-активни от мъжете - съответно 52.5 и 49.1%. Значителни са различията по степен на завършено образование - 73.0% от лицата с висше образование са участвали в самостоятелно обучение, докато този дял е 48.0% при лицата със средно образование и 19.5% при лицата с основно или по-ниско образование. Най-висок е делът на участие при лицата на възраст 25 - 34 години - 58.3%, при съответно 51.1% при 35 - 54-годишните и 42.8% при тези на възраст 55 - 64 години. Основният метод за самообучение е с помощта на компютър (онлайн или офлайн), използван от 70.4% от лицата, участвали в тази форма на обучение, следван от образователните програми по телевизията или радиото (65.5%). \r\nПрез последните 12 месеца 223.5 хил. лица (5.7%) на възраст 25 - 64 години са потърсили информация относно възможностите за образование и обучение, като жените са по-активни от мъжете - съответно 6.7 и 4.6%. Безплатна информация са получили 197.9 хил. -  41.\t0% чрез личен контакт на място („лице в лице“), а 35.9% дистанционно чрез интернет, телефон или имейл. Според източника, от който е получена безплатна информация, с най-висок дял са образователните институции (36.3%) и работодателите/организации на работодатели (24.9%).\r\nСпоред резултатите от изследването 11.5% от населението на възраст 25 - 64 години заявяват нужда или желание за определено обучение, но не са успели да участват през последните 12 месеца. \r\nОсновните причини (пречки) са: липса на свободно време (35.3%), твърде висока цена на образователната програма (20.9%) и липса на подходящо обучение за лицата (8.2%).\r\nРезултатите от изследването показват, че 49.5% от населението в активна трудова възраст (25 - 64 години) ползват поне един чужд език . С най-голям дял са лицата, които  ползват английски език - 31.3%, следвани от използващите руски (22.1%), немски (5.7%) и френски език (3.2%). \r\nВ разпределението на ползващите поне един чужд език по възраст има съществени различия. Сред най-младите (25 - 34 години) повече от половината ползват поне един чужд език (58.3%), докато този относителен дял за лицата на възраст 35 - 54 години и за най-възрастните (55 - 64 години) е съответно 49.8 и 40.2%. \r\nДанните от проведеното изследване сочат, че 43.9% от населението на страната на възраст 25 - 64 години не е участвало в нито едно културно събитие (посещение на представление на живо, кино или културна забележителност) през последните 12 месеца. Посетилите културни мероприятия поне веднъж през последните 12 месеца са, както следва:\r\n-\t41.2% са посетили представления на живо (пиеса, концерт, опера, балет);\r\n-\t37.9% са посетили киносалони;\r\n-\t36.4% са посетили културни забележителности (музеи, художествени галерии, археологически разкопки).\r\nПрез последните 12 месеца 53.1% са прочели поне една книга през свободното си време, като този дял бележи ръст от 4.2 процентни пункта спрямо 2011 година. Мъжете, прочели поне една книга през свободното си време, са 45.1%, а жените - 61.2%.\r\nПочти половината от населението (45.6%) чете вестници (включително електронни издания) всеки ден или почти всеки ден. Мъжете са по-активни в това отношение в сравнение с жените - съответно 48.5 и 42.7%. От хората с основно или по-ниско образование 9.3% четат вестници ежедневно, а сред тези със средно и висше образование - съответно 44.3 и 67.6%.\r\nВ съответствие с препоръките на Европейската комисия в обхвата на  изследването на образованието и обучението на възрастни са включени допълнително лицата на възраст 18 - 24 години. Около две трети (64.3%) от населението на възраст 18 - 24 години са участвали във формално образование през последните 12 месеца. От учащите на тази възраст най-висок е относителният дял на записалите се в образователно-квалификационна степен „професионален бакалавър“ или „бакалавър“ - 66.9%. \r\nВ неформално обучение са участвали 22.8% от лицата, като половината от тях (49.2%) са записани в курсове. Самостоятелно са се обучавали 78.2%, а според начините за самообучение най-висок е относителният дял на ученето посредством компютър (онлайн и офлайн) - 75.2%.\r\nОт населението на възраст 18 - 24 години 79.1% използват поне един чужд език, като сред ползваните чужди езици на първо място е английският език - 93.3%.\r\nПовече от половината (57.0%) от лицата в разглежданата възрастова група  са посетили поне веднъж през последните 12 месеца представления на живо (пиеси, концерти, опери, балетни, танцови, шоу- спектакли). Делът на посетилите киносалон е 75.3%, а 49.1% са посетили културни забележителности (музеи, художествени галерии, етнографски комплекси, археологически разкопки, исторически забележителности). \r\nДве трети (64.3%) от населението в  тази възрастова група е прочело поне една книга през свободното си време, като този дял при мъжете е 55.9%, а при жените - 73.0%.", "date": "2017.09.15", "title": "НСИ: От лицата в активна трудова възраст във формално образование са записани 113 900 души, или 2.9% от обхванатите в наблюдението Adult Education Survey"}
{"url": "http://www.focus-news.net/news/2017/09/15/2436141/sofiya-vremenno-se-promenya-marshrutat-na-avtobusna-liniya-8.html", "text": "На 17 септември 2017г. за времето от 18.00 ч. до края на работното време на автобусна линия №8 от столичния градски транспорт се променя маршрутът й без влизане в кв.“Видните“. Това се налага във връзка с организиране на празника на селото в кв. “Видните“.", "date": "2017.09.15", "title": "София: Временно се променя маршрутът на автобусна линия №8"}
{"url": "http://www.focus-news.net/news/2017/09/15/2436142/die-sueddeutsche-zeitung-desetki-pensionirani-germanski-politsai-sa-naznacheni-kato-savetnitsi-na-bezhantsite.html", "text": "Около 170 пенсионирани полицаи са назначени като съветници на бежанците във федералната германска провинция Хесен, съобщава баварският ежедневник Die Sueddeutsche Zeitung. По данни на регионалното вътрешно министерство, бившите полицейски служители са наети, за да убедят отхвърлените кандидати за убежище да напуснат доброволно пределите на страната, за да избегнат принудителната депортация. \r\nПреди няколко месеца Министерството на вътрешните работи на провинция Хесен стартира собствена програма за популяризиране на тази практика. Целта е мигрантите, които нямат шанс за закрила, да бъдат „информирани за възможностите за доброволно напускане“ – задача, която е поверена на бивши полицаи. Хесен инвестира един милион евро за програмата тази година, а за следващите 2018 г. и 2019 г. са предвидени приблизително по два милиона евро. Тереза Герова", "date": "2017.09.15", "title": "Die Sueddeutsche Zeitung: Десетки пенсионирани германски полицаи са назначени като съветници на бежанците"}
{"url": "http://www.focus-news.net/news/2017/09/15/2436143/v-balgarskoto-posolstvo-v-moskva-se-sastoya-tseremoniya-po-validirane-na-poshtenski-plik-posveten-na-140-tata-godishnina-ot-pobedata-na-shipka-v-rusko-turskata-voyna-1877-1878-g.html", "text": "На 12 септември 2017 г. в Посолството на Република България в Москва се състоя тържествена церемония по валидиране на пощенски художествен плик, посветен на 140-тата годишнина от победата на руските войски и българските опълченци на Шипка в Руско-турската война 1877-1878 г. Това съобщиха за Агенция „Фокус“ от Посолството на Република България в Москва. В тържествената церемония взеха участие Извънредният и Пълномощен посланик на Република България в Руската Федерация г-н Бойко Коцев и ръководителят на Федералната агенция за комуникации на Руската федерация Олег Геннадиевич Духовницкий.\r\nПо време на церемонията посланик Бойко Коцев подчерта, че Посолството и Федералната агенция за комуникации развиват дългогодишно успешно сътрудничество. Днешната церемония по валидиране е вече петата съвместна инициатива и далеч не последната. През следващата година се планира съвместно пускане на пощенски марки на Руската федерация и Република България, посветени на 140-годишнината от края на Руско-турската война от 1877-1878. и освобождението на България.\r\n„Шипченската епопея справедливо е наречена символ на победата на онази война, тъй като именно най-тежките сражения през август 1877 година на Шипка са решили нейния изход. Ще се помни героизма на българските опълченци и руски войници, които с цената на безпримерния си подвиг, при четирикратно превъзходство на врага, не допускат преминаването на армията на Сюлейман паша през Шипченския проход за да се съедини с обсадените в Плевен войски на Осман паша“, подчерта значението на Шипка посланик Бойко Коцев.\r\nРъководителят на Руската агенция за комуникации Олег Духовницкий отбеляза, че сред всички страни Федералната агенция за комуникации има най-активно сътрудничество с България, което се изразява в множество съвместни инициативи. Разбира се, това се дължи, преди всичко, на приятелското отношение един към друг на българския и руския народи, както и на общата историческа памет, скрепена с кръвта на войниците, загинали за свободата на България.\r\nНа церемонията присъстваха също и заместник-министъра на вътрешните работи на РФ г-н Игор Зубов, представители на МВнР на РФ, Съюза на приятелите на България, студенти, представители на българската диаспора и други.\r\nВодеща на церемонията бе руската актриса с български произход Ксения Алферова, а студентки от Московският държавен институт по култура поздравиха гостите с изпълнение на български народни песни.\r\nНа плика е изобразен фрагмент от картината на руския художник и писател, един от най-известните художници-баталисти Василий Василевич Верешчагин \"Шипка-Шейново, Скобелев под Шипка\".\r\nПликовете, посветени на героичната победа на руските войски и българските опълченци на Шипка, вече са в обръщение в пощенските клонове и руските граждани имат възможност да ги използват за изпращане на кореспонденция си в страната и по целия свят. Тиражът на пликовете е 1 000 000 ( един милион) броя.", "date": "2017.09.15", "title": "В българското посолство в Москва се състоя церемония по валидиране на пощенски плик, посветен на 140-тата годишнина от победата на Шипка в Руско-турската война 1877-1878 г."}
{"url": "http://www.focus-news.net/news/2017/09/15/2436144/ministarat-na-turizma-nikolina-angelkova-razgovarya-sas-zurab-pololikashvili-noviya-generalen-sekretar-na-svetovnata-organizatsiya-po-turizam-kam-oon.html", "text": "Министърът на туризма Николина Ангелкова проведе работна среща с новия генерален секретар на Световната организация по туризъм (СОТ) към ООН Зураб Пололикашвили от Грузия. Това съобщиха от пресцентъра на Министерството на туризма. Двамата разговаряха в рамките на 22-рата Генерална асамблея на СОТ в Китай. Неговата кандидатура за отговорния пост бе гласувана в рамките на 105-ата сесия на Изпълнителния съвет на СОТ в Мадрид през месец май 2017 година и България беше сред страните, които я подкрепиха.\r\nБългария подкрепя грузинския кандидат за поста на генерален секретар от самото начало, каза министър Ангелкова. И допълни, че страната ни даде своя положителен вот за г-н Пололикашвили и в двата тура на гласуване по време на 105-ата сесия на Изпълнителния съвет на СОТ. Вярвам, че и с новия генерален секретар на организацията сътрудничеството между СОТ и Министерството на туризма ще бъде все така успешно и занапред, коментира още тя. \r\nДвамата обсъдиха възможностите за партньорство между Министерството на туризма и СОТ, както и бъдещи съвместни инициативи за устойчивото развитие на сектора. Министър Ангелкова запозна Зураб Пололикашвили с предстоящата организация на 2-рото издание на „Международния конгрес на световните цивилизации и древните маршрути“ (International Congress on World Civilizations and Ancient Routes). Тя уточни, че наименованието е предложено от Министерството на туризма и вече е одобрено от Световната организация по туризъм. \r\nСОТ ще предприема действия за оказване на подкрепа на страните както на национално, така и на регионално ниво, посочи г-н Пололикашвили. И допълни, че организацията ще продължи да насърчава принципите и прилагането на Глобалния кодекс на етиката в туризма за постигане на целите на устойчивото развитие на сектора. \r\nЗураб Пололикашвили беше одобрен единодушно за поста на нов генерален секретар на Световната организация по туризъм към ООН на 22-рата Генерална асамблея на организацията. Новият генерален секретар на организацията ще бъде с мандат 2018– 2021 г.", "date": "2017.09.15", "title": "Министърът на туризма Николина Ангелкова разговаря със Зураб Пололикашвили, новия генерален секретар на Световната организация по туризъм към ООН"}
{"url": "http://www.focus-news.net/news/2017/09/15/2436145/sofiya-vavezhda-se-organizatsiya-na-dvizhenieto-za-chestvaneto-na-109-ta-godishnina-ot-obyavyavaneto-na-nezavisimostta-na-balgariya-na-22-septemvri-2017-g.html", "text": "Въвежда се организация на движението в София за честването на 109-та годишнина от обявяването на Независимостта на България  на 22 септември 2017 г. Това съобщиха от пресцентъра на Столична община.\r\nОт 08.00 до 12.00 часа на 22 септември 2017 г. се забранява престоят и паркирането на пл. „Княз Александър І”. \r\nОт 10.45 до 12.00 часа на 22 септември 2017 г. се забранява влизането на пътни превозни средства в двете посоки по: \r\n- бул. „Цар Освободител” между ул. „Раковски” и бул. „Княз Ал. Дондуков”; \r\n- ул. „Леге” между ул. „Съборна” и пл. „Атанас Буров”; \r\n- ул. „Княз Александър І” между ул. „Съборна” и пл. „Княз Александър І”; \r\n- ул. „Дякон Игнатий” между ул. „Аксаков” и пл. Княз Александър І”. \r\nСтолична дирекция на вътрешните работи осигурява охрана, постове за контрол и регулиране на движението.", "date": "2017.09.15", "title": "София: Въвежда се организация на движението за честването на 109-та годишнина от обявяването на Независимостта на България  на 22 септември 2017 г."}
{"url": "http://www.focus-news.net/news/2017/09/15/2436146/stara-zagora-kmetat-zhivko-todorov-otkri-uchebnata-godina-v-6-to-osnovno-uchilishte-sv-nikola.html", "text": "Кметът на Община Стара Загора Живко Тодоров откри учебната година в 6-то Основно училище „Св. Никола“, където училищния праг за първи път прекрачват 157 първокласници, разпределени в 7 паралелки. Това съобщиха от пресцентъра на Община Стара Загора. Гостите на церемонията по откриването бяха посрещнати в училищния двор, а под звуците на химна на Република България бе вдигнат националния флаг и посрещнато знамето на училището.\r\n„Скъпи учители, родители, скъпи ученици, искам да ви поздравя по случай първия учебен ден, защото знам, че той е много важен за вас. След едно добре изкарано лято, сигурно сте отпочинали и заредени с много свежи сили да започнете училищния час, да срещнете нови приятели, нови знания, и разбира се – да направите много нови пакости! Детството е това, прекрасните ученически години също. Пожелавам ви да сте здрави! На преподавателите пожелавам да се радват на децата, защото те растат бързо, правейки ви щастливи. Имайте много успехи! Нека училището ви носи само положителни емоции и по-малко посещения в директорския кабинет“, пожела кметът.\r\nШесто основно е средищно училище, с целодневна организация на обучение и в него се учат общо над 1 000 ученици в 42 паралелки. Сформирани са 27 групи по интереси в сферата на образованието, изкуството и науката. Училището е  единственото в региона, където се изучава френски език като разширена подготовка в избираеми часове. Училището има фанфарен оркестър, мажоретен състав, отбори по баскетбол и група за народни танци.\r\n„Светиниколското училище е прехвърлило 175-те години, откакто за първи път посреща ученолюбивите деца, вперили поглед към знания и бъдеще“, заяви в приветствието си директорът на школото Дарина Гайдарова. „Светиниколци, носете гордо името на своето училище, грижете се за него и попивайте знания. Гордостта расте с времето, но и с успехите  – дерзайте! Не забравяйте заветните думи на учителя, на Апостола, който е бил също като вас част от Светиниколското школо – Васил Левски - „Всичко се състои в нашите задружни сили“. Тази година ние отбелязваме 180 лета, от рождението на Дякона - вървете по пътя му! Откривайте порива му към „чиста и свята република“ във вас, защото сте негови наследници, защото този огън осветява сбъднатите мечти! Създавайте свои светли дела, обичайте род и родина, за да пребъдем – вие сте гаранция за това“, каза още Гайдарова.\r\nНа тържествената церемония в първия школски ден присъстваха още председателят на Общинския съвет Таньо Брайков, зам. областният управител Петя Чакърова, директорът на Регионалния исторически музей Петър Калчев и др. Актьори и музиканти от Държавния куклен театър и Държавна опера Стара Загора поднесоха приветствия към малчуганите със своите изпълнения.", "date": "2017.09.15", "title": "Стара Загора: Кметът Живко Тодоров откри учебната година в 6-то Основно училище „Св. Никола“"}
{"url": "http://www.focus-news.net/news/2017/09/15/2436147/gen-konstantin-popov-se-sreshtna-s-komandira-na-shtaba-za-spetsialni-operatsii-na-nato-vitseadmiral-kolin-kilrayn.html", "text": "Ген. Константин Попов се срещна с командира на щаба за специални операции на НАТО - вицеадмирал Колин Килрайн, съобщават от пресцентъра на ПП ГЕРБ. Председателят на Комисията по отбрана и депутат от ГЕРБ-Пловдив област ген. Константин Попов посрещна своя гост в Народното събрание. По време на разговора вицеадмирал Килрайн даде висока оценка на специалните сили на Българската армия, като сподели и увереността си във възможностите на армията ни в изпълнение на съюзническите отговорности. От своя страна ген. Попов запозна колегата си с приоритетите в законодателната дейност на оглавяваната от него комисия, свързани с националната сигурност и отбрана. Участниците в срещата констатираха, че в условията на днешната неустойчива среда за сигурност в световен и регионален аспект, мястото и ролята на специалните сили непрекъснато нарастват и разширяват сферата на отговорностите си, включително и в борбата против тероризма.", "date": "2017.09.15", "title": "Ген. Константин Попов се срещна с командира на щаба за специални операции на НАТО - вицеадмирал Колин Килрайн"}
{"url": "http://www.focus-news.net/news/2017/09/15/2436148/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Около 170 пенсионирани полицаи са назначени като съветници на бежанците във федералната германска провинция Хесен, съобщава баварският ежедневник Die Sueddeutsche Zeitung. По данни на регионалното вътрешно министерство, бившите полицейски служители са наети, за да убедят отхвърлените кандидати за убежище да напуснат доброволно пределите на страната, за да избегнат принудителната депортация. \r\nПреди няколко месеца Министерството на вътрешните работи на провинция Хесен стартира собствена програма за популяризиране на тази практика. Целта е мигрантите, които нямат шанс за закрила, да бъдат „информирани за възможностите за доброволно напускане“ – задача, която е поверена на бивши полицаи. Хесен инвестира един милион евро за програмата тази година, а за следващите 2018 г. и 2019 г. са предвидени приблизително по два милиона евро.\r\n*** Медийно разследване разкрива, че генерали от Бундесвера използват въздушния флот на федералното германско правителство без разрешение, съобщава изданието Der Spiegel.\r\nПозовавайки се на вътрешна кореспонденция, медии разкриват в доклад начините, по които военните заобикалят забраната. Съгласно разпространените данни, генералите са вписвали полетите като тренировъчни за пилотите, за да избегнат процедурата за издаване на специално разрешително от Министерството на отбраната. \r\nПравителствените машини са на разположение на официални представители на политическата власт като държавния глава и членовете на федералното правителство. Генералите от Бундесвера не са лица, които отговарят на условията, за да използват въздушния флот на правителството.\r\nПо искане от страна на разследващи журналисти, Министерството на отбраната в Берлин е представило справка за общо 22 полета в периода между август 2015 г. и юли 2017 г., категоризирани като тренировъчни. Проучването обаче показва, че те са използвани за бизнес пътувания. На борда на самолетите, изпълнили полетите, са присъствали и генерали.\r\n*** Двама граждани на България са арестувани от германската полиция за кражба на дарения, съобщава седмичното издание Das Wochenblatt. \r\nМъжете, на 43 г. и 47 г., са задържани от правоохранителните органи още в сряда, при опит да разбият кутия със събрани средства за бедните, поставена в близост до църква. При претърсването им полицията е открила сума в размер на около две хиляди евро и инструменти в автомобила им.\r\nСъобщава се, че двамата българи са заподозрени за извършването на серия грабежи от църкви. Единият от тях – 43-годишния заподозрян,  е бил арестуван миналата година за подобни престъпления в района на Регенсбург. \r\nУточнява се, че двамата българи нямат разрешително за постоянен престой в Германия.\r\n***", "date": "2017.09.15", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/15/2436149/sofiya-vavezhda-se-organizatsiya-na-dvizhenieto-po-ul-han-krum-mezhdu-bul-patriarh-evtimiy-i-bul-vasil-levski.html", "text": "Въвежда се организация на движението по ул. „Хан Крум“ между бул. „Патриарх Евтимий“ и бул. „Васил Левски“ в София. Това съобщиха от пресцентъра на Столична община. \r\nОт 00.00 часа на 16 септември 2017 г. до 24.00 часа на 2 октомври 2017 г. се забранява влизането на пътни превозни средства по ул. „Хан Крум“ между бул. „Патриарх Евтимий“ и бул. „Васил Левски“. \r\nЗа същия период се закриват местата за почасово платено паркиране за времето и мястото.", "date": "2017.09.15", "title": "София: Въвежда се организация на движението по ул. „Хан Крум“ между бул. „Патриарх Евтимий“ и бул. „Васил Левски“"}
{"url": "http://www.focus-news.net/news/2017/09/15/2436150/sport-singapur-udalzhi-dogovora-za-provezhdane-na-sastezaniya-ot-formula-1-do-2021-g.html", "text": "Гран при на Сингапур ще остане неразделна част от състезателния календар на Формула 1 най-малко до 2021 г. - новата американска компания, която ще организира състезанията от най-престижния автомобилен шампионат, сключи със собствениците на пистата Марина Бей Стрийт нов договор със срок от четири години. \r\nПредишното споразумение бе валидно само до завършване на Гран при на Сингапур през този уикенд.", "date": "2017.09.15", "title": "Спорт: Сингапур удължи договора за провеждане на състезания от Формула 1 до 2021 г."}
{"url": "http://www.focus-news.net/news/2017/09/15/2436151/komisar-boyko-ranovski-broyat-na-detsata-postradali-pri-katastrofi-ne-e-nikak-malak-prez-poslednite-godini-i-vsichki-tryabva-da-se-zamislim.html", "text": "Броят на децата, пострадали при катастрофи не е никак малък през последните години и всички трябва да се замислим. Това коментира пред журналисти началникът на „Пътна полиция” комисар Бойко Рановски, който взе участие в откриването на учебната година в 119-о СУ „Акад. Михаил Арнаудов“, предаде репортер на Агенция „Фокус“. „Този ден е празник за учениците, родителите. Нашето присъствие тук е, за да покажем още веднъж, че сигурността и безопасността на децата в училище и на пътя е един от приоритетите ни. Всички заедно можем да постигнем по-голяма сигурност за нашите деца. На този ден родителите трябва да се замислят над поведението си и дали влагат достатъчно усилия за запазване живота и здравето на своите деца. Чрез учителите, започвайки от най-малките искаме да ограмотим децата, да им покажем как да се движат безопасно по улиците и да бъдат защитени, когато напуснат училищния двор“, коментира комисар Рановски. По думите му всяка година традиционно с откриване на учебната година стартира акция на полицията - Национална кампания „Децата тръгват на училище - да ги пазим на пътя”. „На този ден сме се събрали с известни певци и артисти, с които да покажем, че само обединение на може да доведе до едно по-добро и сигурно положение на пътя и децата да бъдат по-защитени. На този ден за жертви деца не е хубаво да говорим, но през последните години броят на децата, пострадали при катастрофи не е никак малък и всички ние трябва да се замислим. На този ден в районите на всички учебни заведения има полицейско присъствие и колеги, които където се налага ще регулират движението. Има колеги, които обезпечават сигурността при струпване на много хора“, допълни той. \r\nКомисар Рановски подчерта, че навсякъде има необходимото полицейско присъствие и е създадена необходимата организация. „На 21 септември е Европейски ден без загинали на пътя. Мотото на кампанията е: „Спаси животи - нула жертви на пътя”. Нека всички с поведението си на пътя да допринесат на територията на България да няма жертви. От страна на полицията от днес до 21 септември всеки ден ще има мероприятия и необходимата информация за медиите, гражданите. Нека всички да спазваме правилата, за да допринесем към общата европейска кауза – нула жертви на пътя“, каза още комисар Бойко Рановски.\r\nЛюба АЛЕКСИЕВА", "date": "2017.09.15", "title": "Комисар Бойко Рановски: Броят на децата, пострадали при катастрофи не е никак малък през последните години и всички трябва да се замислим"}
{"url": "http://www.focus-news.net/news/2017/09/15/2436152/v-shanhay-be-otkrit-balgarski-turisticheski-informatsionen-tsentar.html", "text": "Първият за Китай български туристически информационен център бе открит в мегаполиса Шанхай с бляскава, дори за неговите мащаби, церемония в четвъртък вечерта. Това съобщиха от пресцентъра на Министерството на туризма. Центърът във финансовата столица на Китай стана възможен, след като Министерството на туризма в лицето на министър Николина Ангелкова подкрепи и със споразумение идеята и усилията на компанията ACN Worldwide и на създателя й Нелсън Уонг точно в Шанхай да се открие офис. Той ще свързва български с китайски туроператори и ще представя на огромния китайски пазар възможностите за туризъм в България. Тази кауза доведе в Шанхай и изпълнителния директор на Националния борд по туризъм Мартин Захариев. \r\nОткриването на центъра е първата стъпка, следват много усилия на посолството  в Пекин и на генералното ни консулство в Шанхай, заяви при откриването на туристическия център Григор Порожанов, посланик на България в Китай. Преди това пред българските дипломати той ясно постави целта - в близко време китайските туристи в България да стигнат 100 хиляди годишно. \r\nЗа церемонията в Шанхай пристигна зам.- министърът на туризма Милко Теофилов, който пред над 200 гости показа със сравнителен анализ, че България има огромен шанс да развива туризма си, подготвяйки туристически пакети за необятния китайски пазар. Зам.- министър Теофилов цитира данни, сочещи възходящ тренд. От януари до юни 2017 г. около 16 000 китайски туристи са посетили България, което е с 50 процента ръст в сравнение със същия период на 2016 г. Потенциалът за ръст обаче е огромен - в момента 0,2 процента от всички пристигнали от Китай в Европа посещават България. Твърдо вярвам, че този резултат ще бъде надграден с усилията на Министерството на туризма и бизнеса в двете страни, каза Теофилов. \r\nСертификат за откриването на центъра връчи като домакин на събитието Димитър Пампулов, генерален консул на България в Шанхай. Над 200 гости дойдоха да поздравят България за туристическия център. Сред тях бяха консули и дипломатически представители от Гърция, Украйна, Турция, Казахстан, САЩ и други, собственици на китайски предприятия гиганти като Уанг Чонг Лин, председател на Maotai Distribution Group,  Ли Уи Хай, директор на SASS Thank Foundantion, както и представители на водещи инвестиционни фондове. На българската вечер в 25-милионния Шанхай бяха и мениджърите на China Airlines, Air China, Qatar Airways, Turkish Airlines, Aeroflot и др. Специално поздравление към България направи госпожа Шу Вейвън, генерален директор на Туристическата администрация на Шанхай.", "date": "2017.09.15", "title": "В Шанхай бе открит български туристически информационен център"}
{"url": "http://www.focus-news.net/news/2017/09/15/2436153/v-denya-na-sofiya-17-septemvri-shte-se-provedat-poreditsa-ot-sabitiya-posveteni-na-praznika.html", "text": "В Деня на София – 17 септември, ще се проведат поредица от събития, посветени на празника. Това съобщиха от пресцентъра на Столична община.\r\nПредвидена е следната програма:\r\n- 11.30 ч., пред храм „Света София”- тържествен водосвет и официална церемония по издигане знамето на град София;\r\n- 17.30 ч., пред Народен театър „Иван Вазов” - концерт на Софийския духов оркестър;\r\n- 18.30 ч., Народен театър „Иван Вазов” - церемония за връчване Наградите на Столична община за ярки постижения в областта на културата, режисьор – Бина Харалампиева, сценарист – Юрий Дачев;\r\n- 21.00 ч., пред Народен театър „Иван Вазов” - Sophia Luminosa - огнен пърформанс на „Жар Театър”.", "date": "2017.09.15", "title": "В Деня на София – 17 септември, ще се проведат поредица от събития, посветени на празника"}
{"url": "http://www.focus-news.net/news/2017/09/15/2436154/afp-kitay-se-protivopostavi-na-izstrelvaneto-na-raketi-ot-severna-koreya-prizova-kam-sdarzhanost.html", "text": "Китай осъди последното изстрелване на балистична ракета от режима в Пхенян и призова за сдържане, за да бъде избегнато напрежението в региона, предава AFP.\r\n„Китай се противопоставя на нарушаването от страна на Северна Корея на резолюцията на Съвета за сигурност на ООН и използването на технологии изстрелване на балистични ракети“, заяви говорител на външното министерство в Пекин. Тереза Герова", "date": "2017.09.15", "title": "AFP: Китай се противопостави на изстрелването на ракети от Северна Корея, призова към сдържаност"}
{"url": "http://www.focus-news.net/news/2017/09/15/2436155/stara-zagora-kmetat-zhivko-todorov-pozdravi-uchenitsite-v-nay-golyamoto-profesionalno-uchebno-zavedenie-v-oblastta.html", "text": "Кметът Живко Тодоров и областният управител Гергана Микова поздравиха за първия учебен ден учениците в най-голямото професионално учебно заведение в област Стара Загора - Професионалната гимназия по строителство, архитектура и геодезия „Лубор Байер“. Това съобщиха от пресцентъра на Община Стара Загора. „Училището е един приятен ангажимент, който носи много приятели, много хубави емоции, дава много знания и път в живота. Трябва да бъдете активни и да покажете, че сте достойни млади хора, които да представят България навсякъде по света добре. Аз няма да ви давам поука какво да правите с живота си, затова слушайте сърцето си! Но ви пожелавам да бъдете добри хора и да не се отклонявате от пътя си“, обърна се кметът към строените класове в двора на училището. \r\n„В ПГСАГ „Л. Байер“ се обучават 740 ученици в 29 паралелки и 4 специалности- „Строителство и архитектура“ с английски и немски, „Геодезия“, „Водно строителство“ и „Транспортно строителство“, съобщи директорът на училището инж. Георги Славов. Тази година, с финансиране около 1 млн. лв. по Оперативна програма „Региони в растеж“, предстои да бъде санирана сградата на училището, която е паметник на културата.\r\nНа тържеството в гимназията присъстваха още председателят на Общинския съвет Таньо Брайков, зам.-кметът Янчо Калоянов, гл. архитект на Стара Загора Виктория Грозева, представители на строителния бранш и др.", "date": "2017.09.15", "title": "Стара Загора: Кметът Живко Тодоров поздрави учениците в най-голямото професионално учебно заведение в областта"}
{"url": "http://www.focus-news.net/news/2017/09/15/2436156/sofiya-shte-bade-stsena-na-mezhdunarodniya-muzikalen-festival-piano-ekstravagantsa.html", "text": "На 19 септември, вторник, от 9.30 ч. в залата на Полския културен институт (ул. „Веслец” №12) в София ще се проведе пресконференция за представяне на фестивала „Пиано Екстраваганца”. Това съобщиха от пресцентъра на Столична община. От 25 септември до 6 октомври за седма поредна година в София ще се проведе музикалният фестивал “Пиано Екстраваганца”, част от Календара на културните събития на Столична община.\r\nФестивалът се организира от Фондация „Пиано Екстраваганца“, с подкрепата на Столична Община, Фондация “Америка за България”, Министерство на отбраната на България и др. В ключови локации на София, сред които Централния военен клуб, Националната художествена галерия, Националната опера и Аулата на Софийския университет меломаните ще могат да се насладят на уникални рецитали, камерни концерти и песенни вечери. Фокусът е върху пиано музиката, а една от звездите-инструменти на събитието е закупеният от фондация “Пиано Екстраваганца” роял, който ще бъде ползван, както за обучение на млади български пианисти, така и за участия във фестивалната програма.\r\nФестивалът, освен над четири хиляди гости и 25-хилядна аудитория, събира в България големи международни имена, като през тази година сред гост-изпълнителите ще бъдат музиканти от над 10 държави, сред които: Инголф Вундер от Австрия, Лана Тротовшек от Словения, Елоиза Кашо от Италия, Пьотр Вилежал от Полша, Вячеслaв Грязнов от Русия, Мелани Местре от Испания и др.\r\nОт българска страна, освен основателят на фестивала маестро Людмил Ангелов, ще участват и Веселина Кацарова, Евгени Божанов, Милен Кукошаров, Веселин Веселинов-Еко и др.\r\nПълната програма на фестивала е публикувана в интернет на адрес: http://www.piano-extravaganza.com/.\r\nФестивалът “Пиано Екстраваганца” е едно от най-значимите музикални фестивални събития в България и Източна Европа. Освен организатор, основател и куратор на съдържанието е маестро Людмил Ангелов. Фестивалът е печелил престижни отличия, като наградата “Музикален проект на годината” в годишните награди на предаването “Алегро Виваче” на БНР за 2015 г. и др.", "date": "2017.09.15", "title": "София ще бъде сцена на международния музикален фестивал  “Пиано Екстраваганца”"}
{"url": "http://www.focus-news.net/news/2017/09/15/2436157/mvnr-nyama-informatsiya-za-postradali-balgarski-grazhdani-pri-intsidenta-v-londonskoto-metro-kam-1200-chasa.html", "text": "Посолството в Лондон е отправило запитване към местните власти за пострадали български граждани при инцидента в метростанция „Парсънс Грийн” в британската столица от тази сутрин. Към този момент полицейските власти не съобщават допълнителни детайли за инцидента, съобщиха от пресцентъра на Министерството на външните работи (МВнР). На мястото са изпратени екипи на лондонската полиция и линейки. Към 12.00 часа българско време няма информация за жертви при инцидента. \r\nВсички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: + 442075813144 и + 442075849400.", "date": "2017.09.15", "title": "МВнР: Няма информация за пострадали български граждани при инцидента в лондонското метро към 12.00 часа"}
{"url": "http://www.focus-news.net/news/2017/09/15/2436158/dobrich-rumanskite-granichni-sluzhbi-sa-predali-na-granichno-politseysko-upravlenie-general-toshevo-dvama-albanski-grazhdani-koito-nezakonno-sa-preminali-darzhavnata-granitsa.html", "text": "На 13 септември румънските гранични служби са предали на Гранично полицейско управление-Генерал Тошево двама албански граждани, които незаконно са преминали държавната граница в района на 28 гранична пирамида край с. Граничар, община Шабла. Това съобщиха от ОДМВР-Добрич. По двата случая са образувани бързи полицейски производства.", "date": "2017.09.15", "title": "Добрич: Румънските гранични служби са предали на Гранично полицейско управление-Генерал Тошево двама албански граждани, които незаконно са преминали държавната граница"}
{"url": "http://www.focus-news.net/news/2017/09/15/2436159/lbc-okolo-20-dushi-sa-postradali-pri-eksploziyata-v-londonskoto-metro-tvardi-ochevidets.html", "text": "Свидетел заяви пред британската радиостанция LBC, че при експлозията в лондонското метро са пострадали около 20 души. \r\n„Влакът бе спрял и за щастие вратите му бяха отворени. Беше бъркотия след взрива“, разказва очевидец на инцидента. \r\n„Първата ми мисъл бе, че целият влак ще  се взриви. Възникна паника, всички се опитаха да се измъкнат“, признава източникът.\r\n„Около 20 души имат физически наранявания, но мнозина са шокирани от инцидента“, допълва очевидецът, изразявайки убеждение, че случилото се не е терористичен атентат.  Тереза Герова", "date": "2017.09.15", "title": "LBC: Около 20 души са пострадали при експлозията в лондонското метро, твърди очевидец"}
{"url": "http://www.focus-news.net/news/2017/09/15/2436160/v-umbal-sv-ekaterina-be-implantirano-unikalno-za-regiona-defibrilirashto-ustroystvo.html", "text": "Университетска болница „Св. Екатерина“ бе избрана за център, в който да се имлантира за първи път в региона, уникално дефибрилиращо устройство за ресинхронизираща терапия (CRT-D), което е само с два електрода и дава възможност за пълна предсърдна диагностика. Това съобщиха от пресцентъра на лечебното заведение. Устройството е последно поколение и е съвместимо с ЯМР. \r\nИзборът на Университетска болница „Св. Екатерина“ е продиктуван от репутацията й на водеща болница, специализирана в сърдечно-съдовата патология и е направен измежду 25 болници от 5 държави в Югоизточна Европа от водеща европейска компания в производството на устройства за кардиостимулация. Водещ фактор е и наличието на екип от лекари – професионалисти, ангажиран към медицинските иновации и внедряването на нови технологии в ежедневната им дейност.\r\nНа 14.09.2017 г., устройството (CRT-D) бе имплантирано успешно и без усложнения на 54 – годишен мъж с исхемична кардиомиопатия, пристъпи на камерно мъждене и сърдечна недостатъчност. \r\nИмплантацията е извършена от доц. д-р Светослав Йовев, Завеждащ  Отделение по кардиостимулация в УМБАЛ „Св. Екатерина“.", "date": "2017.09.15", "title": "В УМБАЛ „Св. Екатерина“ бе имплантирано уникално за региона дефибрилиращо устройство"}
{"url": "http://www.focus-news.net/news/2017/09/15/2436161/sedmitsa-na-sporta-shte-se-provede-v-sofiya-ot-16-septemvri.html", "text": "\"София – Европейска столица на спорта\" и Столична община отбелязват тазгодишната Европейска седмица на спорта с богата палитра от спортни събития и активности. Програмата предвижда няколко фестивала, 32 спортни възможности, демонстрации, обучения, велокарнавал, томболи с награди, танцови конкурси с изпълнения на състави-лауреати и др. Това съобщиха от пресцентъра на Столична община. Всички прояви и сетове са разположени в Княжеската градина около монумента на Съветската армия, съобщава www.sofia2018.bg.\r\nСедмицата стартира тази събота с Деня на танците, движението и здравословната храна, който ще събере в началото на сцената най-добрите в стрийт денс и хип-хоп. Конкурсът ще продължи с изпълнения на народни танци в два тура  с участието на лауреатите от Националния фестивал на клубовете за народни хора „Хоро се вие, извива“. Кулминацията ще бъде едночасовото шоу на виртуозите в духовата музика от Брас бенд „Виво Монтана“. Фестивалът е посветен и на здравословната храна, поради което производители на домати ще промотират с подкрепата на МЕТРО един от емблематичните в живота на българина зеленчук на специално изградени щандове. Предвидени са много конкурси, викторини с награди, денят ще бъде пълен с настроение и забава, добре дошъл е всеки, който иска да се почувства добре и да прекара няколко часа в активна и приятна почивка сред танцуващи и спортуващи хора.\r\nДопълнителен колорит в празника ще внесе тазгодишният Велокарнавал. Той се организира от София – Европейска столица на спорта и сп. 360 за втора поредна година. Желаещите се събират за подготовка и украса в 10.30 ч. на централния вход на Южния парк, воденото от специална платформа шествие тръгва в 11.30 ч., за да премине по софийските уличи и булеварди преди да се слее с множеството в Княжеската градина около 12.15 ч. Там после са предвидени редица конкурси с награди за най-добра визия, най-колоритно украсен велосипед и др.\r\nПрограмата на София2018 през Европейската седмица на спорта ще продължи в сряда, 20 септември, от 16 до 19 ч. на същото място с Ден на бойните изкуства и спортове. Предвидени са демонстрации и състезания в пет различни спорта –таекуон-до(куадратлон), самбо, таекуондо WTF, джудо и карате. Деца от школите и елитни състезатели ще представят отделните бойни спортове и ще дадат възможност на всеки желаещ да получи първи уроци в бойните изкуства. Ето и програмата по часове:\r\n-     16.00 Таекуон-до (куадратлон);\r\n-     16.30 Самбо;\r\n-     17.00 Таекуондо WTF;\r\n-     17.30 Джудо;\r\n-     18.00 Карате.\r\nВ четвъртък, 21 септември, пак от 16 до 19 ч. предстоят нови вълнения с демонстрации по художествена гимнастика, батут, акробатика, гимнастически композиции и фехтовка. Под ръководството на опитни треньори млади състезатели и асове в отделните спортове ще направят демонстрации и ще дадат възможност на всеки желаещ да получи на място първи уроци в съответния спорт. Програмата започва в 16.00 ч. с 10-минутни демонстрации на отделните дисциплини на сцената, след което заниманията продължават в отделните сетове, разположени край нея. Водещ ще дава информация за техники и прийоми, а треньори ще разясняват пред всички действията на състезателите. Много емоции ще има и във фехтовката, където наред с демонстрациите на деца от школите, ще има и възстановка на рицарски боеве на облечени в доспехи майстори с меча и сабята.\r\nПетък, 22 септември, е предвиден за Ден на баскетбола. Тогава ще започнат турнирите в отделните възрастови групи на специално монтираните игрища за баскет 3х3, записванията на тимовете е през сайта на БФ Баскетбол, а състезанията ще продължат и през уикенда.\r\nСедмицата на спорта ще завърши Екстрийм Фест. Два дни на супер емоции са подготвили организаторите, а Княжеската градина ще се превърне в огромна спортна арена. Още в събота, на 23 септември, започват демонстрациите в отделните спортове и дисциплини, на разположение са бънджи скокове, свободно скачане с велосипеди върху въздушна възглавница, дрифт надпревара с RC колички, тест райд на български електрически велосипеди Emotion Bike, стена за катерене, сумо битки. Плюс – за първи път специално изграден зип лайн – въжен тролей монтиран по диагонал над градинката и за първи път графити импровизация от Sofia Graffiti Tour. И\r\nоще: училище по кънки, артчъри таг и бъбъл футбол, Breake Dance Battle, училище по лонборд – Wild Berries, Фрийрън уъркшоп, велосервиз True Riders, рейсинг симулатори Mirafiori, състезание по BMX, Ролери и SK8.\r\nГолямата спортна седмица ще завърши следващата неделя, 24 септември с традиционното вече и чакано от хиляди софиянци Супер моторспорт шоу по ул. Гурко пред Националния стадион „Васил Левски“ Там от сутринта ще бъдат разположени ревящите зверове на Mirafiori team, предхождано от картинг училище – Sofia Karting Ring и Ducati Мото училище с Ангел Караньотов, плюс шампионска надпревара с Hyundai. Кулминацията ще започне в 18.00 ч., с което ще завърши богатата програма на София2018 за Европейската седмица на спорта.", "date": "2017.09.15", "title": "Седмица на спорта ще се проведе в София от 16 септември"}
{"url": "http://www.focus-news.net/news/2017/09/15/2436162/targovishte-narodniyat-predstavitel-ot-gerb-d-r-venka-stoyanova-otkri-uchebnata-godina-v-treto-osnovno-uchilishte-petko-rachev-slaveykov.html", "text": "Народният представител от ГЕРБ-Търговище д-р Венка Стоянова откри учебната година в Трето основно училище „Петко Рачев Славейков“. Това съобщиха от пресцентъра на ГЕРБ. Тя поздрави преподавателите и учениците, като им пожела ползотворна учебна година, здраве и успехи. Народният представител прочете поздравителен адрес от председателя на Комисията по образование и наука в 44-то Народно събрание и депутат от ГЕРБ Милена Дамянова. „Само партньорството между учители, родители и ученици има силата да променя, да превърне училището в истински храм на знание, ценности и идеи за бъдещето. Желая на всички здраве, лично щастие и професионални успехи“, се казва в поздравителното слово на Милена Дамянова. Поздравителен адрес по случай първия учебен ден беше прочетен също от кмета на община Търговище и член на ГЕРБ д-р Дарин Димитров. „Нека споделяме отговорностите си с учителите и учениците, защото проспериращи поколения, град и държава се градят с отдаденост и споделеност от всички. Успешна учебна година!“, пише в приветствието си д-р Димитров.", "date": "2017.09.15", "title": "Търговище: Народният представител от ГЕРБ д-р Венка Стоянова откри учебната година в Трето основно училище „Петко Рачев Славейков“"}
{"url": "http://www.focus-news.net/news/2017/09/15/2436163/novata-sgrada-na-sofiyskiya-rayonen-sad-i-sofiyskata-rayonna-prokuratura-shte-bade-tarzhestveno-na-18-septemvri-2017-g.html", "text": "Новата сграда на Софийския районен съд (СРС) и Софийската районна прокуратура (СРП) ще бъде тържествено открита в 9.00 часа на 18 септември 2017 г. Това съобщиха от Висшия съдебен съвет (ВСС). Сред поканените на церемонията официални гости са представители на законодателната, изпълнителната и съдебната власт. Съдебната палата ще бъде осветена с празничен водосвет, отслужен от Негово Преосвещенство Мелнишки епископ Герасим – главен секретар на Светия синод на Българската православна църква.\r\nНаказателното отделение на Софийския районен съд и Софийска районна прокуратура ще започнат работа с граждани в сградата на „Ген. М. Д. Скобелев“ № 23 от 2 октомври 2017 г. От бюджета на съдебната власт са вложени около 14 млн. лв. от сключването през 2013 г. на договора за изпълнение и инженеринг за преустройство на сградата за нуждите на СРС и СРП до 2016 г. Така се решава дългогодишният проблем на Софийска районна прокуратура, която в момента е разположена в пет съдебни имота.\r\nМодерната сграда отговаря на всички съвременни изисквания за работа на съдебна институция, предоставя по-добри материални условия за магистратите и съдебните служители, и възможност за по-удобно и качествено обслужване на гражданите", "date": "2017.09.15", "title": "Новата сграда на Софийския районен съд и Софийската районна прокуратура ще бъде тържествено на 18 септември 2017 г."}
{"url": "http://www.focus-news.net/news/2017/09/15/2436164/evrodeputatat-ot-gerbenp-vladimir-uruchev-za-noviya-reglament-za-sigurnostta-na-dostavkite-na-priroden-gaz-v-es-vazhna-stapka-napred-po-patya-kam-postigane-tselite-na-energiyniya-sayuz.html", "text": "Газовата криза през януари 2009 по маршрута Русия - Украйна - ЕС показа ясно колко уязвими са страните от Централна и  Източна Европа и че те не могат да се справят сами в подобна ситуация, заяви евродепутатът от ГЕРБ/ЕНП Владимир Уручев. Това съобщиха от пресцентъра на ПП ГЕРБ.\r\nПо думите му договореният нов регламент за сигурността на доставките на природен газ гарантира един работещ механизъм за адекватно реагиране на подобни кризисни сценарии чрез обвързващо регионално сътрудничество, базирано на съвместна оценка на риска за дадената страна и/или регион.\r\n„Приветствам приемането му и защото той налага ново поведение на солидарност и взаимодействие между съседните държави при евентуални прекъсвания на газовите доставки и превръща политическите декларации за солидарност в Европа в конкретни правно-обвързващо действия”, категоричен бе евродепутатът от ГЕРБ/ЕНП.\r\nВладимир Уручев коментира, че новата законова рамка установява въвеждането на списък на защитени клиенти, в това число обществени сгради, болници и училища, които да бъдат приоритетно снабдявани в случаи на извънредно прекъсване на  газовите доставки.\r\n„Регламентът създава и несъществуваща до момента прозрачност при сключване на  договори с компаниите за доставки на газ от трети страни, които вече ще трябва да бъдат предоставяни на националните регулатори и Европейската комисия за предварителна оценка”, подчерта той.\r\n„Заедно с вече приетия механизъм за предварителна обмяна на информация по междуправителствените споразумения с трети страни, завършва законодателния пакет за сигурност на енергийните доставки, важна стъпка напред по пътя към постигане целите на Енергийния съюз, включително функциониращ вътрешния енергиен пазар, който да  осигурява дългосрочно и устойчиво снабдяване с природен газ за европейските граждани и бизнеса”, завършва в позицията си Владимир Уручев.", "date": "2017.09.15", "title": "Евродепутатът от ГЕРБ/ЕНП Владимир Уручев за новия Регламент за сигурността на доставките на природен газ в ЕС:  Важна стъпка напред по пътя към постигане целите на Енергийния съюз"}
{"url": "http://www.focus-news.net/news/2017/09/15/2436165/aktsenti-v-predavaneto-chasat-na-blagoevgrad-po-radio-fokus-pirin.html", "text": "В предаването „Часът на Благоевград”, съвместна продукция на Община Благоевград и Радио „Фокус“ – Пирин, ще насочим вниманието Ви към началото на новата учебна 2017-2018 година. Кметът на Благоевград д-р Атанас Камбитов постави началото й в ПМГ „Акад. Сергей Корольов“. На събитието присъстваха още евродепутатът Андрей Новаков, заместник министър на образованието проф. Иван Димов, директорът на Регионално управление по образованието-Благоевград Ивайло Златанов, родители и граждани.\r\nВ днешното издание наш гост е Румяна Станоева, експерт в Община Благоевград. С нея ще анонсираме младежка шах среща „Шахът – ключът към мир и превенция на агресията“, която ще се  проведе в Благоевград. Поканени са да участват представители на младежки организации, спортни клубове, студенти, ученици, жители и гости на Благоевград\r\nВсичко това ви очаква в „Часът на Благоевград“, от 12.00 до 13.00 часа, с водещ Лора Калчева", "date": "2017.09.15", "title": "Акценти в предаването „Часът на Благоевград“ по Радио „Фокус“- Пирин"}
{"url": "http://www.focus-news.net/news/2017/09/15/2436166/vatan-zadarzhan-e-advokatat-na-lidera-na-turskata-opozitsiya.html", "text": "Тази сутрин в Анкара е задържан Джелял Челик - адвокат на лидера на основната опозиционна Народнорепубликанска партия (НРП) Кемал Кълъчдароглу, информира електронното издание на вестник „Ватан”. Задържането е по заповед на Главната републиканска прокуратура в Истанбул в рамките на започнало от нея ново разследване на дейността на т.нар. „Терористична организация на гюленистите/Паралелна държавна структура” (ФЕТО/ПДС). Засега не се съобщават повече подробности, уточнява „Ватан”. Георги Димов", "date": "2017.09.15", "title": "\"Ватан\": Задържан е адвокатът на лидера на турската опозиция"}
{"url": "http://www.focus-news.net/news/2017/09/15/2436167/burgas-kmetat-na-grada-dimitar-nikolov-otkri-uchebnata-godina-v-sinyoto-uchilishte-chieto-dvorno-prostranstvo-e-iztsyalo-obnoveno.html", "text": "Кметът Димитър Николов и заместникът му Йорданка Ананиева откриха учебната година в ОУ \"Петко Росен\" в най-големия бургаски комплекс \"Меден рудник\", съобщават от пресцентъра на Община Бургас. Неотдавна то беше санирано и местните жители започнаха да го наричат \"синьото училище\", заради новия цвят на фасадата му. Тази година прага на ОУ \"Петко Росен\" за първи път прекрачиха цели пет класа първолаци. Заедно с всички останали ученици, те ще играят и спортуват в цялостно обновения двор на школото.\r\nВ него са обособени две комбинирани игрища за футбол - хандбал. Те са покрити с настилка тип \"изкуствена трева\" и оборудвани с футболни врати, в комплект с мрежа и ъглови флагчета. Изградено е комбинирано игрище за баскетбол, тенис, волейбол, както и отделно игрище за баскетбол с площ 615 кв. м. На площ от 110 кв. м., върху специализирана настилка е разположена открита фитнес зона с висилки и успоредки, както и комплекс гимнастически уреди, включващ греда на четири нива, везна и комплект от 4 броя фитнес уреди. Подходяща за лекоатлетическо бягане е малката писта с дължина 50 метра. Тя е с каучуково покритие и е комбинирана с трап за скокове с фин пясък.\r\nВ зоната, отредена за свободно придвижване и почивка, са ремонтирани алеите, площадките и са озеленени околните пространства. В съществуващите места за отдих са поставени нови пейки.\r\nНастилката пред централния вход на учебното заведение е обновена. Осигурена е достъпност на спортните игрища и съоръжения, посредством стъпала, които се свързват с алейната мрежа, изградена е рампа за хора с увреждания. Монтирано е видеонаблюдение и нови огради.\r\n\"На добър час през новата учебна година!\" пожелава кметът Димитър Николов на всички бургаски ученици.", "date": "2017.09.15", "title": "Бургас: Кметът на града Димитър Николов откри учебната година в “Синьото училище“, чието дворно пространство е изцяло обновено"}
{"url": "http://www.focus-news.net/news/2017/09/15/2436168/vatan-prizivat-na-erdogan-za-obedinenie-na-turtsite-namira-otzvuk-v-germaniya.html", "text": "Лидерът на първата политическа формация на малцинствата в Германия Халюк Йълдъз заяви, че призивът на президента на Турция Реджеп Тайип Ердоган за обединение на турците зад граница намира отзвук и във водещата европейска държава, информира електронното издание на вестник „Ватан”. Неговата Партия на справедливостта и обновлението ((BİG) вече е отправила предложение за сливане със създадената също от германци от турски произход политическа формация Съюз на германските демократи (ADD). „Ако няма една силна Турция, ние просто няма да имаме къде да отидем. Мястото, където ще отидат Балканите, е Турция. Мястото, където ще отидат арабите, също е Турция. Мястото, където ще отидат турците в Европа, единствено пак е Турция. Ако тук се разгори жесток геноцид и расизъм, нашият път и крайна дестинация е Турция.  Турция просто е длъжна да бъде силна. В името на тази отговорност, веднага щом чухме призива на Ердоган за единство, ни си казахме - О.К.;  това е най-правилното действие и именно поради това предлагаме това съюзяване.”, обяснява на пресконференция в Кьолн Халюк Йълдъз, цитиран от „Ватан”. Агенция „Фокус” припомня:\r\nПрез февруари германски съд издаде забрана за името на етническата турска партия Съюз на германските демократи (Allianz Deutscher Demokraten – ADD). Мотивите на магистратите бяха, че абревиатурата съвпада с тази на крайнодясната партия Алтернатива за Германия (Alternative für Deutschland – AfD). А това несъмнено ще доведе до объркване на избирателите. Георги Димов", "date": "2017.09.15", "title": "\"Ватан\": Призивът на Ердоган за обединение на турците намира отзвук в Германия"}
{"url": "http://www.focus-news.net/news/2017/09/15/2436169/dobrich-obshtinskiyat-mladezhki-tsentar-zahari-stoyanov-za-poredna-godina-se-vklyuchva-v-natsionalnata-initsiativa-za-pochistvane-na-stranata.html", "text": "Общинският младежки център (ОМЦ) „Захари Стоянов“ за поредна година се включва в националната инициатива за почистване на страната на 16 септември. Това съобщи Силвия Венелинова, организатор „Младежки дейности“ в центъра, предаде кореспондентът на Радио „Фокус” – Варна. С предвидените дейности ОМЦ ще стане част от отбора, който ще изчисти България за един ден, посочи Силвия Венелинова. Покана за участие е отправена не само към младите хора, но и към техните семейства и приятели. Още от месец юли ОМЦ запознава гражданите с тази инициатива и възможностите да се включат в нея. „Надявам се да съберем наистина един голям отбор, с който да почистим всички тези отпадъци, които така или иначе остават като част от нашето ежедневие, които са на различни места около нас и не правят света ни по-красив, напротив“, заяви Силвия Венелинова. Тя съобщи, че като последващо събитие ОМЦ инициира сътворяването на интересна снимка с боклук. По думите й българите обичат да си правят снимка с красиви неща, като пейзажи, приятели и т.н., но за съжаление хората оставят след себе си и некрасиви неща, като боклуците. Идеята е по-различна и провокативна, за да се замислят младежите за това, което оставят след себе си. Сборният пункт за кампанията утре е Скейт паркът в Добрич. Началният час е 09.30. Зона на почистване – Спортен комплекс “Русалка“, районът на Детска ясла № 4 и пистата за екстремно колоездене “Гарвана“.", "date": "2017.09.15", "title": "Добрич: Общинският младежки център „Захари Стоянов“ за поредна година се включва в националната инициатива за почистване на страната"}
{"url": "http://www.focus-news.net/news/2017/09/15/2436170/vidin-639-sa-parvoklasnitsite-v-oblastta.html", "text": "639 са първокласниците в област Видин, предаде репортер на Радио „Фокус“ – Видин. Те са по-малко с 59 деца в сравнение с миналата година, когато са били 698. Най-много са първокласниците в община Видин – 469, но и тук са по-малко с 16 деца в сравнение с миналата година. Две училища в областта излизат от образователната мрежа – училище „Христо Ботев“ във Видин се слива с училище „Отец Паисий“, а професионалната гимназия в Димово се слива с местното средно училище . 22 са екипите за съвместна работа на институциите за обхващане и задържане на децата в училищата в областта. В състава на екипите са включени общо 187 представители от различни ресорни институции – РУО, РДСП, ОД на МВР, общински администрации и представители на други ресорни институции и организации, имащи отношение към образованието. Екипите ще извършват дейности по идентифициране на децата и учениците в задължителна училищна възраст, които не са обхванати в образователната система или са отпаднали от училище, ще работят и с учениците в риск от отпадане от училище.\r\nАнна ЛОЗАНОВА", "date": "2017.09.15", "title": "Видин: 639 са първокласниците в областта"}
{"url": "http://www.focus-news.net/news/2017/09/15/2436171/vatan-nova-operatsiya-sreshtu-tnar-gyulenisti-v-turskata-armiya.html", "text": "Главната републиканска прокуратура в Анкара е издала заповеди за задържане на 26 военни, от които 24 – на действителна служба, информира електронното издание на вестник „Ватан”. В рамките на разследване на дейността на т. нар. „Терористична организация на гюленистите/Паралелна държавна структура” (ФЕТО/ПДС) във въоръжените сили са установени нови доказателства и точно на тях се базират новите заповеди за задържане. Единият от обвиняемите е майор, единият – старши лейтенант, а останалите са подофицери. В деня на опита за преврат на 15 юли м.г. всичките са служили в Командването на авиацията на сухопътните войски, посочва още „Ватан”. Георги Димов", "date": "2017.09.15", "title": "Ватан: Нова операция срещу т.нар. „гюленисти” в турската армия"}
{"url": "http://www.focus-news.net/news/2017/09/15/2436172/blagoevgrad-kmetat-d-r-atanas-kambitov-otkri-novata-uchebna-godina-v-pmg-akad-sergey-korolyov.html", "text": "Кметът на Благоевград д-р Атанас Камбитов откри новата учебна 2017 – 2018 година в  ПМГ „Акад. Сергей Корольов“, предаде репортер на Радио „Фокус“-Пирин. Празничната церемония започна в 09,30 часа.  Учители, отрупани с цветя и развълнувани родители изпълниха двора на елитното училище. Програмата започна с издигане на националния флаг на Република България и химна на страната. На събитието присъстваха още евродепутатът Андрей Новаков, заместник министър на образованието проф. Иван Димов, директорът на Регионално управление по образованието-Благоевград Ивайло Златанов, родители и граждани. Тържествен водосвет за здраве и благополучие през новата учебна година отслужи отец Николай от храма „Въведение Богородично“.\r\nЛора КАЛЧЕВА", "date": "2017.09.15", "title": "Благоевград: Кметът д-р Атанас Камбитов откри новата учебна година в  ПМГ „Акад. Сергей Корольов“"}
{"url": "http://www.focus-news.net/news/2017/09/15/2436173/petar-paunov-kmet-na-obshtina-kyustendil-uchilishteto-e-nay-hubavoto-neshto-koeto-ni-daryava-zhivotat.html", "text": "Училището е най-хубавото нещо което ни дарява животът. Това каза пред Радио „Фокус” – Кюстендил кметът на Община Кюстендил Петър Паунов.„Училището е най-хубавото нещо което ни дарява животът. Всичко останало трябва да се заслужи, нека учениците изживеят всяка минута с прекрасните си приятели и учители”, каза Петър Паунов. Кметът на Община Кюстендил присъства на откриването на учебната година в Трето основно училище „Проф. Марин Дринов”. Сред официалните гости бяха зам.-председателят на Народното събрание Валери Жаблянов, председателят на общинския съвет Михаела Крумова, началникът на Регионално управление на образованието Радостина Новакова. Началото на тържествената част беше поставено с изнасяне на училищното знаме и издигане на националния флаг на Република България.\r\nВенцеслав ИЛЧЕВ", "date": "2017.09.15", "title": "Петър Паунов, кмет на Община Кюстендил: Училището е най-хубавото нещо което ни дарява животът"}
{"url": "http://www.focus-news.net/news/2017/09/15/2436174/stara-zagora-kmetat-na-kazanlak-galina-stoyanova-uvazhi-lichno-tarzhestvoto-na-ou-chudomir.html", "text": "Водосвет за здраве и благоденствие даде начало на празника в ОУ“Чудомир“, съобщават от пресцентъра на Община Казанлък. Пред събралото се множество от настоящи и бивши преподаватели, деца и родители, приятели и близки Галина Стоянова се обърна с думите: „Тази учебна година е изключително важна и важна крачка в развитието на образованието в нашата хубава община Казанлък. Защото вече спокойно можем да кажем, че над 8 000 ученици ще прекрачат училищните прагове на училища, които могат да бъдат образец за България и като сгради и материална част, но и като качество на преподаване.“.\r\nКъм родителите кметът на община Казанлък каза: „Избрали сте едно училище, което е изключително интересно не само с материалната си база, която виждате, че е перфектна, а заради учителите, които са изключителен благодат в Основно училище „Чудомир“. Това са хора с много опит, но и много млади, които се подкрепят и са създали чудесен екип.“. Галина Стоянова сподели, че е идвала в училището по-рано, преди започването на учебния празник: „Видях как учителите, които днес няма  да хванат деца за ръка, а са дошли да хванат своите колеги за ръка. Онези, които наричаме „бивши“ прегръщаха своите учители, познати колеги и им предаваха силата и емоцията на своите спомени. На тях искам да благодаря, че са заедно с Вас! На Вас, учители, които днес ще хванете детската ръка пожелавам да сте здрави, да имате много сили! Защото, за да изглежда училището така и за да е пълно с деца заслугата е Ваша. Бъдете добър и неоценим екип, който ще води децата напред!“. Тя отбеляза, че всичките 22 общински училища на територията на община Казанлък изглеждат по същия слънчев начин, но изборът е правилен: „Защото е до сърцето на Вашето дете, може би и Вие самите са учили тук.“ и увери родителите да са спокойни, защото децата им ще бъдат обгрижени.\r\nНа децата от подготвителните групи Галина Стоянова пожела много веселие и радост в красивия училищен двор, а в класната стая – да създават приятели, да се обичат, да създават общество, което след това да им помага в клас: „Успешна учебна година! Бъдете здрави!“ пожела тя и отправи само едно поръчение - да опазват това, което техните учители са създали като база: „Милейте за нея, както и за всички места, на които играете в град Казанлък!“.\r\nВ началото на училищното тържество гостите на празника приветства Милена Тодорова, заместник директор на учебното заведение: „Тази учебна година е по-специална, по-тържествена и по-вълнуваща за нас! Посрещаме 124 ученици, които са двойно повече от миналата година. 60 ученици в първи клас, разпределени в 3 паралелки и 3 подготвителни групи със 64 ученици на 5 и 6-годишна възраст. Този ден ще остане най-вълнуващ и запомнящ се за учениците, които за първи път преминават прага на Основно училище „Чудомир“. Вярвам, че децата и учениците от 1-ви клас ще намерят в нашето училище верни приятели и най-добрите учители.“, каза Милена Тодорова и изказа огромни благодарности на всички учители, които са се включили в летните занимания за улеснение на родителите. Към по-големите тя се обърна с призив да са добър пример за по-малките, а към всички присъстващи - с пожелания за спорна и успешна учебна година, здраве, спокойствие и взаимно уважение.\r\nНай-малките поздравиха своите нови приятели с кратка, красива празнична програма.\r\nКакто всяка година, така и тази представител от Община Казанлък уважи тържеството във всяко училище на територията на общината с поздравителен адрес и цветя от Кмета.", "date": "2017.09.15", "title": "Стара Загора: Кметът на Казанлък Галина Стоянова уважи лично тържеството на ОУ “Чудомир“"}
{"url": "http://www.focus-news.net/news/2017/09/15/2436175/d-r-atanas-kambitov-kmet-na-obshtina-blagoevgrad-znanieto-e-investitsiya-i-vie-ste-napravili-nay-dobrata-chrez-edno-ot-nay-dobrite-uchilishta-pmg-akad-sergey-korolyov.html", "text": "Знанието е инвестиция и вие сте направили най- добрата, чрез едно от най- добрите училища –  ПМГ „Акад. Сергей Корольов“. Това каза по време на откриването на новата учебна 2017 – 2018 година в учебното заведение, предаде репортер на Радио „Фокус“- Пирин. Той подчерта, че Община Благоевград полага усилия и влага средства да подобри условията и средата в училищата.  Специално за ПМГ „Акад. Сергей Корольов“ каза, че тази година ще имат възможност да ползват още две зали след дългогодишен спор. От общината имат намерение от догодина да преасфалтират училищния двор, а паралелно с това ще бъде изградена и спортна площадка с изкуствена настилка. \r\n„Скъпи ученици честит първи учебен ден. Сега някои от вас с нетърпение го очакват, защото за първи път пристъпват прага. Други с нетърпение искат да разкажат преживяното през лятото, а трети вече гледат къде ще продължат образованието си. Искам да ви поздравя за едно, а именно за избора на гимназията - ПМГ „Акад. Сергей Корольов“ е едно от най престижните училища в Благоевград, каза Камбитов. По думите му примерите за успели хора са много. „От скромност ще премълча моето, но няма как да не спомена това на президента Росен Плевнелиев и още много други, с които гимназията се гордее. Знанието е инвестиция и искам да ви кажа една приказка, че ако мислите за един ден- вземете си храна, ако мислите за една година напред- посадете дръвче, ако мислите за много години напред- образовайте се. Вие сте направили най- добрата инвестиция и чрез най- доброто училище. На добър час и никога не забравяйте да бъдете благодарни на родителите  и на учителите“, каза още Камбитов.\r\nЛора КАЛЧЕВА", "date": "2017.09.15", "title": "Д-р Атанас Камбитов, кмет на Община Благоевград: Знанието е инвестиция и вие сте направили най- добрата, чрез едно от най-добрите училища - ПМГ „Акад. Сергей Корольов“"}
{"url": "http://www.focus-news.net/news/2017/09/15/2436176/hurriyet-v-balgariya-osadiha-na-shest-godini-zatvor-trima-siriytsi-obvineni-v-terorizam.html", "text": "Български съд издаде присъди за шест години лишаване от свобода срещу трима сирийци, обвинени в тероризъм, пише турският вестник Hurriyet.\r\nСпециализираният наказателен съд призна за виновни тримата мъже за влизане в страната с цел извършване на терористична атака, но ги оправда по обвиненията, че са членове на близкоизточната радикална групировка „Ислямска държава“ и „Мюсюлманско братство“.\r\nТримата сирийци на възраст 20 г. , 22 г. и 25 г., бяха задържани през февруари, докато се опитваха да влязат в Турция от България. Те бяха обвинени в опит да се присъединят към „Ислямска държава“, припомня изданието. Техните адвокати заявиха, че ще обжалват присъдата. Тереза Герова", "date": "2017.09.15", "title": "Hurriyet: В България осъдиха на шест години затвор трима сирийци, обвинени в тероризъм"}
{"url": "http://www.focus-news.net/news/2017/09/15/2436177/pazardzhik-obyaveno-e-bedstveno-polozhenie-v-obshtina-panagyurishte-poradi-4-tezhki-avarii-prez-poslednite-3-dni.html", "text": "В община Панагюрище е обявено бедствено положение, съобщи за Радио „Фокус“ – Пазарджик кметът на Община Панагюрище Никола Белишки. Той обясни, че със своя заповед е обявил бедственото положение, поради 4 тежки аварии през последните 3 дни, а за последните 10 дни – общо 16 аварии, по магистралния водопровод. „Невъзможно е подаването на вода към община Панагюрище“, обясни Белишки и уточни, че е обявено бедствено положение за населените места от община Панагюрище – град Панагюрище, село Бъта, село Баня, село Оборище, село Елшица, село Левски, село Поибрене и село Попинци. Срокът на действие на бедственото положение е 11:00 часа на 21.09.2017 година.\r\nВаня НИКОЛОВА", "date": "2017.09.15", "title": "Пазарджик: Обявено е бедствено положение в община Панагюрище, поради 4 тежки аварии през последните 3 дни"}
{"url": "http://www.focus-news.net/news/2017/09/15/2436178/ekipi-na-chez-razpredelenie-sa-otstranili-avariya-v-rezultat-na-izkopni-deynosti-na-stroitelna-firma.html", "text": "Екипи на ЧЕЗ Разпределение работиха в продължение на час, за да отстранят авария, предизвикана от несъобразени изкопни дейности на строителна фирма. Това съобщиха от пресцентъра на ЧЕЗ България. В 10 ч. днес без електрозахранване бяха 2300 клиенти на компанията в с. Опицвет и гр. Сливница. В 11 ч. служителите на ЧЕЗ Разпределение отстраниха повредата и възстановиха услугата.\r\nЕкипите на ЧЕЗ Разпределение полагат усилия за бързото отстраняване на повредите, настъпили в резултат на намеса на трета страна. Компанията призовава фирмите за бдителност при изпълнение на изкопни работи.", "date": "2017.09.15", "title": "Екипи на ЧЕЗ Разпределение са отстранили авария в резултат на изкопни дейности на строителна фирма"}
{"url": "http://www.focus-news.net/news/2017/09/15/2436179/sofiya-dvama-mazhe-sa-zadarzhani-za-avtokrazhba.html", "text": "За броени часове столични криминалисти разкриха и задържаха извършители на автокражба. Това съобщиха от пресцентъра на МВР. При полицейската операция са арестувани известните на полицията Папен и Руския. С постановление на прокурор от СРП са им наложени мерки за неотклонение „задържане под стража” за срок от 72 часа. Полицейската операция е проведена от служители на отдел „Противодействие на криминалната престъпност“ – СДВР. Действията били предприети по досъдебно производство, образувано след сигнал от собственичката на лек автомобил „Ауди АЗ“. Жената съобщила в столичното Девето РУ, че сутринта на 11 септември установила липсата на паркираното пред блок в ж.к. „Люлин“ превозно средство. \r\nВ резултата на проведените оперативно-издирвателни действия, още същия ден криминалисти установили колата в село Волуяк. Организирано било наблюдение на действията на извършителите. Не след дълго „Ауди“-то било подкарано, осигурен бил и ескорт от „Фолксваген Голф 5”. След светкавични действия двата автомобила били спрени и задържани шофьорите. Зад волана на откраднатата кола бил В.Г.-Папен (40 г.) от село Волуяк, известен на полицията за престъпления, свързани с МПС. Водач на съпровождащата кола бил криминално проявеният и осъждан С.Г.-Руския (43 г.), с адресна регистрация в София. \r\nИзвършената справка показала, че на отнетия автомобил са монтирани регистрационни табели, издадени за друго превозно средство. Последвали процесуално-следствени действия в превозни средства и в домовете на двамата задържани. Намерени и иззети са три технически устройства - за взломяване на автомобилни ключалки тип „тирбушон”, за привеждане на автомобили в движение, за заглушаване на GPS сигнали. Открити са също: заготовки и ключове; две радиостанции; компютри от леки автомобили; множество мобилни телефони и СИМ карти; пушка; отвертки и ръкавици; зелена тревиста маса. \r\nСлед доклад на материалите по досъдебното производство в Софийската районна прокуратура, В.Г. и С.Г. са привлечени в качеството на обвиняеми за извършено престъпление по чл. 346, ал. 1 от НК. Полицейските мерки за задържането им са удължени за срок до 72 часа с постановление на прокурор. \r\nРаботата по документиране на престъпната дейност на двамата продължава.", "date": "2017.09.15", "title": "София: Двама мъже са задържани за автокражба"}
{"url": "http://www.focus-news.net/news/2017/09/15/2436180/plovdiv-s-miting-vmz-sopot-izkaza-podkrepata-si-kam-ideyata-na-pravitelstvoto-za-otstranyavane-na-posrednitsite-pri-targovskite-sdelki-s-vpk.html", "text": "Работници и служители от ВМЗ Сопот с митинг изказаха подкрепата си към идеята на правителството на България за редуциране, или напълно отстраняване на посредниците при извършването на търговски сделки между държавните фирми от Военнопромишления комплекс (ВПК) и други търговски организации. Това съобщи за Радио „Фокус”-Пловдив председателят на Синдикат „Подкрепа” към ВМЗ Димитър Атанасов. В позицията, която е била изчетена пред работниците се казва, че „това действие на държавата би довело до повишаване нивото на печалба на  предприятията от Военнопромишления комплекс и реинвестиране в последствие за постигане на по-добри здравословни и безопасни условия на труд, усвояване на нави продукти с по-висока добавена стойност, по-силна социална политика и отговорност към целия персонал на дружеството”.\r\n„За първи път от много години държавата показва ангажираност към Военнопромишления комплекс на България, целяща оздравяване и модернизиране и едно по-високо възнаграждение за труда на хората”, пише още в позицията на синдикатите. Позицията беше приветствана и подкрепена от всички работници, тъй като е напълно в тяхна защита и в техен интерес”, съобщи секретарят на КТ „Подкрепа” във ВМЗ Красимир Цветков.  Ако постигнем тези цели, ще е голям успех за нас”, добави той и напомни, че когато синдикатите на предприятието се захванат с нещо винаги постигат крайната си цел.\r\nНа митинга днес са излезли около 300 души, тъй като предприятието има много договори и не е възможно да се прекъсва производствения процес, уточниха синдикалистите.\r\nЦветана ТОНЧЕВА", "date": "2017.09.15", "title": "Пловдив: С митинг ВМЗ Сопот изказа подкрепата си към идеята на правителството за отстраняване на посредниците при търговските сделки с ВПК"}
{"url": "http://www.focus-news.net/news/2017/09/15/2436181/trend-news-agency-v-baku-podpisaha-novo-sporazumenie-za-razrabotvane-na-neftogazovoto-nahodishte-azeri-chirag-gyuneshli.html", "text": "В присъствието на държавния глава на Азербайджан Илхам Алиев в Баку се състоя церемония по подписването на ново споразумение за разработване на нефтогазовото находище „Азери-Чираг-Гюнешли“, предава Trend News Agency.\r\nПравителството на Азербайджан и компаниите AzACG (SOCAR), BP, Chevron, Inpex, Statoil, ExxonMobil, TP, Itochu и ONGC Videsh подписаха ново споразумение за разработването на нефтогазовия блок до 2050 г. Предстои документът да бъде ратифициран от парламента в Баку. Оператор на проекта остава BP.\r\nДелът на участие на SOCAR (държавната петролна компания на Азербайджан) е увеличен от 11,65 % на 25 %. Чуждестранните партньори платят на Държавния петролен фонд на Азербайджан (SOFAZ) 3,6 млрд. долара под формата на бонуси. През следващите 32 г. размерът на потенциалните инвестиции в „Азери-Чираг-Гюнешли“ е оценен на 40 млрд. долара. \r\nСлед ратификацията на споразумението, дяловото участие в проекта ще бъде както следва: BP (оператор) - 30,37 %, AzACG (SOCAR) – 25 %, Chevron - 9,57 %, Inpex - 9,31 %, Statoil - 7,27 %, ExxonMobil - 6,79 %, TP - 5,73 %, ITOCHU - 3,65 %, ONGC Videsh Limitd (OVL) - 2,31 %. Тереза Герова", "date": "2017.09.15", "title": "Trend News Agency: В Баку подписаха ново споразумение за разработване на нефтогазовото находище „Азери-Чираг-Гюнешли“"}
{"url": "http://www.focus-news.net/news/2017/09/15/2436182/smolyan-tseremoniya-po-otkrivane-na-rekonstruiran-toploprovod-za-mineralna-voda-ot-bedenski-bani-shte-se-provede-e-devin.html", "text": "Церемония по откриване на реконструиран топлопровод за минерална вода от Беденски бани ще се проведе е Девин. Очаква се на церемонията да присъства премиерът Бойко Борисов, съобщи в социалната мреца кметът на Девин Красимир Даскалов. Информацията потвърди за Радио „Фокус” – Смолян областният координатор на ПП ГЕРБ и кмет на Смолян Николай Мелемов. Официалната церемония ще бъде на 16 септември от 10:00 часа пред сградата на Община Девин. \r\nОбщо  11,5 км довеждащ водопровод за минерална вода от находище Беденски бани до Девин беше подменен, благодарение на волята на правителството и отпуснатите от него целеви средства в размер на 2 460 000 лева.\r\nДаниела БОЙКОВА", "date": "2017.09.15", "title": "Смолян: Церемония по откриване на реконструиран топлопровод за минерална вода от Беденски бани ще се проведе е Девин"}
{"url": "http://www.focus-news.net/news/2017/09/15/2436183/sliven-narodnite-predstaviteli-ot-gerb-desislava-taneva-i-galya-zaharieva-pozdraviha-uchenitsite-ot-pmg-dobri-chintulov-za-otkrivaneto-na-uchebnata-godina.html", "text": "Поздравителни адреси до ръководството, учителите и учениците от ППМГ „Добри Чинтулов“ за началото на новата учебна 2017 – 2018 година изпратиха народните представители от ГЕРБ-Сливен Десислава Танева и Галя Захариева. Това съобщиха от ПП ГЕРБ. „Уважаеми учители, скъпи ученици и родители от Профилирана природо-математическа гимназия „Добри Чинтулов“–Сливен, поздравявам Ви с началото на новата учебна 2017-2018 година! Пожелавам Ви здраве, бодър дух, енергия и увереност, с които да преследвате целите си в необятния свят на знанието! Пожелавам Ви това да е поредната  ползотворна и успешна учебна година, изпълнена с  удовлетворение от постигнатите резултати! Уважаеми учители, продължавайте все така да вдъхновявате и напътствате с безценни съвети своите ученици. Бъдете техните водачи по пътя на знанието, но и приятели по пътя на живота, които винаги да им показват правилната посока. На Вас ученици желая успех в овладяването на знанията. Вървете устремени напред в търсене на безкрайните възможности, които крие за вас светът и знайте, че с безценната помощ на вашите учители, пред вас няма да има непреодолими бариери! А на Вас родители пожелавам да бъдете по-близо до децата си, за да ги подготвяте заедно с техните учители за предизвикателствата на живота! На добър час!“, пише в поздравителния си адрес областният председател на ГЕРБ – Сливен, депутат от партията и председател на Комисията по земеделие в НС Десислава Танева. \r\nГаля Захариева, която е заместник–председател на парламентарната комисия по образование, също поздрави екипа и учениците на ППМГ „Добри Чинтулов“: „Скъпи ученици, уважаеми учители, всяка година, точно на 15 септември, първият училищен звънец трепетно събужда сетивата ни, за да припомни, че традицията да празнуваме учението е жива и трябва да бъде пазена, възпитавана и предавана на поколенията! Първият учебен ден на всяка нова учебна година винаги вълнува сърцата ни, защото всичко започва със знанието. Децата пристъпват прага на училището, където ги очакват любимите учители, приятелите и години път към знанието. Път, който ще ги изгради като личности със самочувствие, уверени в себе си, убедени в своята неповторимост, изповядващи вечните човешки ценности. Уважаеми учители, желая Ви много сили и творческо дръзновение, за да дадете на своите ученици качествено образование! Вашата професия е мисия, защото освен знания и умения, формирате и нравствените ценности у младите хора. Пожелавам Ви преди всичко здраве, сили, търпение и много успехи през новата учебна година. Скъпи ученици, вярвайте на своите учители, защото те са хората, които ще Ви помогнат да станете не само по-образовани, но и по-добри граждани на България и света! Вярвайте в себе си, защото младостта е изпълнена с достатъчно сили за реализиране на всяка мечта. Уважаеми родители, вярвам, че и в бъдеще ще продължите да изпълнявате с отдаденост отговорната задача да бъдете основен съюзник на учителите в процеса на изграждане на поколения, достойни да поемат бъдещето на България в своите ръце! На добър час през новата учебна 2017 – 2018 година!“, гласи тържественото слово на народния представител. Председателят на Общинския съвет в Сливен Димитър Митев и общински съветници от ГЕРБ също присъстваха на празничните церемонии в сливенски училища по повод началото на новата учебна година.", "date": "2017.09.15", "title": "Сливен: Народните представители от ГЕРБ Десислава Танева и Галя Захариева поздравиха учениците от ПМГ „Добри Чинтулов“ за откриването на учебната година"}
{"url": "http://www.focus-news.net/news/2017/09/15/2436184/gencho-genchev-kmet-na-svishtov-na-15-septemvri-nie-se-preklanyame-pred-duhovnoto-ognishte-na-balgarina-uchilishteto.html", "text": "На 15 септември ние се прекланяме пред духовното огнище на българина – училището, което винаги е било и ще бъде неизчерпаем източник на познания и духовна сила. Това казва в поздравителен адрес по повод началото на новата учебна година кметът на Община Свищов Генчо Генчев, съобщиха от Общината. „15 септември е тържествен и незабравим ден, особено за първокласниците, които за първи път прекрачват прага на класната стая. С нескрито притеснение ще седнат на ученическия чин, за да поемат по пътя към нови знания и светове. За нас родителите е дълг, да дадем знания на децата ни.  Тази отговорност се пада на Вас, уважаеми учители. Вие сте тези, които ще ги поведете по непознатите за тях пътища и ще им разкриете нови светове. Чрез вашият професионализъм, благородство и всеотдайност ще възпитате у тях любов към знанието и родината, за да израснат достойни българи. Днес страната ни има нужда от млади и  целеустремени хора, които да постигат стремежите си. Пожелавам на учителите сили и търпение, а на учениците нови знания! Много успехи през новата учебна година и високи постижения! Честит празник!“, пише в поздравителния адрес.", "date": "2017.09.15", "title": "Генчо Генчев, кмет на Свищов: На 15 септември ние се прекланяме пред духовното огнище на българина – училището"}
{"url": "http://www.focus-news.net/news/2017/09/15/2436185/pregled-na-mezhdunarodnite-novini-do-13-chasa-agentsiya-fokus.html", "text": "Двама граждани на България са арестувани от германската полиция за кражба на дарения, съобщава седмичното издание Das Wochenblatt. \r\nМъжете, на 43 г. и 47 г., са задържани от правоохранителните органи още в сряда, при опит да разбият кутия със събрани средства за бедните, поставена в близост до църква. При претърсването им полицията е открила сума в размер на около две хиляди евро и инструменти в автомобила им.\r\nСъобщава се, че двамата българи са заподозрени за извършването на серия грабежи от църкви. Единият от тях – 43-годишния заподозрян,  е бил арестуван миналата година за подобни престъпления в района на Регенсбург. \r\nУточнява се, че двамата българи нямат разрешително за постоянен престой в Германия.\r\n*** Експлозия е разтърсила лондонското метро. При инцидента са пострадали няколко души, които са получили изгаряния на лицето. Полицията съобщава, че на място е изпратен контингент. Взривът е избухнал в един от влаковете на метрото. \r\nНяма приведена информация за причините, довели до произшествието.\r\n*** Във френската столица Париж отново е извършено нападение срещу военнослужещ.\r\nПо първоначални данни френският войник е нападнат от неизвестно лице, въоръжено с хладно оръжие. Нападателят се е насочил към патрулиращия военнослужещ, изричайки думи към Аллах. Мъжът е бил овладян бързо от войника. \r\nНе се привеждат данни за състоянието на френския военнослужещ.\r\n*** Австрия, Франция, Германия, Дания и Норвегия призоваха Брюксел да удължи срока, в който държавите могат да наложат граничен контрол в Шенгенското пространство от две на четири години. \r\n„Призоваваме Европейската комисия да внесе изменение на разпоредбите..., за да позволи на държавите членки да възобновят контрола по вътрешните граници за по-дълги периоди от предвидените понастоящем\", се посочва в неофициален документ, представен пред редакцията.\r\nВ пика на бежанската криза през септември 2015 г. пет държави - Германия, Австрия, Дания, Швеция и Норвегия, отново въведоха вътрешен граничен контрол за спиране на потока от мигранти и търсещи убежище. През май страните получиха разрешение да удължат контрола до средата на ноември.\r\nФранция, която отново въведе граничен контрол през ноември 2015 г. в отговор на засилената терористична заплаха, може да извършва стационарни проверки по границите си до края на месец октомври.\r\nТъй като миграционната криза може да бъде контролирана, заплахата от тероризъм е достатъчна причина за поддържане на граничния контрол в някои случаи, твърдят държавите, поискали удължаване на мярката. \r\n„Това ограничение на времето не отговаря на нуждите в контекста на дългосрочна терористична заплаха\", се казва в документа, в който се подчертава, че въвеждането на вътрешен граничен контрол е от съществено значение за укрепване на „способността на региона да се справя с кризисни ситуации\".\r\n*** Генералният секретар на НАТО Йенс Столтенберг призова за „глобален отговор\" на последното изстрелване на ракета от страна на режима в Пхенян, наричайки го „безразсъдно нарушение на резолюциите на ООН\".\r\n„Изстрелването на ракета в Северна Корея е още едно безразсъдно нарушение на резолюциите на ООН - сериозна заплаха за световния мир и сигурност, която изисква глобален отговор\", пише Столтенберг в социалната мрежа „Туитър“.\r\nПоредното изстрелване на ракета на Пхенян бе извършено само дни след налагането на нови санкции срещу Северна Корея.\r\n*** Медийно разследване разкрива, че генерали от Бундесвера използват въздушния флот на федералното германско правителство без разрешение.\r\nПозовавайки се на вътрешна кореспонденция, медии разкриват в доклад начините, по които военните заобикалят забраната. Съгласно разпространените данни, генералите са вписвали полетите като тренировъчни за пилотите, за да избегнат процедурата за издаване на специално разрешително от Министерството на отбраната. \r\nПравителствените машини са на разположение на официални представители на политическата власт като държавния глава и членовете на федералното правителство. Генералите от Бундесвера не са лица, които отговарят на условията, за да използват въздушния флот на правителството.\r\nПо искане от страна на разследващи журналисти, Министерството на отбраната в Берлин е представило справка за общо 22 полета в периода между август 2015 г. и юли 2017 г., категоризирани като тренировъчни. Проучването обаче показва, че те са използвани за бизнес пътувания. На борда на самолетите, изпълнили полетите, са присъствали и генерали.\r\n*** Гръцките власти призоваха местните жители и туристите да избягват посещение на някои от най-популярните плажове край столицата Атина заради петролен разлив от потънал танкер, който се приближава към брега.\r\nСъобщава се за малки петролни петна край плажовете на Глифада и Пирея. Кметът на Глифада Георгиос Папаниколау заяви, че общинските работници използват химикали в опит да почистят петната.\r\nМалък танкер „Агия Зони 2\" потъна в неделя при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.\r\nМестните власти съобщиха, че водолази за запечатали товарните помещения на кораба и ще започнат извличането на останалата част от горивото.\r\n*** Точно както преди четири години, малко преди изборите за Бундестаг Съюзът (ХДС/ХСС) губи подкрепа на германските граждани. Рейтингите на Германската социалдемократическа партия (ГСДП), Свободната демократическа партия и „Алтернатива за Германия“ се покачват леко. \r\nДанните от отделно проучване на общественото мнение показват, че 83 % от гражданите на ФРГ очакват победа за Ангела Меркел и Съюза (ХДС/ХСС) на предстоящите на 24 септември избори за федерален парламент. Към настоящия момент Съюзът (ХДС/ХСС) може да разчита на подкрепата на 36 % от избирателите (-2 %), ГСДП – 23 % (+ 1 %). „Левица“ и „Зелени“ остават на нива от девет и осем процента. СвДП е с 10 % (+1 %), точно колкото и „Алтернатива за Германия“.\r\n***", "date": "2017.09.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/15/2436186/zam-predsedatelyat-na-gerb-tsvetan-tsvetanov-shte-poseti-oblast-shumen-na-16-septemvri.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети област Шумен на 16 септември 2017 г. (събота). Той ще бъде придружаван от кмета на Шумен и областен координатор на ГЕРБ Любомир Христов и народните представители д-р Румен Генов и Димитър Александров. Това съобщиха от пресцентъра на ПП ГЕРБ. В 11:30 часа Цветанов ще даде пресконференция по актуални политически въпроси в регионалния Пресклуб на БТА, намиращ се в сградата на Областна управа на  бул. „Славянски“ 30 в Шумен.\r\nЦветан Цветанов ще се срещне с членове и симпатизанти на партията в гр. Каспичан и в гр. Нови пазар. Първата среща в Каспичан ще стартира в 13:30 ч., в камерната зала на НЧ „Пробуда – 1928“, намиращо се на ул. „Мадарски конник“ № 46. Срещата в гр. Нови пазар ще се проведе в многофункционалната зала на НЧ „Христо Ботев – 1872“, намираща се на ул. „Патриарх Евтимий“ №1, от 14:30 часа.\r\nСлед това Цветанов ще посети с. Цани Гинчево, община Никола Козлево, където ще присъства на официалното откриване на НЧ „Пробуда“, от 16:00 часа.\r\nВ 17:30 часа Цветан Цветанов ще се срещне с пострадалите в трагичния инцидент от Хитрино и ще посети къщата, която се изгражда със средства дарени от ПГ на ПП ГЕРБ.\r\nПосещението на председателя на Парламентарната група на ГЕРБ и зам.-председател на партията Цветан Цветанов ще завърши със среща на членове и симпатизанти на партията в гр. Шумен, в къщата „Баба Райна“, част от Историческа зона „Старият Шумен“ от 18:30 часа.", "date": "2017.09.15", "title": "Зам.-председателят на ГЕРБ Цветан Цветанов ще посети област Шумен на 16 септември"}
{"url": "http://www.focus-news.net/news/2017/09/15/2436187/afp-britanskata-politsiya-tretira-kato-terorizam-eksploziyata-v-londonskoto-metro.html", "text": "Британската полиция третира инцидента в лондонското метро като терористичен акт, заявявайки, че „редица хора“ са пострадали при експлозията, която избухна в час пик, предава AFP.\r\n„На метростанцията „Парсънс Грийн“ е обявен терористичен инцидент“, се казва в изявление на полицията. Тереза Герова", "date": "2017.09.15", "title": "AFP: Британската полиция третира като „тероризъм“ експлозията в лондонското метро"}
{"url": "http://www.focus-news.net/news/2017/09/15/2436188/vitseprezident-iliyana-yotova-uchitelite-imat-ogromen-avtoritet-no-balgarskite-polititsi-i-balgarskata-darzhava-sa-im-dlazhnitsi.html", "text": "Учителите заслужават огромния авторитет, който имат в българското общество, но българските политици и българската държава са им длъжници. С тези думи вицепрезидентът Илияна Йотова се обърна към колектива на СУ „Христо Ботев” в гр. Враца, където откри новата учебна година. Това съобщиха от прессекретариата на държавния глава.\r\n„Не е важно само да има 15% повишение на заплатите и то не навсякъде, и то не сигурно, важно е най-накрая като държавници да разберем, че няма по-важен приоритет за нашата страна от българското образование. Когато всички го проумеем и статутът на учителите ще бъде различен, и бъдещето на България ще бъде различно”, заяви българският вицепрезидент. По думите на Илияна Йотова учителите заслужават да бъдат оценявани, а не ругани, заслужават да бъдат в центъра на всяка една политика, а не на дъното на социалната стълбица, защото ролята им в израстването на българските деца е огромна. \r\nВицепрезидентът се обърна и към българските родители. „Нашата роля на родители днес е още по-отговорна, трябва заедно с учителите да следим зорко какво правят и как растат децата ни, защото светът около нас стана тревожен. От интернет страниците до училищния живот - агресията, която заля българските деца, е страшна и нашата задача е не само да създаваме добри условия за учене, но и да ги предпазваме и възпитаваме”, каза Илияна Йотова. Вицепрезидентът отправи най-сърдечни поздравления към най-малките, тези, които за първи път прекрачват училищния праг. „Зад училищната врата ви чакат много тайнства и чудеса и всеки ден, когато отгръщате страниците на учебниците, ще ставате все по-знаещи хора”, посочи Илияна Йотова. На абитуриентите пожела, в които и университети да отидат, каквато и професия да изберат, винаги да помнят първото си училище, където за първи път са се срещнали със знанието. \r\nСлед края на тържествената програма за първия учебен ден вицепрезидентът разгледа специализираните кабинети в училищната сграда. СУ „Христо Ботев” е училище с богата история и традиции и е най-старото светско училище в Северозападна България. По повод откриване на новата учебна година вицепрезидентът гостува и на тържеството на детска градина „Единство творчество красота” в гр. Враца, където откри нова спортна площадка.", "date": "2017.09.15", "title": "Вицепрезидент Илияна Йотова: Учителите имат огромен авторитет, но българските политици и българската държава са им длъжници"}
{"url": "http://www.focus-news.net/news/2017/09/15/2436189/predsedatelyat-na-parlamenta-dimitar-glavchev-uchastva-v-tseremoniya-po-otkrivaneto-na-pametnik-na-tsar-simeon-veliki-v-dvora-na-chastno-sredno-uchilishte-tsar-simeon-veliki-v-ivanyane.html", "text": "Председателят на Народното събрание Димитър Главчев участва в официалната церемония по откриването на паметник на цар Симеон Велики в двора на Частно средно училище „Цар Симеон Велики” в Иваняне, съобщават от пресцентъра на Народното събрание. Първият монумент на българския владетел в София бе открит на първия учебен ден – 15 септември. Димитър Главчев поздрави инициаторите, учителите, учениците и гостите на събитието. \r\nНационално самочувствие и достойнство се изгражда именно по този начин – чрез изучаване и познаване на историята, на нашата книжнина и култура, чрез почитане на големите имена от миналото ни, заяви в приветствието си председателят на парламента. Той отбеляза, че Симеон Велики е владетелят, с който народът ни в най-голяма степен се гордее, защото е едновременно храбър воин и талантлив пълководец, велик държавник и строител, книжовник и просветител. \r\nНа тържеството по повод откриването на учебната година той пожела на добър час на децата, които за пръв път прекрачват училищния праг и на всички ученици, които през тази година ще придобиват нови знания. \r\nБъдете отворени към света, образовайте се, вземете най-доброто от учителите си, както е направил вашият патрон, пожела Димитър Главчев на учениците.", "date": "2017.09.15", "title": "Председателят на парламента Димитър Главчев участва в церемония по откриването на паметник на цар Симеон Велики в двора на Частно средно училище „Цар Симеон Велики” в Иваняне"}
{"url": "http://www.focus-news.net/news/2017/09/15/2436190/smolyan-kmetat-nikolay-melemov-otkri-novata-mnogofunktsionalna-sportna-ploshtadka-i-uchebnata-godina-v-selo-taran.html", "text": "Кметът Николай Мелемов поздрави учениците, преподавателите, родителите и първокласниците в село Търън по повод откриването на новата учебна година. Това съобщиха от пресцентъра на Община Смолян. Той преряза лентата на новата многофункционална спортна площадка в селото. Тя ще даде  възможност на много млади хора да спортуват активно и да прекарват пълноценно свободното си време. „Спортът възпитава и развива здравословния начин на живот на децата и подрастващите“, посочи Мелемов. Обектът е финансиран от община Смолян. Спортната площадката е разположена на 1 декар площ, покрита е с изкуствена трева  и е разчертана за волейбол, баскетбол, тенис на корт, футбол, хокей на трева. Кметът подари на малчуганите топки, ракети за тенис и други спортни пособия. Подаръци получиха и 11-те първокласници, които за първи прекрачиха прага на родното училище. Малките ученици най-много се вълнуваха на днешния ден и  бяха подготвили богата музикална програма. „Радостен  съм да бъда на вашия празник, защото няма по-хубаво нещо на този свят от това да бъдеш сред щастливи и усмихнати деца. Училището в Търън наистина е образцово. Вие учите в една прекрасна среда, имате иновативни кабинети, които ги няма в други училища. Пожелавам ви с лекота да усвоявате знанията и с уважение да се отнасяте към учителите, защото тази среда дължите на тях и директора на училището госпожа Димитрова. Играйте и се забавлявайте, защото за нас е много важно да растете живи и здрави,  затова направихме и тази площадка. Създадохме всички условия, за да имате една успешна нова учебна година”, посочи в словото си Мелемов. \r\nУчениците бяха поздравени и от директорката на училището Диана Димитрова и кмета на Търън Явор Говедаров. „ За нас днешния хубав празник е двоен, защото  откриваме и  новата спортна площадка за вас, младите хора. Това е поредното обещание от г-н Мелемов, което е изпълнено. Пожелавам ви здраве, успехи и попътен вятър”, каза Говедоров в приветствието си повод 15 септември.      \r\nСлед официалните приветствия 96 ученици прекрачиха прага на родното училище. В училищните тържества, по повод първия учебен ден, участва целият ръководен екип на община Смолян, директори на дирекции и експерти.", "date": "2017.09.15", "title": "Смолян: Кметът Николай Мелемов откри новата многофункционална спортна площадка и учебната година в село Търън"}
{"url": "http://www.focus-news.net/news/2017/09/15/2436191/zam-predsedatelyat-na-gerb-tsvetan-tsvetanov-shte-poseti-oblast-targovishte-v-sabota-i-nedelya.html", "text": "Заместник-председателят на ГЕРБ Цветан Цветанов ще посети област Търговище на 16.09.2017 г.и 17.09.2017 г. /събота и неделя/. Той ще бъде придружаван от областния координатор на ГЕРБ в Търговище Венка Стоянова и общинския ръководител и кмет на община Търговище д-р Дарин Димитров, както и общинските ръководители на ГЕРБ в Попово, Омуртаг, Антоново и Опака – Стефан Иванов, Митко Стайков, Елка Станчева и Борислав Борисов.\r\nНа 16.09.2017 г /събота/, в 21:00 ч. Цветан Цветанов ще посети събора в село Горно Новково (община Омуртаг) „И си носим песента“, където се срещне с гостите на събора и ще разговаря с общинските ръководства на ГЕРБ в Омуртаг и Антоново. \r\nНа 17.09.2017 г. /неделя/ в 9:00 часа, в офиса на ПП ГЕРБ в Търговище на ул. „Преслав“ 7, ет.4, зам.-председателят на ПП ГЕРБ ще се срещне с общинското ръководство на партията в Търговище.\r\nВ 10:30 часа, в офиса на ГЕРБ в Попово, който се намира на централен площад „Ал. Стамболийски“, Цветан Цветанов ще разговаря с и членове на партията от общината и с общинското ръководство на ГЕРБ.\r\nВ 11:30 часа, заместник-председателят на партията Цветан Цветанов ще се срещне с общинското ръководство и членове на ГЕРБ в Опака. Срещата ще се проведе в офиса на ГЕРБ-Опака, който се намира на ул. „България“ 92.", "date": "2017.09.15", "title": "Зам.-председателят на ГЕРБ Цветан Цветанов ще посети област Търговище в събота и неделя"}
{"url": "http://www.focus-news.net/news/2017/09/15/2436192/detski-risunki-shte-ukrasyat-tsentralna-gara-sofiya.html", "text": "В Деня на София,  17 септември 2017 г., 11.00 ч., в приемното здание на Централна жп гара София ще бъде открита изложба от творби на деца и младежи от столични училища, както и деца от уязвими групи, включително бежанци. Това съобщиха от пресцентъра на Национална компания „Железопътна инфраструктура“. 24 платна и 15 рисунки от своеобразната пътуваща изложба, които до момента украсяваха столичната жп гара Подуяне, сега ще бъдат показани във фоайето на най-голямата жп гара в страната – Централна гара София.  \r\nЖителите на града и всички пътуващи  ще могат да разгледат детските картини в периода от 17.09.2017г. до 13.10.2017 г. \r\nТемата на изложбата е  „София – културна столица на Европа през детските очи“. Проектът се изпълнява от фондация „Конкордия България“, със съдействието на Национална компания „Железопътна инфраструктура“ и подкрепата на  Програма „Култура“ на Столична община във връзка със специалния приоритет за 2017 г. - „София-домакин на председателството на България на съвета на Европейския съюз през 2018 г.“. \r\nТворбите изобразяват знакови места и сгради в столицата.", "date": "2017.09.15", "title": "Детски рисунки ще украсят Централна гара София"}
{"url": "http://www.focus-news.net/news/2017/09/15/2436193/gerb-chelopech-uvazhi-otkrivaneto-na-uchebnata-godina-v-ou-sv-sv-kiril-i-metodiy.html", "text": "Ръководството на ГЕРБ-Челопеч присъства на първия учебен ден и на откриването на новата 2017 – 2018г. учебна година в ДГ „Ханс Кристиян Андерсен” и ОУ „Св. Св. Кирил и Методий” в с. Челопеч. Това съобщават от пресцентъра на ПП ГЕРБ. Те поднесоха на директорите на учебните заведения Лушка Бързакова и Весислава Панджерова поздравителен адрес от народните представители от ГЕРБ-София област Васил Цветков, Валентин Милушев и Мартин Тинчев по случай първият учебен ден. \r\n„Пожелаваме на учениците да бъдат упорити в усвояване на своите знания, а на техните учители – да пазят богатството на българското училище – неговите възпитаници. На добър час и успешна нова учебна година”, гласи поздравлението.", "date": "2017.09.15", "title": "ГЕРБ-Челопеч уважи откриването на учебната година в ОУ „Св. Св. Кирил и Методий”"}
{"url": "http://www.focus-news.net/news/2017/09/15/2436194/veliko-tarnovo-85-uchilishta-otvoriha-vrati-v-oblastta.html", "text": "85 училища отвориха врати в област Велико Търново. Това каза пред журналисти началникът на Регионалното управление по образование инж. Розалия Личева, предаде репортер на Радио „Фокус“ – Велико Търново. Тя уточни, че през миналата година броят на училищата са били 90. Тази година основните училища в селата Страхилово /община Полски Тръмбеш/ и Горско ново село /община Златарица/ няма да приемат ученици. Две помощни училища на територията на областта са преобразувани в центрове за специална образователна подкрепа – Помощното училище „Св. Теодосий Търновски“ във Велико Търново и Помощното училище в Ново село. \r\nПрофесионалната гимназия по селско стопанство в Боруш се влива в Професионалната гимназия по хранителни технологии „Проф. д-р Асен Златаров“ в Горна Оряховица.\r\n21 800 е броят на учениците в област Велико Търново. Първокласниците са 1782. 2795 ученици от област Велико Търново ще се обучават в слети и маломерни паралелки през учебната 2017/2018 година. Маломерните самостоятелни класове са 155 с 1939 ученици, а слетите – 70 с 856 деца. В 62 образователни институции – училища и детски градини, на територията на областта са извършени ремонтни дейности през това лято. В по-голямата си част ремонтите са приключили още през юли и август месец. Доставчиците са осигурили задължителна училищна документация – учебници, дневници и други книги, които са необходими за започването на новата учебна година.\r\nНадежда КРЪСТЕВА", "date": "2017.09.15", "title": "Велико Търново: 85 училища отвориха врати в областта"}
{"url": "http://www.focus-news.net/news/2017/09/15/2436195/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В предаването „Заедно в Пловдив“ по Радио „Фокус“ – Пловдив ще разберем как в Пловдив посрещат новата учебна година, каква е готовността на училищата и детските градини. Ще разговаряме със зам.-кмета Стефан Стоянов. По думите му, тази година в Пловдив ще има 5 паралелки дуално обучение. Тенденцията се наблюдава и на областно ниво. За първи път в Регионалното управление по образование в Пловдив статистика сочи, че в областта има повече професионални паралелки, отколкото хуманитарни. Също в днешното предаване ще разберем как са обезопасени училищата и детските градини преди началото на учебната година. 320 пешеходни пътеки край детски градини и училища и на оживени кръстовища около тях са обновени, съобщи заместник-кметът по транспорт инж. Златин Велев. Всички места за пресичане са обозначени със съответната вертикална пътна сигнализация, която да гарантира безопасността на учениците. Институциите и администрацията на Район „Източен“ в Пловдив обявиха извънредни мерки срещу нерегламентираните сметища в квартал „Столипиново“. По темата ще чуем кмета на района Николай Чунчуков. Ще очакваме и интересна информация от КАТ „Пътна полиция” за организацията на движението в Пловдив в първия учебен ден.\r\nПредаването „Заедно в Пловдив“ се излъчва всеки петък, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.09.15", "title": "Акценти в предаването „Заедно в Пловдив“ по Радио „Фокус”-Пловдив"}
{"url": "http://www.focus-news.net/news/2017/09/15/2436196/afp-tereza-mey-opredeli-kato-predpolagaem-teroristichen-atentat-eksploziyata-v-londonskoto-metro.html", "text": "Британският министър-председател Тереза Май заяви, че нейните „мисли са с тези, които са ранени\" при терористичния атентат в лондонското метро и обяви, че свиква извънредно заседание на кабинета по-късно в петък, предава AFP.  \r\n\"Моите мисли са с ранените в „Парсънс Грийн“ и службите за спешна помощ, които отново реагират бързо и смело на предполагаемия терористичен инцидент\", подчерта министър-председателят на Обединеното кралство.  Тереза Герова", "date": "2017.09.15", "title": "AFP: Тереза Мей определи като предполагаем терористичен атентат експлозията в лондонското метро"}
{"url": "http://www.focus-news.net/news/2017/09/15/2436197/nikola-belishki-kmet-na-panagyurishte-za-ovladyavane-na-bedstvenoto-polozhenie-e-neobhodim-speshen-remont-na-magistralniya-vodoprovod-ot-selo-zlokuchene.html", "text": "Основното водоснабдяване на община Панагюрище за периода на засушаването до 13 септември 2017 година се извършваше чрез магистрален водопровод село Злокучене. Същият е крайно амортизиран, с множество течове по трасето и постоянни аварии, поради което по него не достига необходимото количество вода до град Панагюрище и околните села. Това каза за Радио „Фокус“ – Пазарджик кметът на община Панагюрище Никола Белишки по повод обявеното с негова заповед от днес бедствено положение в общината. Той уточни, че дебитът на допълнителните водоизточници е 6 литра в секунда при необходими 160 литра в секунда. За това бедствено положение е обявено освен в град Панагюрище и в седем населени места от общината. „За овладяване на бедствието ще бъдат предприети различни мерки, сред които авариен ремонт на магистралния водопровод от село Злокучене. До нормализиране на водоснабдяването с питейна вода на населените места в общината ще се доставя вода от магистралния водопровод – при наличие на вода, от откритите водоизточници, а при невъзможност и чрез водоноски“, обясни Белишки. Той допълни, че за преодоляване на кризисната ситуация е сформиран щаб за координация на извършваните неотложни аварийно-възстановителни работи.\r\nВаня НИКОЛОВА", "date": "2017.09.15", "title": "Никола Белишки, кмет на Панагюрище: За овладяване на бедственото положение е необходим спешен ремонт на магистралния водопровод от село Злокучене"}
{"url": "http://www.focus-news.net/news/2017/09/15/2436198/apostol-apostolov-kmet-na-simitli-v-nashata-obshtina-uchilishtnite-dvorove-na-tri-uchilishta-dnes-se-izpalvat-s-usmivki-i-trepeti-za-novi-znaniya.html", "text": "Всяка година на 15-ти септември училищният звън оглася градове и села в цяла България. В нашата община училищните дворове на три училища днес се изпълват с усмивки и трепети за нови знания. Това се посочва в поздравителен адрес от кметът на Симитли Апостол Апостолов по повод първия учебен ден, съобщиха от пресцентъра на Общината. В текста се казва още: „ Скъпи ученици, бъдете много здрави, за да вървите с големи крачки  по пътя на знанието. Никога не спирайте да мечтаете и да покорявате върхове в познанията си. Вие, учители, не спирайте да будите съзнанието на младото поколение и да подкрепяте децата на община Симитли. На добър час през новата учебна година“.", "date": "2017.09.15", "title": "Апостол Апостолов, кмет на Симитли: В нашата община училищните дворове на три училища днес се изпълват с усмивки и трепети за нови знания"}
{"url": "http://www.focus-news.net/news/2017/09/15/2436199/sport-yana-fet-se-klasira-za-polufinalite-na-turnira-v-tokio.html", "text": "Квалификантската Яна Фет от Хърватия победи с 6:3, 4:6, 6:3 китайската тенисистка Киан Ван и се класира за полуфиналите на турнира в Токио.\r\nВ следващия кръг хърватката ще играе срещу Мию Като.", "date": "2017.09.15", "title": "Спорт: Яна Фет се класира за полуфиналите на турнира в Токио"}
{"url": "http://www.focus-news.net/news/2017/09/15/2436200/babh-letniyat-turisticheski-sezon-priklyuchva-bez-nito-edno-masovo-hranitelno-otravyane.html", "text": "Въпреки сериозно увеличения брой туристи и рекордно високите температури, летният сезон приключи успешно без нито едно регистрирано масово хранително отравяне. Това съобщиха от Българската агенция по безопасност на храните (БАБХ). За периода от 02.06.2017г. до 10.09.2017г.  инспекторите към Областните дирекции по безопасност на храните в градовете Варна, Бургас и Добрич са извършили общо над 4195 проверки, извън текущия официален контрол. Някои проверки бяха съвместно с други държавни институции – Нaционална агенция по приходите, Министерство на вътрешните работи, Регионална здравна инспекция, Комисия за защита на потребителите и други.\r\nВ резултат на инспекциите са съставени общо 160 Акта за установяване на административно нарушение и са издадени 369 предписания. Общото количество на възбранените и насочени за унищожаване храни е близо 1 тон - възбранени и бракувани са 429,4 кг. месо и месни заготовки, поради изтекъл срок на реализация и без маркировка, 73 кг. млечни продукти с изтекъл срок на реализация и неправилно съхранение, 156 кг. термично обработени заготовки без маркировка, 3 кг. живи миди без етикет и документи, 97 бр. яйца, 20 кг. сладолед, 25 кг. рибни продукти без етикети. 270 кг. орехи без  документи за произход и годност.\r\n   \tИнспекторите са затворили 22 обекта. Основните причини са несъответствия в материално-техническата база, неправилно съхранение на храни, съхранение на готови за консумация храни и суровини, незадоволителна хигиена, извършване на дейност без издадено удостоверение за регистрация -  лошо хигиенно и техническо състояние в подготвителния сектор на обект за обществено хранене. Един  обект на територията на ОДБХ – Бургас е заличен за системни нарушения и неизпълнение на заповед за спиране експлоатацията на обект.\r\nДруги установени несъответствия са свързани с пропуски в записите в Системите за управление на безопасността на храните, съвместното съхранение на различните групи храни, изискващи различен температурен режим на съхранение, пропуски в етикетирането и извършване на неразрешена според удостоверението за регистрация на обекта дейност или обект без регистрация по смисъла на чл.12 от Закона за храните.", "date": "2017.09.15", "title": "БАБХ: Летният туристически сезон приключва без нито едно масово хранително отравяне"}
{"url": "http://www.focus-news.net/news/2017/09/15/2436201/afp-obshto-18-dushi-sa-hospitalizirani-sled-atakata-v-londonskoto-metro.html", "text": "Осемнадесет души са настанени в болница след терористичната атака в лондонското метро, извършена в сутрешните натоварени часове на петък, предава AFP, като се позовава на данни от спешните служби в британската столица.\r\nСвидетели разказаха, че са видели пасажери с тежки изгаряния след експлозията, която избухна на метростанцията „Парсънс Грийн“. Тереза Герова", "date": "2017.09.15", "title": "AFP: Общо 18 души са хоспитализирани след атаката в лондонското метро"}
{"url": "http://www.focus-news.net/news/2017/09/15/2436202/komisar-boyko-ranovski-vav-vsyako-uchebno-zavedenie-ima-neobhodimoto-politseysko-prisastvie-za-osiguryavane-na-bezopasnostta-i-sigurnostta-na-grazhdanite.html", "text": "Във връзка с откриване на учебната година, във всяко учебно заведение има необходимото полицейско присъствие за осигуряване на безопасността и сигурността на гражданите. Това каза в интервю за Агенция „Фокус“ началникът на „Пътна полиция” комисар Бойко Рановски, коментирайки предприетите мерки за пътната безопасност в първия учебен ден. „В районите около училищата има полицаи от „Пътна полиция“, които при необходимост подпомагат и регулират движението, така че денят да мине безопасно и безпрепятствено и да не създаваме затруднения за останалите участници в движението, които нямат връзка към 15 септември“, обясни комисар Рановски. \r\nСпоред него по традиция на този ден водачите проявяват необходимата толерантност, спазват правилата и са по-внимателни, тъй като знаят, че има много деца на улицата. „Искаме да им благодарим, но това тяхно поведение на пътя да продължи през цялата година, а не само за 15 септември“, добави той. \r\nКомисар Рановски припомни, че 21 септември е обявен като Европейски ден без жертви на пътя и в рамките на този ден се провежда европейска кампания по европейска полицейска операция „EDWARD“ – „Ден без жертви на пътя“. „Мотото на кампанията е „Спаси животи – нула загинали на пътя“. Нека всички с поведението, с действията, които ще предприемат всички до 21 септември да допринесем и да изпълним общата европейска цел – нула жертви на пътя“, призова още комисар Бойко Рановски.\r\nЛюба АЛЕКСИЕВА", "date": "2017.09.15", "title": "Комисар Бойко Рановски: Във всяко учебно заведение има необходимото полицейско присъствие за осигуряване на безопасността и сигурността на гражданите"}
{"url": "http://www.focus-news.net/news/2017/09/15/2436203/ministar-boil-banov-detsata-tryabva-da-vyarvat-v-sebe-si-i-v-svoite-prepodavateli.html", "text": "Министърът на културата Боил Банов откри новата учебна година в Националния учебен комплекс по култура с лицей за изучаване на италиански език и култура в Горна баня (НУКК). Това съобщиха от пресцентъра на Министерството на културата.\r\nСред официалните гости на събитието бяха и Вежди Рашидов, председател на Комисията по културата и медиите в НС, Димитър Томов, председател на Училищното настоятелство, Огнян Герджиков, училищен настоятел, дипломати от Посолството на Италия у нас, както и отци Александър и Атанасий от Светия синод, които благословиха всички за успешна учебна година. \r\nПо традиция директорката на учебното заведение Величка Велянова съобщи накратко за реализацията на учениците, която е 100 %. 24-ма от последния завършил випуск са записани в български висши учебни заведения, а останалите - в чужбина. Г-жа Велянова благодари на Министерството на културата, на училищното настоятелство, което също е направило много за подобряване на материалната база на училището, както и на родителите – дарители. Пожеланието към младите хора бе да бъдат и отлични студенти така, както са били отлични ученици. Тази учебна година НУКК започва с почти хиляда деца – 997. \r\nМинистър Банов се обърна към г-жа Велянова, като й пожела поредната успешна учебна година и я увери, че той лично и екипът на Министерството на културата ще подкрепят и занапред всички нейни инициативи. Министърът на културата пожела „На добър час!” на учениците и преподавателите. \r\n„Децата трябва да вярват в себе си и в своите преподаватели и да знаят, че от техния успех зависи и този на родината ни”, заяви министър Банов след откриването пред медии. Той призна, че помни вълнението от първия си учебен ден, което вижда сега на лицата на децата. Министърът пожела още веднъж успех на всички ученици на Италианския лицей, напомняйки, че те вече са доказали възможностите си, влизайки в този храм на науката. \r\nКогато ние бяхме деца, можехме само да мечтаем за подобно училище. Днес аз съм щастлив, че под егидата на Министерството на културата имаме 23 училища, в които се учат младите и способните таланти на България. Не случайно напливът тук е голям, подчерта председателят на Комисията по културата и медиите в НС Вежди Рашидов. \r\nЗаместник-министърът на културата Амелия Гешева даде старт на новата учебна година на Националната гимназия за древни езици и култури „Константин - Кирил Философ” – София. Официален гост на празничната церемония в Националното училище за изящни изкуства „Илия Петров” в София беше зам.-министър Румен Димитров. \r\nНачалникът на политическия кабинет на министъра Мирела Тотева откри учебната година в Националното училище за танцово изкуство /НУТИ/. Главният секретар на Министерството Красимира Стефова приветства учителите, родителите и учениците в Националната професионална гимназия по полиграфия и фотография – София. \r\nПарламентарният секретар на ведомството Весела Щерева присъства на старта на годината в Националната гимназия за приложни изкуства „Св. Лука”. В Националното музикално училище „Любомир Пипков” в София на откриването бе Елиянка Михайлова, директор на Дирекция „Сценични изкуства и художествено образование“. \r\nЕто и поздравлението от министър Банов по случай 15 септември: \r\n„Уважаеми преподаватели, скъпи ученици, сърдечно Ви поздравявам по случай откриването на новата учебна година! \r\nПървият учебен ден е най-вълнуващият празник за българското училище. Той носи в себе си вечния стремеж към знание. Той е дълговечна традиция, но и ново начало, ново предизвикателство, нови възможности. \r\nЗа всички Вас започват месеци на всекидневен труд и усилия в покоряването на нови територии на знанието и на творческата изява. За някои това е началото на нови срещи и нови възможности. Пожелавам Ви избраното от Вас училище да окрили мечтите Ви и да го почувствате като свой дом. \r\nЗа други това е последната учебна година и нека извървеният път бъде солидната основа за бъдещата Ви професионална реализация. \r\nЗа Вас, учители, посветили себе си в служене на бъдещето на нацията, нека бъде година на удовлетворение от работата и постигане на високите критерии, които съвременното образование поставя пред Вас. \r\nПожелавам на всички в училищата по изкуствата и по културата успешна и ползотворна учебна година, изпълнена с високи постижения и реализирани мечти! Със своя талант и трудолюбие днес Вие полагате основите, за да изградите утрешния ден на българското изкуство и култура. \r\nБъдете здрави, жизнени, силни и творчески вдъхновени!”.", "date": "2017.09.15", "title": "Министър Боил Банов: Децата трябва да вярват в себе си и в своите преподаватели"}
{"url": "http://www.focus-news.net/news/2017/09/15/2436204/narodnite-predstaviteli-ot-gerb-plovdiv-oblast-mladen-shishkov-i-zapryan-yankov-otkriha-uchebnata-godina-v-uchilishta-v-rakovski-i-selo-belashtitsa.html", "text": "Народният представител от ГЕРБ-Пловдив област Младен Шишков бе почетен гост  на тържеството по повод 15 септември на ОУ „Христо Смирненски“ в Раковски. Той откри новата учебна година с пожеланието: “На добрър час, успешна и ползотворна учебна година, ученици и учители“. Това съобщиха от пресцентъра на ПП ГЕРБ. Шишков пожела  на учениците воля и успех в овладяването на знанията. Призова ги да бъдат дръзки и да отстояват мечтите си.  \r\nОУ „Христо Смирненски“ в Раковски  е от училищата за пример. Това лято екип от преподаватели  от учебното заведение спечели проект на тема: „Ключови компетентности в училището от 21 век“ към Център за развитие на човешките ресурси по програма „Еразъм +“. Проектът е класиран на първо място от одобрените в страната. \r\nОт своя страна, депутатът от ГЕРБ Запрян Янков приветства ученици и учители за началото на учебната година в  училище „Пенчо Славейков“, село Белащица, община Родопи. Той прикани първокласниците смело да се впуснат в това предизвикателство. На най - нетърпеливите да влязат в класните стаи, той пожела да пристъпят прага на това училище без страх, защото игрите не свършват. Да бъдат с много ведри личица и с много доверие в класни ръководители! Да бъдат здрави и освен трудните уроци да имат и много хубави преживявания в класните стаи и много поводи за усмивки! „Пожелавам  на учениците една спокойна, спорна, успешна и вдъхновена нова учебна година! На родителите - да  отделят повече време на децата и да ги подкрепят безрезервно по пътя на знанието. На добър час!, завърши речта си народният представител.", "date": "2017.09.15", "title": "Народните представители от ГЕРБ-Пловдив област Младен Шишков и Запрян Янков откриха учебната година в училища в Раковски и село Белащица"}
{"url": "http://www.focus-news.net/news/2017/09/15/2436205/plovdiv-zhena-ot-selo-zhitnitsa-e-dala-16000-leva-za-razvalyane-na-magiya.html", "text": "68-годишна жена от село Житница е дала 16000 лева за разваляне на магия. Това съобщиха от ОДМВР-Пловдив. По първоначални данни по обяд на 14 септември потърпевшата е била посетена в дома си от мнима врачка. Тя заявила, че над семейството тегне черна магия и за развалянето й поискала всички налични пари. Потърпевшата събрала 16000 лева и ги предала на непознатата, която ги увила в хартия, извършила “ритуал” и си тръгнала. Едва по-късно потърпевшата установила, че парите от пакета липсват и подала сигнал в полицейското управление в Хисаря. По случая е образувано досъдебно производство по чл. 209, ал.1 от НК. Предприети са действия за издирване на извършителката на престъплението.", "date": "2017.09.15", "title": "Пловдив: Жена от село Житница е дала 16000 лева за разваляне на магия"}
{"url": "http://www.focus-news.net/news/2017/09/15/2436206/deputati-ot-gerb-pozdraviha-uchenitsi-ot-stara-zagora-i-chirpan-po-sluchay-15-i-septemvri.html", "text": "Народните представители от ГЕРБ-Стара Загора Емил Христов и Радостин Танев бяха гости на тържествата по повод 15-и септември в Стара Загора и Чирпан. Това съобщиха от пресцентъра на ПП ГЕРБ.\r\nРадостин Танев участва в откриването на новата учебна година в СОУ „Васил Левски“ в родната му Стара Загора. Танев е един от многото успешни възпитаници на гимназията. „15 септември е, а аз прекрачвам прага на училището, което ми даде много - знания, уроци, приятели. Училището, което ми даде стабилната основа, която да надграждам с времето, защото човек се учи цял живот. Четири години СОУ \"Васил Левски\" бе мой дом. С особено вълнение днес заставам пред учениците и учителите, за да им пожелая здраве, мирни дни, успехи! Да изкажа благодарността си за отдадеността на преподавателите ми и ръководството на моята гимназия. На добър час!“, каза Радостин Танев по време на тържеството.\r\nПриветствие към учениците и учителите от Начално училище „Климент Охридски“ в Чирпан отправи народният представител Емил Христов. „Поздравявам ви по случай новата учебна 2017-2018 година. Училището е най-хубавото нещо, наслаждавайте се на знания и приятелства. Учете си уроците и играйте повече. Честит празник, бъдете здрави и успешни!“, заяви Христов на 15 септември в града на Яворов.\r\nб", "date": "2017.09.15", "title": "Депутати от ГЕРБ поздравиха ученици от Стара Загора и Чирпан по случай 15-и септември"}
{"url": "http://www.focus-news.net/news/2017/09/15/2436207/mashtabno-uchenie-provezhda-bchk-s-ekipi-za-deystvie-pri-bedstviya.html", "text": "Национално учение за над 150 души от екипите за действие при бедствия и кризи на БЧК се провежда в периода 15-19 септември 2017 г. на територията на град Бургас, кв. „Крайморие“. Това съобщиха от пресцентъра на БЧК.\r\nНа 18 септември 2017 г. /понеделник/ от 13.00 до 15.30 в местността “Ченгене скеле” (Рибарско селище в парк Росенец) можете да наблюдавате учебно-тренировъчно занятие с действия по спасяване на пострадали при земетресение, спасителна операция за оказване помощ на бедстващи на море,  оказване на първа долекарска помощ, на психосоциална подкрепа, евакуация и издирване със спасителни кучета.\r\nПартньори и участници са и екипи на ГД „ПБЗН“ – МВР, Гранична полиция, Охранителна полиция, Военноморски сили, ИАМА – Бургас, и Център за спешна помощ – Бургас. \r\nЦелта на учението е да се усъвършенстват уменията и практическите навици на участниците и да се повиши ефективността на взаимодействието между различните екипи за незабавна и адекватна реакция по оказване на помощ на пострадали в бедствена/кризисна ситуация.", "date": "2017.09.15", "title": "Мащабно учение провежда БЧК с екипи за действие при бедствия"}
{"url": "http://www.focus-news.net/news/2017/09/15/2436208/blagoevgrad-narodniyat-predstavitel-ot-gerb-daniela-saveklieva-otkri-uchebnata-godina-v-iv-ou-i-v-ezikovata-gimnaziya-v-grada.html", "text": "Народният представител от ГЕРБ-Благоевград и областен координатор на партията Даниела Савеклиева бе официален гост на откриването на учебната година в IV основно училище „Димчо Дебелянов” и Езикова гимназия „Акад. Л. Стоянов” в Благоевград. Това съобщиха от пресцентъра на ГЕРБ. „Скъпи ученици, винаги вярвайте в себе си. Вярвайте, че можете да постигнете всяка своя мечта. Бъдете упорити, дръзки и смели. На учителите пожелавам здраве и много успехи, ентусиазъм и сили да се справят с предизвикателствата. Бъдете търпеливи и любвеобилни, за да можете, заедно с родителите, да покажете на децата посоката, която трябва да следват“, обърна се Даниела Савеклиева към възпитаниците на двете благоевградски учебни заведения", "date": "2017.09.15", "title": "Благоевград: Народният представител от ГЕРБ Даниела Савеклиева откри учебната година в IV ОУ и в Езиковата гимназия в града"}
{"url": "http://www.focus-news.net/news/2017/09/15/2436209/stara-zagora-blizo-700-gimnazisti-prekrachiha-praga-na-matematicheskata-gimnaziya-v-kazanlak-sled-dvegodishen-remont.html", "text": "Новата учебна година бе посрещната от учениците от Математическата гимназия в Казанлък в обновената сграда на училището, предаде кореспондент на Радио „Фокус“. Близо 700 гимназисти прекрачиха прага на гимназията, след близо двегодишен ремонт. Учениците бяха приветствани от директора на гимназията Красимир Дамянов. 54-ма петокласници разпределени в две паралелки за първи път прекрачиха прага на Профилираната природо-математическа гимназия „Никола Обрешков“ в Казанлък. Присъстващите на тържеството за първия учебен ден бяха поздравени от зам.-кмета Даниела Коева, която прочете поздравителен адрес от кмета Галина Стоянова.\r\nПрез учебната 2016/2017 година ППМГ „Никола Обрешков“ – Казанлък е на  първо място в Старозагорска област, с най-висок успех и с най-добро представяне в националните кръгове на олимпиадите по различни предмети. Средният успех на последния випуск зрелостници в гимназията е отличен - 5,53. Резултатите от матурите по български език и литература се равняват на тези, на най-елитната в областта езикова гимназия –ГПЧЕ „ Ромен Ролан“ в Стара Загора. Във външното оценяване по математика след 7 клас Математическата гимназия в Казанлък е на първо място в областта. 96% от седмокласниците след положен изпит са приети в 8 клас .\r\nМатематическа гимназия „Никола Обрешков“ в Казанлък е една от двете първи математически гимназии в България. Основана е на 29 септември 1970 г. \r\nСлавяна ГАЙДАРОВА", "date": "2017.09.15", "title": "Стара Загора: Близо 700 гимназисти прекрачиха прага на Математическата гимназия в Казанлък, след двегодишен ремонт"}
{"url": "http://www.focus-news.net/news/2017/09/15/2436210/narodniyat-predstavitel-ot-gerb-ruse-plamen-nunev-prisastva-na-otkrivaneto-na-novata-uchebna-godina-v-ou-ivan-vazov.html", "text": "Народният представител от ГЕРБ–Русе Пламен Нунев присъства на откриването на новата учебна година в Основно училище „Иван Вазов“ – Русе. Това съобщиха от пресцентъра на ПП ГЕРБ. Той поздрави директора на учебното заведение Теодора Йорданова с думите: „Просветата е важна за всеки народ. Тя извисява човешкия дух. Открива му нови хоризонти. Дарява му светли бъднини. Началото на новата учебна година винаги е съпътствано с вълнение и надежда за напредък”.\r\nВ приветствието се към учениците депутатът отбеляза: “Вече започват дълги дни, изпълнени с уроци, контролни, класни работи. Приемете ги като условие за проява на вашата воля и упоритост, на жаждата ви за нови знания. И бъдете спокойни – до вас са вашите учители. Пазете традициите на училището, умножавайте успехите му и уважавайте всеотдайността на своите преподаватели!“\r\n„Вашето призвание е да се съхрани светлия ентусиазъм, вечния стремеж на младостта към знанието и да го допълните с мъдрост. Желаем Ви здраве, духовни сили и настойчивост, за да се преборите с трудностите и да получите заслуженото удовлетворение от добре свършената работа! Нека любовта на вашите ученици бъде най-ценният дар за труда ви!“, призова учителите Пламен Нунев.\r\nТой изрази своето очакване отговорността на педагозите да бъде споделена от родители, държавни институции, неправителствени организации, всички, които се грижат и работят с младите хора, за да бъдат преведени уверено през дългия път на знанието и науката.\r\nТържеството по случай откриването на новата учебна 2017/2018 година бе уважено от кмета на Община Русе и член на ГЕРБ Пламен Стоилов, общински съветници и други гости, стотици родители, близки на децата и, разбира се, стотици ученици. По традиция събитието започна с \"Тих бял Дунав\" и внасяне на училищното знаме. Децата бяха подготвили много стихове и песни по повод радостния 15 септември за всички българи. Приветствия отправиха кметът Пламен Стоилов, директорът на училището Теодора Йорданова, председателят на Обществения съвет към ОУ \"Иван Вазов\" - Русе Стоян Янев и др. Отец Кирил Синев благослови всички присъстващи и пожела на децата сполука през новата учeбна година. Четири класа първокласници прекрачиха за първи път прага на стаите малко след 10 часа, като преминаха под звуците на биещия звънец под арка от балони в цветовете на учебното заведение. А като за финал бяха докоснати за успех и късмет от коминочистач.", "date": "2017.09.15", "title": "Народният представител от ГЕРБ-Русе Пламен Нунев присъства на откриването на новата учебна година в ОУ „Иван Вазов“"}
{"url": "http://www.focus-news.net/news/2017/09/15/2436211/blagoevgrad-obshtina-petrich-shte-se-vklyuchi-v-natsionalnata-kampaniya-da-izchistim-balgariya-zaedno.html", "text": "Община Петрич ще се включи в националната кампания „Да изчистим България заедно”. Това съобщиха от пресцентъра на Общината. Създадена е необходимата организация и са определени районите за почистване в рамките на кампанията тази събота, 16 септември от 09.00 часа. От Община Петрич ще осигурят чували и ръкавици за всички граждани, които ще участват в кампанията. Районите, които ще се почистват от битови отпадъци са: пътят до х. Беласица; пътят за Младежки дом; пътят в посока водохващането; пътят водещ към черквата „Св. Илия” в кв. „Виздол”. Предварително участие са потвърдили неправителствени организации и училища. Ще се включат и служителите на Общинска администрация Петрич. Гражданите, които по квартали ще организират почистване също могат да разчитат на съдействие от Община Петрич, но следва да подадат заявка най-късно до петък в Общината. Извозването на събраните отпадъци ще се извърши от фирмата по сметосъбиране „Енвиронман  Тео България”.", "date": "2017.09.15", "title": "Благоевград: Община Петрич ще се включи в националната кампания „Да изчистим България заедно”"}
{"url": "http://www.focus-news.net/news/2017/09/15/2436212/trend-news-agency-dogovorat-na-veka-stabilnost-za-azerbaydzhan-za-desetiletiya-napred.html", "text": "Азербайджан направи още една важна крачка по пътя към по-нататъшното си развитие и икономически просперитет, и доказа правилността и целесъобразността на своята енергийна политика и стратегия, коментира Trend News Agency. \r\nВ четвъртък, 14 септември, в присъствието на държавния глава на Азербайджан Илхам Алиев, в Баку се състоя церемонията по подписването на ново споразумение за разработване на блокa на нефтогазовото находище „Азери-Чираг-Гюнешли“. Правителството на Азербайджан и компаниите AzACG (SOCAR), BP, Chevron, Inpex, Statoil, ExxonMobil, TP, Itochu и ONGC Videsh подписаха ново споразумение за разработването на нефтогазовия блок до 2050 г. Предстои документът да бъде ратифициран от парламента в Баку. Оператор на проекта остава BP.\r\nДелът на участие на SOCAR (държавната петролна компания на Азербайджан) е увеличен от 11,65 % на 25 %. Чуждестранните партньори платят на Държавния петролен фонд на Азербайджан (SOFAZ) 3,6 млрд. долара под формата на бонуси. През следващите 32 г. размерът на потенциалните инвестиции в „Азери-Чираг-Гюнешли“  (АЧГ) е оценен на 40 млрд. долара. \r\nСлед ратификацията на споразумението, дяловото участие в проекта ще бъде както следва: BP (оператор) - 30,37 %, AzACG (SOCAR) – 25 %, Chevron - 9,57 %, Inpex - 9,31 %, Statoil - 7,27 %, ExxonMobil - 6,79 %, TP - 5,73 %, ITOCHU - 3,65 %, ONGC Videsh Limitd (OVL) - 2,31 %.\r\nПодписването в Баку на ново споразумение за разработване на нефтогазовото находище „Азери-Чираг-Гюшенли“ до 2050 г. между Азербайджан и компании партньори, включително и държавната петролна компания, е значимо събитие в областта на световната енергетика. За Азербайджан, както отбеляза и Алиев, този ден е исторически, тъй като поставя началото на нова ера на разработването на най-мащабния петролен проект на страната. \r\nСледва да се отбележи, че страните по договора извървяха дълъг път до подписването на споразумението, разработвайки подробно детайлите и условията по него. Първите доклади за началото на преговорите за развитието на АЧГ се появиха през 2015 г. След това, през декември 2016 г., SOCAR и Азербайджанската международна оперативна компания (АМОК), водена от ВР, подписаха документ, в което изразиха намерение за бъдещето развитие на АЧГ, като се съгласиха да удължат договора до 2050 г. \r\nПродължителността и сложността на преговорите се дължаха на променящите се условия. Както може да се види, усилията и времето не са били напразни, а Азербайджан бе в състояние да постигне ново споразумение при по-изгодни условия, отбелязват от редакцията. \r\nНа първо място, делът на SOCAR, представен в проекта от дружеството AzACG, нарасна от 11,65% на 25%. Това ще даде на компанията правото да получава повече дивиденти и повече гласове при взимането на важни решения. В същото време BP остава оператор на проекта, като запазва 30,37%. На второ място, делът на рентабилния петрол на Азербайджан (директни приходи от продажби на петрол след възстановяване на разходите) ще бъде 75%, а до края на 2016 г. той беше на нива от 60%. В продължение на 23 г. след подписването на „договора на века\" през 1994 г., Азербайджан спечели над 125 млрд. долара, при това цените на петрола в разглеждания период бяха по-ниски, отколкото са сега.\r\nОсновният индикатор за успеха на всеки проект е направената в него инвестиция. Потенциалът на АЧГ дава основания да се прогнозира, че през следващите 32 г. вложенията в него може да надхвърлят 40 млрд. долата. Направленията на тези инвестиции ще бъдат много различни, а най-важното е, че всичко това ще доведе до откриването на хиляди нови работни места. \r\nЗаслужава да се отбележи, че Азербайджан ще получи 3,6 милиарда долара от разширяването на развитието на АЧГ само под формата на бонуси.\r\nАзербайджан вече се е утвърдил в света като надежден партньор и доставчик на петрол за потребителите, като им помага да се гарантира тяхната енергийна сигурност. Новото споразумение ще запази репутацията на Баку до средата на века. Ето защо „новият договор на века\", както го нарече изпълнителният директор на BP Боб Дъдли, ще осигури на страната стабилност от десетилетия насам.\r\nПрез следващите няколко години Азербайджан ще започне да доставя природен газ в Европа, което ще я превърне в истинска енергийна сила.  Тереза Герова", "date": "2017.09.15", "title": "Trend News Agency: Договорът на века - стабилност за Азербайджан за десетилетия напред"}
{"url": "http://www.focus-news.net/news/2017/09/15/2436213/gabrovo-9800-uchenitsi-vlyazoha-v-klasnite-stai-v-oblastta.html", "text": "9800 ученици влязоха в класните стаи в област Габрово. Това съобщи за Радио „Фокус“ – Велико Търново Георги Маринов, началник на Регионалното управление nна образованието в Габрово.  За първи път училищният праг прекрачиха 858 първокласника, които са разпределени в 45 паралелки. Тази година със заповед на министъра на образованието е закрито само едно училище на територията на областта. ПГ по строителство и СУ „Отец Паисий“ са преобразувани в СУ „Отец Паисий“.\r\nОбщият брой на учителите във всички образователни заведения на територията на област Габрово е 1222. Георги Маринов посочи, че средната възраст на преподавателите в между 50 и 55 години.\r\nНадежда КРЪСТЕВА", "date": "2017.09.15", "title": "Габрово: 9800 ученици влязоха в класните стаи в областта"}
{"url": "http://www.focus-news.net/news/2017/09/15/2436214/burgas-fta-nikola-ginov-uchastva-v-prestizhen-festival-v-yuzhna-koreya.html", "text": "Фолклорен танцов ансамбъл \"Никола Гинов\" към Младежки културен център - Бургас участва в шестдневния Международен фолклорен танцов конкурс \"Cheonan World Dance Festival 2017\", съобщиха от пресцентъра на Община Бургас. Това е най-големият танцов фестивал в Република Корея, а мнозина специалисти го нареждат в топ 10 на фолклорните танцови конкурси в света.\r\nУчастието на нашите танцьори започна на 13 септември на официална церемония, на която присъстваха важни лица от корейска страна. Българската държава беше представена от посланика ни в Република Корея Петър Андонов. Той е посетил щаба на нашите представители и им е пожелал успех.\r\nФТА \"Никола Гинов\" отпътува за Южна Корея на 10 септември, а в дните на фестивала 12 - 17 септември ще покаже богатството на фолклора ни пред много класни състави от различни държави, сред които победителите в голямата награда от предишните издания - Венецуела, Филипини, Турция, Мексико и други.", "date": "2017.09.15", "title": "Бургас: ФТА „Никола Гинов“ участва в престижен фестивал в Южна Корея"}
{"url": "http://www.focus-news.net/news/2017/09/15/2436215/slavi-trifonov-ot-dnes-zapochvam-da-tarsya-talantlivi-kvalifitsirani-i-moralni-balgari-koito-da-zamestyat-segashnata-politicheska-klasa.html", "text": "От днес започвам да търся талантливи, квалифицирани и морални българи, които да заместят сегашната политическа класа. Това заяви телевизионният водещ Слави Трифонов в писмо до медиите. \"Фокус\" публикува пълния текст на писмото без редакторска намеса:", "date": "2017.09.15", "title": "Слави Трифонов: От днес започвам да търся талантливи, квалифицирани и морални българи, които да заместят сегашната политическа класа"}
{"url": "http://www.focus-news.net/news/2017/09/15/2436216/aleksi-kesyakov-dokkbd-pri-mvr-na-patya-obichta-mezhdu-horata-gubi-bitkata-sas-skorostta-i-avtomobilite.html", "text": "На пътя обичта между хората губи битката със скоростта и автомобилите, заяви секретарят на Държавно-обществената комисия по безопасност на движението по пътищата (ДОККБД) Алекси Кесяков, който проведе открит  урок на първокласници от СУ „Св. Св. Кирил и Методий“по безопасно пресичане, предаде репортер на Радио „Фокус“-Пловдив. Според Кесяков отговорност за загиналите деца на пътя носят възрастните. „Възпитаването на безопасност на движението в подрастващите е част от общия проблем за здравословен начин на живот,“ категоричен е Алекси Кесяков. Той коментира още, че през тази година децата, загинали на пътя са по-малко отколкото през 2016 г. Секретарят на ДОККБД при МВР призова всички да пазят децата на пътя, тъй като става въпрос за загиване на един живот, едно бъдеще и една съдба. „Не може само да се критикуваме и да искаме само да се глобяваме, трябва да се обучаваме за повишаване на културата на всеки един участник в движението“, съобщи още Алекси Кесяков. Той бе част от официалните лица, присъстващи на церемонията по откриването на новата учебна година в СУ „Св. Св. Кирил и Методий“ – Пловдив.\r\nКристиян ГАРОВ", "date": "2017.09.15", "title": "Алекси Кесяков, ДОККБД при МВР: На пътя обичта между хората губи битката със скоростта и автомобилите"}
{"url": "http://www.focus-news.net/news/2017/09/15/2436217/stara-zagora-s-obnovena-materialna-baza-posreshta-novata-uchebna-godina-osnovno-uchilishte-chudomir-v-kazanlak.html", "text": "С обновена материална база посреща новата учебна година Основно училище „Чудомир“ в Казанлък, каза за Радио „Фокус“ директорът на училището Донка Севданска. Тя поясни, че от юни месец в двора на учебното заведение функционира нова детска площадка със спортни съоръжения - пързалки, люлки, катерушки и комбинирано детско съоръжение. Площадката се използва от подготвителните групи, както и от първи клас в заниманията по интереси и отдих в полуинтернатните групи.\r\nПрез настоящата учебна година в ОУ „Чудомир“ ще се обучават 464 ученици, разпределени в 22 паралелки. „Изключително добър е приемът за училището. Децата са двойно повече в сравнение с миналата учебна година. Огромен е интересът от страна на родителите към предучилищното обучение в училището“, каза Севданска. Приети са 60 първокласници, разпределени в 3 паралелки, както и 3 подготвителни групи с 64 деца, две групи с деца на 6-годишна възраст и една група с 5-годишни на целодневна организация на обучение. \r\nС водосвет за здраве и успехи започна новата учебна година в ОУ „Чудомир“ в Казанлък.\r\nСлавяна ГАЙДАРОВА", "date": "2017.09.15", "title": "Стара Загора: С обновена материална база посреща новата учебна година Основно училище „Чудомир“ в Казанлък"}
{"url": "http://www.focus-news.net/news/2017/09/15/2436218/gabrovo-vitsepremierat-tomislav-donchev-be-gost-na-tarzhestvata-po-sluchay-15-i-septemvri-v-rodnite-si-uchilishta.html", "text": "Вицепремиерът Томислав Дончев прекрачи днес отново прага на двете училища, които е завършил в родния си град Габрово, съобщиха от пресцентъра на ПП ГЕРБ. Дончев откри учебната година в ПМГ \"Акад. Иван Гюзелев\" и ОУ \"Свети свети Кирил и Методий\". \r\n„Това, което се случва и което предстои, е пътека. За да я извървите, имате помощници и учители, които ще ви дават посоката. Но всичко зависи от вас. Няма да е лесно. Колкото повече вървите, толкова по-трудно ще става, но и по-интересно“, мотивира учениците Дончев.\r\nТой поздрави и учителите, като подчерта, че всеки труд е важен – и на този, който създава сгради и на този, който създава машини. „Но вашият труд е най-важен, защото вие създавате хора. Искам да ви призная, че все още се боря, за да бъда достоен за своите учители“, откровен бе Томислав Дончев", "date": "2017.09.15", "title": "Габрово: Вицепремиерът Томислав Дончев бе гост на тържествата по случай 15-и септември в родните си училища"}
{"url": "http://www.focus-news.net/news/2017/09/15/2436219/blagoevgrad-yordan-mitev-i-bend-ot-makedoniya-sa-spetsialniyat-gost-v-petata-vecher-ot-traditsionniya-esenen-panair-v-gotse-delchev.html", "text": "Йордан Митев и Бенд от Македония са специалният гост в петата вечер от традиционния есенен панаир в Гоце Делчев. Това съобщи за Радио „Фокус“ – Пирин Даниела Крантева, главен експерт „Връзки с обществеността“ към Община Гоце Делчев. Преди гост-изпълнителите да представят пред жителите и гостите на града своите изпълнения, на сцената ще излязат оркестърът на Панчо Иванов, със солисти Емилия и Венци. Крантева отбеляза, че този традиционен есенен панаир е сред най-старите търговски форуми за региона. „Той съществува още от времето, когато градът се е казвал Никополис Агнестум, така че наистина традицията е много стара. Панаирът се провежда всяка година в началото на месец септември, тогава когато реколтата вече почти е прибрана и хората могат да се отдадат малко на веселие“, каза още Крантева. Панаирът ще бъде в града до 17 септември, като всяка вечер точно в 19,30 часа започва програма в района на бившата казарма в града.\r\nЛивия НИНОВА", "date": "2017.09.15", "title": "Благоевград: Йордан Митев и Бенд от Македония са специалният гост в петата вечер от традиционния есенен панаир в Гоце Делчев"}
{"url": "http://www.focus-news.net/news/2017/09/15/2436220/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiya-grad-v-perioda-11-15-septemvri.html", "text": "Възможни са временни прекъсвания на електрозахранването на територията на София-град. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.София - град Община ВИТОША  \r\nНа 11.09.2017 г. /09:00 - 12:00 ч./ -  София: 1-ва, 1-ва /Драгалевци/, 10-та/Драгалевци/, 101-ва, 101-ва/Драгалевци/, 102-ра, 102/Драгалевци/, 103/Драгалевци/, 104-та/в. з. Киноцентър/, 104-та/Драгалевци/, 105-та/Драгалевци/, 111-та/Драгалевци/, 2-ра /Драгалевци/, 3-та /Кв. Мал. Долина/Студентски град, 3-та /Кв. Обеля/, 3-та /Кв. Симеоново/, 4-та /Кв. Симеоново/, 4-та/Драгалевци/, 4-та/Драгалевци/, 5/Киноцентър//Драгалевци/, 6-та/Драгалевци/, 7-ма/Драгалевци/, 7-ма/Драгалевци/, 8-ма /Драгалевци/, 9-та, 9/Драгалевци/, 9/Драгалевци/, Димитър Кантакузин, Драгалевци, Екатерина Божилова, Екатерина Божилова, Емил Манолов, Местност Стария мост, Нарцис/Методи К. Димитров/, Проф. Боян Пенев, Проф. Александър Райчев/Кв. Витоша/, Проф. Любомир Пипков, Проф. Марин Големинов/485/, Чемшир /Драгалевци/\r\nНа 11.09.2017 г. /09:15 - 16:00 ч./; на 12.09.2017 г. /09:15 - 16:00 ч./; на 13.09.2017 г. /09:00 - 16:30 ч./; на 14.09.2017 г. /09:00 - 16:30 ч./ -  София: Каменица, планина Витоша\r\nНа 11.09.2017 г. /09:30 - 15:30 ч./ -  София: 643-та/Витоша Овча купел/, 732 -ра, 775-та, Абанос /ж. к. Гърдова глава/, Букара, Грамос, Калоянова крепост, Кипарис, Копрен, Лунна папрат/669/, Петко войвода, Планинец, Подграмада, Пролет, Студен кладенец, ул. Подграмада\r\nНа 12.09.2017 г. /09:00 - 12:30 ч./ -  Владая: 1736, К. Л. В-8-7-А, Асанова чешма, блокови жилища Гарата, Горелица, Еделвайс, ЖП Гара Владая, Калдъръмче, Местност Герена, Местност кладенеца, Местност Св. Петка, Пернишко шосе, ПИ 1111394, 1797, 1743, ПИ 1741, К. Л. №В-8-7-А, Приплат, УПИ XIII - 1882 Кв 4 М-Ст Приплат, УПИ XXV-26, Кв. 3, УПИ ІІ-1992 Кв. 1А, Чехълче;  Мърчаево: 10-та, 11-та, 19-та, 20-та, 21-ва, 22-ра, 23-та, 24-та, 7-ма, Бистра река, Бурновска, Втора, Дъбето, Зюмбюл, Кало, Касиопея, Касис, М. Бурновска, М. Бурновска, М. Казашка, М. Толумска, М. Шумето, ПИ 49597, 1718, 39, Маниш, Печище, Приморско, Приморско, Сините Вълни, Трендифил, Трендифил, Усойка, Цар Симеон I/Кост. Темелков/, Цар Симеон I/Кост. Темелков/, Церова поляна, Черешова градина, Черните Скали, Шипето;  София: Цар Борис III/Девети септ. \r\nНа 12.09.2017 г. /09:30 - 15:30 ч./ -  София: 51-ва, 54-та, 57-ма, 58-ма /Симеоново Север Витоша/, 713-та, 84-та, 88-ма, Босилек, Жеравна, Изгрев, Калинка, Люлински път, Матей Граматик, Папрат, Розариум, Света Магдалена, Симеоновсо шосе, Цар Борис III/Девети септ., Ябълкова градина\r\nНа 12.09.2017 г. /10:30 - 12:30 ч./ -  София: Тодор Каблешков\r\nНа 13.09.2017 г. /09:00 - 16:30 ч./ -  София: Белмекен, Бъкстон, Вихрен/Петър Тонев/, Казбек, Мусала, Пирин\r\nНа 13.09.2017 г. /09:30 - 15:30 ч./ -  София: 689-та/Витоша/, 717-та/Витоша/, Мала кория, Местност Черния кос, Полк. Стойно Бачийски, Полско Цвете, Синята скала, Цар Борис III, Църквище\r\nНа 14.09.2017 г. /09:00 - 12:00 ч./ -  София: Акад. Петър Динеков/445-та/, Захари Зограф, Кимчовец, Крушова градина, Хмел\r\nНа 14.09.2017 г. /09:30 - 15:30 ч./ -  София: Беловодски път, Аметица, Боянска песен /774-та/, Бял равнец /621-ва/, Егреците, Малкото копито, Панорамен път, Петко войвода, Планинарска песен, Секвоя, Стар Беловодски път, Студен кладенец\r\nНа 14.09.2017 г. /12:30 - 14:15 ч./ -  София: Отец Генадий, Христина Морфова, Ябълкова градина\r\nНа 15.09.2017 г. /09:00 - 16:30 ч./ -  София: парк Витоша\r\nНа 15.09.2017 г. /09:30 - 15:30 ч./ -  София: 729-та, 732-ра, Асен Георгиев /730/, Беловодски път, Боянска легенда, Брезите, Бялата чешма, Георги Войтех /734-та/, Калоянова крепост, Каменарче /631/, Кикиш, Панорамен път, Синята скала, Стар Беловодски път, Шишманова Конница /620/Община ВРЪБНИЦА  \r\nНа 11.09.2017 г. /09:20 - 15:30 ч./ -  София: 1-ва, 1-ва/Студентска/, 2-ра /Толева махала/, 3-та /Толева махала/, 4-та /Толева махала/\r\nНа 14.09.2017 г. /09:15 - 15:00 ч./ -  София: Европа/Баба Парашкева/Община ИЗГРЕВ  \r\nНа 11.09.2017 г. /09:30 - 11:30 ч./ -  София: Дианабад, Крум КюлявковОбщина ИСКЪР  \r\nНа 11.09.2017 г. /08:00 - 16:15 ч./; на 12.09.2017 г. /08:00 - 16:15 ч./; на 13.09.2017 г. /08:00 - 16:15 ч./ -  София: Туше Делииванов/ Дружба 1/\r\nНа 11.09.2017 г. /09:00 - 15:00 ч./ -  София: Гара Искър\r\nНа 11.09.2017 г. /09:00 - 16:00 ч./; на 12.09.2017 г. /09:00 - 16:00 ч./ -  София: Дружба\r\nНа 13.09.2017 г. /09:00 - 16:00 ч./; на 14.09.2017 г. /09:00 - 16:00 ч./; на 15.09.2017 г. /09:00 - 16:00 ч./ -  София: Дружба 1\r\nНа 14.09.2017 г. /08:00 - 16:15 ч./ -  Бусманци: 10-та, Асен Игнатов(ул. 16-та), Милин камък(ул. 17-та), Перуника(ул. 11-та), Пчелина(ул. 20-та), Троянски път/18 и 19/, Чукура(ул. 29-та);  София: Бусманци\r\nНа 15.09.2017 г. /08:00 - 16:15 ч./ -  Бусманци: 10-та, XXXIV-644 Кв. 11, Владимир Георгиев(ул. 4-та), Ген. Гурко(27 и 10), Крива ливада(ул. 3-та), Мома Ирина (ул. 5-та), Пробуда(ул. 6-та), Средно ливаде(ул. 31-ва), Циклама(ул. 7-ма);  Кривина, Общ. Столична: Градина/3-та/Община КРАСНО СЕЛО  \r\nНа 11.09.2017 г. /09:00 - 16:00 ч./ -  София: 493-та, Мичман Тодор Саев/496-та/, Никола Крушкин-Чолака/494-та/\r\nНа 12.09.2017 г. /09:00 - 16:00 ч./ -  София: Деян Белишки;  София: Красно село, Красно село\r\nНа 13.09.2017 г. /09:00 - 16:00 ч./ -  София: Георги Данчов Зографина, Гоце Делчев, Гоце Делчев/Емил Марков/, Гоце Делчев/Жк Емил Марков/, Костенски Водопад, Костенски Водопад/Васил Дим\r\nНа 14.09.2017 г. /09:00 - 16:00 ч./ -  София: Ами Буе, Ген. Тотлебен, Ген. Тотлебен, Захари Круша, Кирил Пейчинович, Кирил Пейчинович, Св. Георги Софийски/Георги С, Софийски Герой, Цар Борис III/Девети септ., Цар Борис III/Девети септ., Яков Крайков/Макаренко/\r\nНа 15.09.2017 г. /09:00 - 16:00 ч./ -  София: Красно селоОбщина КРЕМИКОВЦИ  \r\nНа 11.09.2017 г. /09:00 - 16:30 ч./; на 12.09.2017 г. /09:00 - 16:30 ч./; на 13.09.2017 г. /09:00 - 16:30 ч./ -  Долни Богров: 1\r\nНа 14.09.2017 г. /08:30 - 10:00 ч.; 15:30 - 16:30 ч./; на 15.09.2017 г. /09:00 - 10:15 ч.; 15:15 - 16:15 ч./ -  Долни Богров: 1, 1-ва, 10, 11, 12, 13, 14, 15, 16, 2, 20, 21, 24, 25, 26, 27, 28, 29, 3, 31, 33, 35, 36, 37, 38, 39, 4, 40, 41, 5, 7, 8, 9, ІХ-356 Кв. 18, Стопански двор Чочая, УПИ IV-376 Кв. 28, УПИ ІХ, Кв. 24;  София: 1-ва, 12-та/Враждебна/, Ботевградско шосе/Мизия/, Ботунец 1, Враждебна, Долни Богров, Долни Богров, М. Герено, Кокиче /Челопечене/, Кремиковско шосе, Кремиковци, Отец Паисий, Сеславци, Челопечене, Челопеченско шосе, Челопешко шосе, Чепинско шосе;  Челопечене: Извън регулациятаОбщина ЛОЗЕНЕЦ  \r\nНа 11.09.2017 г. /09:00 - 16:00 ч./ -  София: Димитър Хаджикоцев\r\nНа 15.09.2017 г. /09:00 - 16:00 ч./ -  София: Емануил Попдимитров/432-ра/, Иван Пейчев/443-та/, Константин Петканов/437-ма/, Леа ИвановаОбщина ЛЮЛИН  \r\nНа 12.09.2017 г. /09:20 - 15:30 ч./ -  София: 1-ва, 1-ва/Студентска/, 4-та /Толева махала/, 8-ма /Толева махала/\r\nНа 14.09.2017 г. /08:00 - 16:30 ч./ -  София: Димитровград, Добринова скала/11 Конгрес, Люлин, Люлин 10, Майски Ден\r\nНа 14.09.2017 г. /11:00 - 11:10 ч./ -  София: 400/380/Люлин/, Балатон, Бръшлянска Низина, Велико Търново/Г. Г. Деж/, Ветрен, Ген. Асен Николов/Ив. Ботев/, Джавахарлал Неру, Димитър Талев, Европа/Баба Парашкева/, Кап. Никола Божков/Кр. Самохо, Класова Борба, Красино, Крим, Люлин, Люлин 10, Люлин 8, Люлин 9, Минск, Р-Н Люлин-9, Тодор Влайков, Тодор Г. Влайков, Тома Давидов, Търново, Царица Йоанна, Юмрукчал\r\nНа 14.09.2017 г. /12:00 - 16:30 ч./ -  София: Иван Бойчев, Люлин 9, Цветница/Димитър Г. Марче/\r\nНа 15.09.2017 г. /09:00 - 12:15 ч./ -  София: Люлин\r\nНа 15.09.2017 г. /12:00 - 16:00 ч./ -  София: Люлин, Люлин 9\r\nНа 15.09.2017 г. /12:00 - 16:15 ч./ -  София: Люлин 9Община МЛАДОСТ  \r\nНа 12.09.2017 г. /09:15 - 16:00 ч.; 10:00 - 16:15 ч./ -  София: Младост 4\r\nНа 12.09.2017 г. /17:00 - 23:16 ч./ -  София: Младост 2\r\nНа 13.09.2017 г. /08:00 - 16:15 ч./; на 14.09.2017 г. /08:00 - 16:15 ч./; на 15.09.2017 г. /08:00 - 16:15 ч./ -  София: Младост 1АОбщина НАДЕЖДА  \r\nНа 11.09.2017 г. /09:30 - 16:15 ч./ -  София: Илиянско шосеОбщина НОВИ ИСКЪР  \r\nНа 13.09.2017 г. /09:30 - 15:30 ч./ -  Негован: Васил Левски/Атанас Алексан, Донкова, Емануил Александров, Искърска\r\nНа 14.09.2017 г. /09:30 - 15:30 ч./ -  Негован: Васил Левски/Атанас Алексан, Донкова\r\nНа 15.09.2017 г. /09:30 - 15:30 ч./ -  Негован: Васил Левски/Атанас АлексанОбщина ОВЧА КУПЕЛ  \r\nНа 13.09.2017 г. /09:00 - 15:00 ч./ -  София: Бул. Цар Борис IIIОбщина ПАНЧАРЕВО  \r\nНа 11.09.2017 г. /09:30 - 14:00 ч./ -  Герман: 979 /VІІ-123/, Брайново, в. з. Лозето М. Терасите Пл. 804, Вилна зона Лозето, М. Терасите, ПИ 3092, Старият път, УПИ VІІ-86А, 86Б Кв. 3 М. Лозето, УПИ Х-129 М. Лозето;  Панчарево: В, З, Лозето ПИ 14831, 6512, 1143\r\nНа 12.09.2017 г. /09:00 - 16:15 ч./ -  Кокаляне: Александър Генков/Г. Панков/, Вилна зона Бяла нива, Грамада, Димитър Благоев, Държов дол, Зора, Иван Шишман, Изгрев, Искър, Латинка, Лъката, Малчика, Местн. Свлачището, Михово Блато, Орниче, Петров кладенец, Петър Берон, Родолюбие, Роза, Роса, Слатин дол, Тодорини Кукли, Тополите, Трудолюбие, УПИ IX-1173, 2011 Кв. 25, Урвич;  Панчарево: Кв. Кокаляне;  София: Ген. Паренсов, Искър\r\nНа 12.09.2017 г. /09:30 - 16:00 ч./ -  Кокаляне: Бор, Буката, Валозите, Васил Левски/Лиляна Димитро, Ген. Кирил Ботев/Александър, Грамада, Димитър Благоев, Държов дол, Ела, Липова падина, Лъката, Петров кладенец, Симеон Халачев/Плажа/, Теменуга, Цар Иван Асен II/Петър Янев, Явор\r\nНа 14.09.2017 г. /09:45 - 16:00 ч./ -  Герман: 14831. 6507. 2468, 425, в. з. Терасите, Герман, М. Смреката, Месност Терасите, Местност Зимника, Местност Смреката, УПИ14831Л6506Л429, Хан Аспарух/29-та/, Явор/9-та/Община ПОДУЯНЕ  \r\nНа 11.09.2017 г. /09:00 - 15:30 ч./ -  София: Константин Фотинов, Плакалница, Сухата рекаОбщина СРЕДЕЦ  \r\nНа 11.09.2017 г. /09:00 - 16:00 ч./; на 12.09.2017 г. /09:00 - 16:00 ч./; на 13.09.2017 г. /09:00 - 16:00 ч./ -  София: 6-ти септември;  София: Любен Каравелов\r\nНа 14.09.2017 г. /09:00 - 16:00 ч./; на 15.09.2017 г. /09:00 - 16:00 ч./ -  София: 6-ти септември, Патриарх ЕвтимийОбщина СТУДЕНТСКИ ГРАД  \r\nНа 12.09.2017 г. /09:30 - 16:00 ч./ -  София: Климент Охридски, Студентски градОбщина ТРИАДИЦА  \r\nНа 11.09.2017 г. /09:00 - 16:00 ч./ -  София: 488-ма, Никола Крушкин Чолака/494-та/\r\nНа 12.09.2017 г. /09:00 - 16:00 ч./ -  София: Енос, Кестенова гора, Краище, Майор Първан Тошев\r\nНа 13.09.2017 г. /09:00 - 16:00 ч./ -  София: Балша/Д-р Минчо Нейчев/, Нишава/Георги Аврамов/, Орехова гора/Борис Чолаев/, Пазар Иван Вазов, Петко Ю. Тодоров/Мл. проход/, Стефан Малинов, Стрелбище, Тодор Каблешков, Хайдушка гора, Червена роза, Червена роза\r\nНа 15.09.2017 г. /09:00 - 16:00 ч./ -  София: ул. „Борис Руменов“/482/, ул. „Сашо Николов – Сладура“/„483-та“.", "date": "2017.09.15", "title": "Възможни са временни прекъсвания на електрозахранването на територията на София-град в периода 11-15 септември"}
{"url": "http://www.focus-news.net/news/2017/09/15/2436221/afp-improvizirano-vzrivno-ustroystvo-e-predizvikalo-eksploziyata-v-londonskoto-metro.html", "text": "Експлозията в лондонското метро, в резултат на която пострадаха 18 души, е предизвикана от „импровизирано взривно устройство“, предава AFP, като се позовава на съобщение от британската полиция.\r\n„В 8.20 часа тази сутрин (местно време) имаше експлозия във влак на метростанция „Парсънс Грийн“. Сега разбираме, че тя е предизвикана от импровизирано взривно устройство“, заяви пред репортери началникът на антитерористичната полиция Марк Роули. Тереза Герова", "date": "2017.09.15", "title": "AFP: Импровизирано взривно устройство е предизвикало експлозията в лондонското метро"}
{"url": "http://www.focus-news.net/news/2017/09/15/2436222/pazardzhik-338-sa-parvoklasnitsite-v-obshtina-velingrad.html", "text": "338 са първокласниците в община Велинград, каза за Радио „Фокус“ – Пазарджик Мариана Зинкова, директор на Дирекция „Хуманитарни и социални дейности“ в Община Велинград. Тя обясни, че във всички училища на територията на общината ремонтите са приключили и учебната година започва нормално. „Осигурен е транспорт в шест населени места, от които децата ще пътуват до средищните училища. Нямаме закрити, но имаме две обединени училища в селата Пашови и Кръстава. Там учениците ще могат да учат до 10-ти клас, което е първи гимназиален етап на обучение. Освен това имаме две иновативни училища и едно с национално значение“, обясни Зинкова. Тя уточни, че иновативните училища са  СУ„Св.св Кирил и Методий“ и СУ „Васил Левски“ във Велинград, а с национално значение е Професионалната гимназия по горско стопанство „Христо Ботев“, която също е в града.\r\nВаня НИКОЛОВА", "date": "2017.09.15", "title": "Пазарджик: 338 са първокласниците в община Велинград"}
{"url": "http://www.focus-news.net/news/2017/09/15/2436223/varna-parviyat-zvanets-bi-za-nad-35-000-uchenitsi-v-grada.html", "text": "С много настроение, вълнение и цветя започна първият учебен ден в  училища във Варна. Звънецът би за над 35 000 ученици, а 3234 първокласници прекрачиха за първи път училищния праг. В подготвителните групи в училищата са записани 761 деца, а в детските градини – 5630 деца на 5 и 6 години. Това съобщиха от пресцентъра на Община Варна.\r\n„Отново е 15 септември и по добра традиция и с особен трепет днес децата тръгват на училище. За нас, българите, началото на новата учебна година е специално събитие, защото образованието на младите хора е осъзната ценност от векове. Вярвам, че усилията ни да направим нашето училище по-достъпно, по-качествено и по-модерно, трябва да продължат. Инвестициите в образованието са най-важните, защото те се връщат с особена добавена стойност във времето. Затова през тази година ще инвестираме над 30 млн. лв. в обновяване на материалната база, спортните площадки и оборудването в нашите училища“, заяви кметът на Варна Иван Портних, който присъства на откриването на учебната година в ОУ „Добри Чинтулов“, в СУ „Любен Каравелов“ и в ОУ „Антон Страшимиров“.\r\n„Скъпи деца, пожелавам Ви умело да съчетавате ученето с игрите и да натрупате много знания. Скъпи учители, има много красиви думи за Вас, най-важната от която е „благодаря“! Благодаря Ви за грижите, търпението и любовта към нашите деца! Пожелавам Ви достатъчно здраве, професионална реализация, достойно оценяване на труда, уважение и обич от Вашите възпитаници! На добър час!“, каза още кметът.\r\nНа тържествата присъстваха още Тодор Балабанов – председател на Общинския съвет, Лилия Христова – директор на дирекция „Образование и младежки дейности“, Венцислава Генова – директор на РУО – Варна, представители на районните администрации и общински съветници.\r\n „За 94-ти път отваряме вратите за своите ученици с вяра, надежда и оптимизъм, защото пътят към мечтите винаги преминава през своя 15 септември – ден озарен с усмивка и дългоочакван“, каза директорът на ОУ „Добри Чинтулов“ Веселин Михалев. Той благодари за изградената нова спортна база в училището. “Този ден е най-важен в календара на учебната година. Горда съм, че в екипа, който защити титлата Варна – Европейска младежка столица има наш ученик, който от тази година вече е студент във ВВМУ. Факт е, че имаме все повече успехи в реинтеграцията и интеграцията на младите хора, които поради различни причини са пропуснали своето образование във времето“, каза директорът на СУ „Л. Каравелов“ Димитринка Георгиева. „Добре дошли, мили деца, посрещаме Ви с надежда за успешно усвояване на знанията, с вяра, че ще извървим дългия път на науката и с обич ще ви дарим най-ценното, което можем умът и сърцата си, заяви и директорът на ОУ „Антон Страшимиров“ Янка Котларова.\r\nПрез летните месеци бяха извършени ремонти в 30 училища и 22 детски градини на територията на община Варна. Реконструкция обновяване предстои и по ОП „Региони в растеж“ на седем училища, две професионални гимназии и три детски градини.", "date": "2017.09.15", "title": "Варна: Първият звънец би за над 35 000 ученици в града"}
{"url": "http://www.focus-news.net/news/2017/09/15/2436224/haskovo-dvizhenieto-po-pat-ii-76-topolovgrad-elhovo-prez-s-knyazhevo-se-osashtestvyava-v-edna-lenta-poradi-ptp.html", "text": "Движението по път II-76 Тополовград - Елхово през с. Княжево, се осъществява в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.09.15", "title": "Хасково: Движението по път II-76 Тополовград - Елхово през с. Княжево, се осъществява в една лента поради ПТП"}
{"url": "http://www.focus-news.net/news/2017/09/15/2436225/varna-rayonnata-prokuratura-vnese-protest-sreshtu-opredelenata-ot-sada-parichna-garantsiya-ot-500-leva-na-obvinyaema-pensionerka-izvarshila-8-telefonni-izmami.html", "text": "Районната прокуратура във Варна протестира днес срещу определената от Варненския районен съд мярка за неотклонение „Парична гаранция“ в размер на 500 лева и иска обвиняемата Лиляна А. от Варна, срещу която е повдигнато обвинение за извършени телефонни измами, да бъде с мярка за неотклонение „Задържане под стража“.  Това съобщиха от пресцентъра на Апелативна прокуратура – Варна. Деянието, в което е обвинена 71-годишната варненска пенсионерка, се наказва с лишаване от свобода от 1 до 6 години. 71-годишната Лиляна А. е била задържана на 12 септември 2017 г. на ул. „Тодор Влайков“ във Варна в момент на получаване на сумата от 9225 лева,  хвърлени през терасата на пететажна кооперация от заплашвана по телефона възрастна жена. Пред разследващите обвиняемата обяснила, че изпълнява нарежданията на непознат за нея мъж.\r\nВ хода на разследването било установено, че телефонната измамничка е съпричастна към още 8 телефонни измами, извършени в периода от юни до средата на месец септември тази година. Районната прокуратура във Варна обединила досъдебните производства по тези случаи, при които от различни хора – предимно възрастни и пенсионери, Лиляна А. взела чрез измама по телефона сума в размер на близо 24 000 лева и около 100 грама златни накити.\r\nИзмамите били извършвани по различни начини. Някои от измамените трябвало да платят компютри, поръчани от внуците си, други – за евтини климатици. Обвиняемата е действала на територията на Варна. При претърсване в дома на Лиляна А. полицията е намерила и иззела парична сума и златни накити.", "date": "2017.09.15", "title": "Варна: Районната прокуратура внесе протест срещу определената от съда парична гаранция от 500 лева на обвиняема пенсионерка, извършила 8 телефонни измами"}
{"url": "http://www.focus-news.net/news/2017/09/15/2436226/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiyska-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Софийска област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Софийска област Община Божурище  \r\nНа 11.09.2017 г. /09:00 - 16:15 ч./ -  Росоман: Гранит, М. Падината, УПИ XIV-145, УПИ ХIII-144 Кв. 22, Черква\r\nНа 12.09.2017 г. /13:30 - 16:00 ч./ -  Пролеша: ПИ 043001, УПИ Vі-045140, УПИ ІV-296\r\nНа 13.09.2017 г. /09:00 - 16:15 ч./ -  ХрабърскоОбщина Ботевград  \r\nНа 11.09.2017 г. /08:15 - 16:30 ч./; на 12.09.2017 г. /08:15 - 16:30 ч./; на 13.09.2017 г. /08:15 - 16:30 ч./; на 14.09.2017 г. /08:15 - 16:30 ч./; на 15.09.2017 г. /08:15 - 16:30 ч./ -  Ботевград: Саранск, Тп\r\nНа 11.09.2017 г. /09:15 - 12:15 ч./ -  Ботевград: XIII, Кв. 175, Адрян Атанасов, Александър Стамболийски, Божко Божилов, Букорска, Васил Левски, Гробищен парк, Иван Вазов, Опълченска, УПИ IX, Кв. 175, Христо Ботев, Цар Иван Шишман\r\nНа 13.09.2017 г. /08:00 - 14:15 ч./ -  Ботевград: Околоо Стадиона. \r\nНа 13.09.2017 г. /08:00 - 15:15 ч./ -  Ботевград: 16-ти Ловчански Полк, Оборище, Цар Иван Шишман;  Врачеш: Будиовград, Бузлуджа, Васил Левски, Еделвайс, Захари Стоянов (Петър Янков, Иван Вазов, Извор, Околчица, Освобождение (9-ти септемвр, Патриарх Евтимий (Д. Гълъбов, Победа, Първенец, Райна Княгиня (Вела Пеева), Синчец, Стара планина, Теменуга, Трети март (Иван Гълъбов), Явор\r\nНа 13.09.2017 г. /09:30 - 09:50 ч.; 13:45 - 14:00 ч./ -  Боженица: 319004, Долапището, Махала Барбушовци, Махала Брусен, Махала Върха, Махала Ганинци, Махала Павловци, Махала Пейчовци, Махала Пелиница, Махала Плоча, Махала Томовци, Махала Урвич, Махала Усойната, Стопански двор, Х-38, Кв. 41\r\nНа 13.09.2017 г. /09:15 - 10:00 ч.; 14:00 - 14:15 ч./ -  Ботевград: Витиня, до сграда ТКЗС, Зелин-Д-р Асен Златаров, Курорт Зелин, Литаковско шосе, ПИК, Саранск, Цар Освободител;  Врачеш: Александър Стамболийски, Ален мак, Баба Вида, Баба Тонка, Бела, Бор, Будиовград, Бузлуджа, Васил Левски, Витиня, Възраждане, Гео Милев, Георги Бенковски, Горски пътник, Гурко, Дунав, Еделвайс, Захари Стоянов (Петър Янков, Зеленград, Ивайло, Иван Вазов, Иглика, Извор, Извън регулация до с. Врачеш, Калето, Кирил и Методий, Кокиче, Кольо Видин, Люляк, Майстор Вуно Марков, Малчика, Манастирска, Мургаш, Оборище, Околчица, Опълченска (Яташка), Орлово Гнездо, Освобождение (9-ти септемвр, Отец Пайсий, Патриарх Евтимий (Д. Гълъбов, Плиска, Победа, Преслав, Първенец, Първи май, Радовец, Райна Княгиня (Вела Пеева), Розова долина, Севаст Огнян (Партизанска), Синчец, Славейков (Васил Коларов), Софрони Врачански, Стара планина, Страншки Рът, Съединение (Рада Докова), Съединение (Радка Докова), Теменуга, Трети март (Иван Гълъбов), Хан Аспарух, Христо Ботев, Цар Иван Шишман (М. Найденов, Цар Освободител( 17 Ятаци), Цар Самуил (М. Найденова), Чешкоград, Шипка, Явор, Ягода, Ясен;  Литаково: Трети март, Антон Младенов, Архангела (Петко Буковански, Баба Тонка (Баба Кула), Бачо Киро, Боговина, Бойчо Огнянов, Брезовица, Бузлуджа, Васил Левски, Велчова Завера (Илия Шопов), Воденицата, Вуто Койчев, Възраждане, Възход, Вълчи град, Генерал Клод, Генерал Похитонов, Гено Люташки (Вацо Люташки), Георги Бенковски (Г. Димитро, Георги Раковски (Д. Терзийск, Димитър Икономов, Дядо Иван (Ванюша), Една Българка (М. Найденова, Иван Вазов (Ангел Миновски), Илия Монев, Калето (Сашка), Кап. Тодор Тодоров, Кирил и Методи, Кирил Стаменов, Коцо Докуленски, Кочо Честименски (М. Найдено, Любен Каравелов, Люто войвода, Майор Томпсън, Малина, Младен Пеьов, Мургаш, Наум Янев, Начо Иванов, Незабравка (Партизанска), Оборище, Опълченска, Павел Бързашки, Парцел V-41, Кв. 9 Къща, Петко войвода (Дичо Петров), Петко Иковски, Петко Мицовски, Писана, Победа, Поп Христо Дойчев, Пречеста, Просвета, Светлина, Свобода, Спас Соколов, Станковска кория, Стара планина (Кам. Първенс, Столетов, Страцин (Кост. Буковански), Тодор Каблешков (Н. Маринов), Христо Ботев, Шести септември (9-ти Iх), Шипка, Юри Гагарин\r\nНа 13.09.2017 г. /09:15 - 14:00 ч./ -  Врачеш: Георги Бенковски, Ивайло, Кирил и Методий, Манастирска, Оборище, Околчица, Орлово Гнездо, Освобождение (9-ти септемвр, Райна Княгиня (Вела Пеева), Розова долина, Синчец, Съединение (Рада Докова), Съединение (Радка Докова), Теменуга, Трети март (Иван Гълъбов), Хан Аспарух, Цар Иван Шишман (М. Найденов, Цар Освободител( 17 Ятаци), Шипка, Явор, Ясен\r\nНа 13.09.2017 г. /09:30 - 09:50 ч.; 13:45 - 14:00 ч./ -  Ботевград: Стефан Караджа;  Гурково, Общ. Ботевград: ПИ №027070;  Краево: Махала Маринков рът, Махала Славополе, УПИ III-25 Кв. 4;  Липница, Общ. Ботевград: за Провеждане на 72-Часови Изпитания, Махала Големо Усое, Махала горановци, Махала Мановци, Махала Ръждавец;  Новачене, Общ. Ботевград: III-709, Кв. 38, Ангел Кънчев, Аспарух, Безименна, Борис I (Методи Антонов), Васил Друмев, Васил Левски, Васил Петлешков, Ген. Скобелев, Гео Милев, Георги Бенковски, Георги С. Раковски (Р. Доков, Гурко, Добруджа, Дондуков, Дунав, Евлоги Георгиев, Елин Пелин, Захари Стоянов (Тодор Томов, Ивайло, Иван Вазов, Извън регулацията, Искър, Кирил и Методий, Козлодуй, Кубрат (Христо Ветовски), Любен Каравелов, Медвен, Московска, Никола Й. Вапцаров, Новаченка (Филип Кръстев), Оборище, Опълченска, Осма, Паисий, Панайот Волов, Пенчо Славейков, Петко войвода (Иван Гешков), Петър Берон, Първа, Рударка, с. Новачене, Общ. Ботевград път№1, Сан Стефано, Свобода, Седма, Стара планина, Съединение (Ленин), Трети март (Георги Димитров, Филип Тотьо (Тодор Доков), Хаджи Димитър, Христо Ботев, Христо Смирненски, Черешово Топче, Четвърта, Шипка;  Осеновлаг: Зимнишки дол, Махала Зимнишки дол;  Радотина: Местност Дръстила, ПИ №055008;  Рашково: Махала Белчово, Махала Габровница;  Скравена: 000230, 11-та, 13-та, 15-та, 3-та, 8-ма, Александър Стамболийски, Алипи Първанов, Ангел Кънчев, Атанас Събков, Бебреш, Бенковски, Васил Априлов, Васил Вунчев, Васил Левски, Вилна зона Лозята, Врачанска, Гео Милев, Георги Апостолов, Георги Канзов, Георги Раковски, Георги Стаменов, Герго Ценов, Грамаде, Здравец, Иван Вазов, Иван Йотов, Изгрев, Кап. Димитров, Койдановец, Кокиче, Комитска, Крушарска (К. Муканска), Лазар Георгиев, Лазар Стоянов, Латинка, Любен Каравелов, Мах. Диловска и Драганчовска, Махала Гледжовица, Махала Паланката, Медвен, Мико Комитски, Муканска, Мургаш, Никола Й. Вапцаров, Ноновска, Околовръсна, Осми март, Паисий, Петко Студенков, Петър Берон, ПИ №000141, Поп Банчо, Поручик Георгиев, с. Скравена, Общ. Ботевград път №1, Свещ. Георги Поп Димитров, Свобода, сграда на Читалището, Синчец, Стара планина (Ил. Миков), Стефан Караджа, Танчо Гайдарски, Тодор Попов, Ушите, Хаджи Димитър, Хан Аспарух, Христо Ботев, Цар Борис I, Цар Иван Шишман, Цар Калоян, Цар Крум, Цар Симеон, Цено Кьонтов, Чифлика\r\nНа 14.09.2017 г. /09:15 - 10:30 ч.; 14:00 - 14:15 ч./ -  Ботевград: 003036, 05815. 13. 34, АМ Хемус Кв. Зелин, в. з. Чеканица, в. з. Зелин, в. з. Зелин, ул. 4-та 1, Зелин-10-А, Зелин-11-А, Зелин-13-А, Зелин-14-А, Зелин-15-А, Зелин-16-А, Зелин-17-А, Зелин-18-А, Зелин-19-А, Зелин-20-А, Зелин-22-А, Зелин-24-А, Зелин-25-А, Зелин-26-А, Зелин-30-А, Зелин-31-А, Зелин-34-А, Зелин-35-А, Зелин-36-А, Зелин-37-А, Зелин-38-А, Зелин-4-та, Зелин-40-А, Зелин-42-А, Зелин-43-А, Зелин-5-та, Зелин-6-та, Зелин-7-А, Зелин-8-А, Зелин-9-А, Зелин-А, Зелин-Д-р Асен Златаров, Зелин-Комката, Зелин-Леската, Зелин-Средния път, Зелин-тодор Петров, Йошовски Трап, Казармен, Кошарата, Курорт Зелин, Местност Пръдлювец, Местност Чеканица, Местност Широко ливаде, Плюскач, Стефан Стамболов, Стубеля, Христо Ботев, Цар Иван Шишман, Чеканица\r\nНа 14.09.2017 г. /09:15 - 14:00 ч./ -  Ботевград: Курорт Зелин, СтубеляОбщина Горна Малина  \r\nНа 14.09.2017 г. /09:00 - 16:15 ч./; на 15.09.2017 г. /09:00 - 16:15 ч./ -  Априлово, Общ. Горна Малина: V-26 Кв 34, Десета, Единадесета, Стопански двор, УПИ XXII-26, Кв. 34, Шеста;  Горна Малина: блокове, Осемнадесета, УПИ XIII-52 Кв. 3;  Макоцево: Местност Крушака, ПИ 093013Община Елин Пелин  \r\nНа 11.09.2017 г. /08:45 - 16:15 ч./ -  Равно Поле: М. Конска ливада\r\nНа 11.09.2017 г. /09:00 - 15:15 ч./; на 12.09.2017 г. /09:00 - 15:15 ч./; на 13.09.2017 г. /09:00 - 15:15 ч./; на 14.09.2017 г. /09:00 - 15:15 ч./; на 15.09.2017 г. /09:00 - 15:15 ч./ -  Петково, Общ. Елин Пелин: с. Петково ТП Входа на ТКЗС, с. Петково ул. Кирил и Методий, УПИ II-127, Кв. 38, УПИ ІV-232, Кв 36;  Равно Поле: Верила\r\nНа 12.09.2017 г. /15:00 - 15:15 ч.; 15:45 - 16:00 ч./ -  Григорево: 017009, Георги Раковски, Никола Вапцаров, УПИ ІV-102 Кв. 11, УПИ VІІІ-25, Кв. 3, УПИ XI-319, Кв. 32, УПИ XV-128, Кв. 15, УПИ ХI-264 Кв. 18, УПИ ХІХ-262, Кв. 18, Черковна;  Елин Пелин, Гара Елин Пелин: Лесновска, Липа, Топола;  Елин Пелин, Общ. Елин Пелин: 08832, Акация, Баба Тонка Обретенова, Бузлуджа, България, Васил Левски, Витоша, Вихрен, Върбето, Гео Милев, Елин Пелин, Захари Стоянов, Иглика, Йоан Екзарх, Кирил и Методий, Кочо Честименски, Лесновска, М. Шеовица ПИ -031155, Мургаш, Независимост, Никола Петков, Новоселци, Патриарх Евтимий, Пейо К. Яворов, Петър Берон, Пирин, Плиска, Росица, София, Средец, Средна гора, Страцин, Тодор Каблешков, Топола, Уо Кв. Върбето, УПИ 1-За Ожс, Кв. 71, УПИ ХV -182 Кв. 65, Чавдар войвода, Шейново, Шиовица, Янтра\r\nНа 12.09.2017 г. /15:00 - 15:15 ч.; 15:45 - 16:00 ч./; на 15.09.2017 г. /10:00 - 10:15 ч.; 14:45 - 15:00 ч./ -  Столник\r\nНа 14.09.2017 г. /09:00 - 16:15 ч./; на 15.09.2017 г. /09:00 - 16:15 ч./ -  Крушовица, Общ. Елин Пелин: УПИ VI-104, Кв. 13, УПИ VI-4, Кв. 1, УПИ ІХ-5, Кв. 1, УПИ ХХV-91, Кв. 9\r\nНа 15.09.2017 г. /10:00 - 10:15 ч.; 10:15 - 14:45 ч.; 14:45 - 15:00 ч./ -  Осоица: 10, 33-та, III-271 Кв. 37, XI-400 Вилна зона, XXV-256, Общ. Горна Малина, П-Л III-276, Кв. 37, П-Л VI-137, Кв. 1, Парцел VIII От Кв. 53 в. з. Осоица, Парцел Vі-54, Кв. 28, УПИ IV-249, Кв. 22, УПИ XI-317, Кв. 39, УПИ Х-404 Кв 1, УПИ ХІІІ-373, Кв. 34\r\nНа 15.09.2017 г. /10:00 - 10:15 ч.; 14:45 - 15:00 ч./ -  Горна Малина;  Горно Камарци: . УПИ VI-61 Кв 11, УПИ VI-38, Кв. 7;  Долно Камарци: VIII-9 Кв. 7, Вилна зона, ЖП Гара, П-Л І-160, Кв. 8, Седма, ТП Център, Трета, ХІІІ-108 Кв. 14, Четвърта;  Негушево: УПИ 9 – 020019;  Саранци: 000020 по КВС;  Стъргел: Имот 024027, Парцел ІІ-269, Кв. 39, УПИ, УПИ I-390, Кв. 47, УПИ V-467, Кв. 30, УПИ VII-309, Кв. 52, УПИ Vі-275, Кв. 39Община Етрополе  \r\nНа 11.09.2017 г. /08:00 - 16:15 ч./; на 12.09.2017 г. /08:00 - 16:15 ч./; на 13.09.2017 г. /08:00 - 16:15 ч./; на 14.09.2017 г. /08:00 - 16:15 ч./; на 15.09.2017 г. /08:00 - 16:15 ч./ -  с. Лъга\r\nНа 11.09.2017 г. /08:00 - 16:15 ч./; на 12.09.2017 г. /08:00 - 16:15 ч.; 09:00 - 09:30 ч.; 15:00 - 15:15 ч./; на 13.09.2017 г. /08:00 - 16:15 ч./; на 14.09.2017 г. /08:00 - 16:15 ч./; на 15.09.2017 г. /08:00 - 16:15 ч./ -  Лъга\r\nНа 12.09.2017 г. /09:00 - 09:30 ч.; 15:00 - 15:15 ч./ -  Брусен, Общ. Етрополе: 229001, II, Кв. 1, Кладевски дол, Махала Бобища, Махала Гарсовец, Махала Дупковец, Махала Нейков дол, Махала Радов дол;  Видраре: 157, Кв. 13, сграда Кметство, ІІ Кв., Лъга, Махала Джамбазите, Махала Семкова, ПИ-083145 М. Мариновото;  Джурово: Васил Левски, Волга, Вутьо Миков, Генерал Гурко, Генерал Елис, Георги Димитров, Гошо Воденичаров, Девети септември, Димитър Грънчаров, Иван Мицев, Иван Яковенко, Камилче, Капитан П. Стайков, М. Беляновец Кв. 9 УПИ VІІІ, Малък Искър, Матю Воденичаров, Махала Беляновец, Махала Герановица, Махала Камилче, Махала Мечи Трън, Махала Отявец, Мико Лаков, Млада Гвардия, Нератовице, Отряд Бенковски, Павел Корчагин, Петър Томов, Първи май, Септемврийци, Стара планина, Тодор Христов, Чавдарци, Червена Армия, Юрий Гагарин;  Етрополе: Равнището;  Лопян: 005034, в. з. Лопян, Кв. 6, Васил Левски, Втора, Георги Димитров, Георги Михайлов, Девети май, Девети септември, Йончо Ботев, Калина Вескова, Кв. 6, УПИ 6-22, Вилна зона, Ленин, Махала Черешовица, Местност Растака, Местност Черешова, Никола Михайлов, Никола П. Цановски, Пета, Планинско Цвете, Първа, Свещи Плаз, Седма, Трета, УПИ І-211, Кв. 29, Христо Ботев, Цвятко Янков, Четвъра;  Малки Искър;  Манаселска река: Махала Вила Манаселски мост, Махала Гараж, Махала Долна Липа, Махала Липа, Махала Печор, Махала Чульовци;  Осиковица: Махала 57 Км АМ Хемус, Махала Балинска, Махала Баренска, Махала Вельовци, Махала Витьовци, Махала Владовци, Махала Войновци, Махала Вълчиновци, Махала Габрика, Махала Гетовци, Махала Господарска, Махала Дачовци, Махала Дрена, Махала Кратунете, Махала Манастира, Махала Манговци, Махала Робовица, Махала Стойковци, Махала Цековци, Махала Чифлика, Махала Ямата;  Осиковска Лакавица: Бостанището, Луковешки дол, М. Гайдарско, Махала Гроздене, Махала Драйчовци, Махала Нанковска, Махала Рачовци, Общ. Правец, АМ &Quot; Хемус&Quot; , П-Л VI-61, Кв. 5;  Равнище: I Кв. 29, XVII-290, Кв. 46, Мах. Грозьов дол, Махала Големанско, УПИ II-196 Кв. 8\r\nНа 12.09.2017 г. /09:00 - 15:00 ч./ -  Манаселска река: Махала Гола могила, Махала Драгоица, Махала ЧерешаОбщина Ихтиман  \r\nНа 11.09.2017 г. /08:30 - 09:00 ч.; 09:00 - 09:30 ч.; 13:30 - 14:00 ч.; 15:00 - 15:30 ч./ -  Живково, Общ. Ихтиман\r\nНа 11.09.2017 г. /08:30 - 09:00 ч.; 13:30 - 14:00 ч./ -  Веринско;  Ихтиман: Божур, Братя Миладинови, Булаир, Васил Левски, Георги Раковски, Димитър Попов, Димитър Русинов, Егерика, Еледжик, Иван Вазов, Иглика, Извън регулация, Йордан Балчев, Кирил и Методи, Кокиче, Липа, Люле Бургас, Люляк, Марица, Мизия, Михаил Сестримски, Мъти Вир, Парчевич, Пирин, Плиска, Предгарова, Преслав, Рила, Руен, Свети Княз Борис 1, Свети Патриарх Евтимий, Свети Софроний Врачански, Стефан Караджа, Стипон, Странджа, Съединение, Топик, Траянова Врата, Три Уши, Търново, УПИ -VII 27090, УПИ III-2061, Кв. 145, УПИ IV - 2853, Кв. 191, Училищна, Хаджи Димитър, Хан Аспарух, Христо Ботев, Христо Смирненски, Цар Освободител, Черни Връх, Шести септември, Шипка, Юрий Гагарин, Явор, Янтра\r\nНа 11.09.2017 г. /09:00 - 09:30 ч.; 15:00 - 15:30 ч./ -  Горна Василица;  Ихтиман: 064007-М. Добрева ливада, Александър Стамболийски, Белмекен, Витоша, Генерал Гурко, Дунав, Здравец, Иглика, Извън регулация, Извън регулация/Ам Тракия/, Изток, Искър, Калето, Кокиче, Люляк, М. Добрева ливада, Малина, Местност Шиндар, Мизия, Мусала, Пирин, Плиска, Пчелин, Рила, Роса, Странджа, Теменужка, Цар Освободител, Цар Самуил, Чайка, Шиндар, Явор, Янтра;  Мирово, Общ. Ихтиман;  Стамболово, Общ. Ихтиман\r\nНа 11.09.2017 г. /09:00 - 16:15 ч./; на 12.09.2017 г. /09:00 - 16:15 ч./; на 13.09.2017 г. /09:00 - 16:15 ч./; на 14.09.2017 г. /09:00 - 16:15 ч./; на 15.09.2017 г. /08:00 - 16:15 ч./ -  Ихтиман: Алеко Константинов, Александър Стамболийски, Генерал Гурко, Генерал Шувалов, Георги Бенковски, Димитър Попов, Димчо Дебелянов, Йордан Цонев, Кочиово, Отец Паисий, Пенчо Славейков, Цар Освободител, Царчино\r\nНа 11.09.2017 г. /09:30 - 13:30 ч./ -  Ихтиман: Димитър Попов, Предгарова, УПИ III-2061, Кв. 145\r\nНа 11.09.2017 г. /09:30 - 15:00 ч./ -  Ихтиман: Извън регулация\r\nНа 12.09.2017 г. /08:15 - 09:15 ч. по искане на \"ЕСО\" ЕАД; 09:15 - 15:15 ч. по искане на \"ЕСО\" ЕАД; 15:15 - 16:15 ч. по искане на \"ЕСО\" ЕАД/ -  Ихтиман: Автомагистрала Тракия, Извън регулация/Ам Тракия/, ПИ 007083 М. Царчино\r\nНа 12.09.2017 г. /08:15 - 09:15 ч. по искане на \"ЕСО\" ЕАД; 15:15 - 16:15 ч. по искане на \"ЕСО\" ЕАД/ -  Веринско: 000182, ул. 13, УПИ IX-23, Кв. 13, УПИ ІІІ-124, Кв. 6, УПИ ХVІІ-131, Кв. 6\r\nНа 12.09.2017 г. /09:15 - 15:15 ч. по искане на \"ЕСО\" ЕАД/ -  Веринско: 000182\r\nНа 14.09.2017 г. /08:00 - 16:15 ч. по искане на \"ЕСО\" ЕАД/ -  Белица, Общ. Ихтиман: Махала Барата, Махала Бойчиновци, Махала Горобий, Махала Градеж, Махала Гроздьовци, Махала Средищна, Махала Суевци, Махала Широки Рът, Махала Шуглеовци, УПИ VІІ Кв. 8;  Ботевград: Хан Крум;  Бузяковци: Заевица, Махала Поповци, УПИ III-186 Кв. 17А;  Бърдо: УПИ №113 Кв. №25А;  Вакарел: Махала Драгиовци, П-Л Х, Кв. 11 М. Бърдо;  Джамузовци;  Мечковци: УПИ VІІІ-89, Кв. 3;  Пановци: 22Община Костенец  \r\nНа 11.09.2017 г. /09:00 - 16:15 ч./; на 12.09.2017 г. /09:00 - 16:15 ч./; на 13.09.2017 г. /09:00 - 16:15 ч./; на 14.09.2017 г. /09:00 - 16:15 ч./; на 15.09.2017 г. /09:00 - 16:15 ч./ -  Горна Василица: 000147;  Момин проход: Ален мак, Еделвайс, Княз Борис, Княз Борис, Круша, Лоза, Луна, Мусала, Победа, Пчела, Радост, Радост, Ружа, Свежест, Славянска, Стара планина, Тодор Ненчев, Тодор Ненчев, Христо Ботев, Христо Ботев, ЯгодаОбщина Костинброд  \r\nНа 11.09.2017 г. /09:00 - 16:30 ч./; на 12.09.2017 г. /09:00 - 16:30 ч./; на 13.09.2017 г. /09:00 - 16:30 ч./; на 14.09.2017 г. /09:00 - 16:30 ч./; на 15.09.2017 г. /09:00 - 16:30 ч./ -  Градец, Общ. Костинброд: УПИ VI-225 Кв. 30\r\nНа 11.09.2017 г. /10:00 - 14:00 ч./ -  Костинброд: 1-737, Кв. 33, Бачо Киро, Иван Асен II, Индже войвода, Княз Борис, Колю Фичето, Маслово, Обединена, ПИ 618159, Поп Богомил, Свобода, Сергей Румянцев, Стефан Стамболов, Цар Борис I, Цар Симеон, Шияковци\r\nНа 11.09.2017 г. /13:00 - 16:00 ч./ -  Костинброд: 4200, 4267, до Кв. 20, Антим I, Братя Миладинови, Величко Величков, Генерал Столетов, Ивайло, Константин Величков, Македония, Марица, Маслово, Места, Обединена, Петко Енев, Радецки, Ручей, Тополница, Черноризец Храбър, Шияковци, Юрий Гагарин\r\nНа 14.09.2017 г. /08:45 - 14:30 ч./ -  Понор: . УПИ VI-26 Кв. 1, Понор, Стопански двор;  Цръклевци\r\nНа 14.09.2017 г. /12:30 - 16:15 ч./ -  Дреново, Общ. Костинброд: ПИ № 169Община Правец  \r\nНа 13.09.2017 г. /08:00 - 15:15 ч./ -  Правец: В. Пенчов, Васил Левски, Възраждане, Градешница, Градище, Здравец, Лесковец, Махала Пушкарско, Местност Топилата, Осма, Пета, Поп Марко, Първа, Свети Анастасий, Трета, УПИ III-862 В. 50, Чавдар войвода, Четвърта, Шеста, Ясен;  Разлив: Махала МаргинскаОбщина Самоков  \r\nНа 11.09.2017 г. /09:00 - 16:00 ч./ -  Бели Искър: 1-ва, 10-та, 11-та, 12-та, 13-та, 14-та, 15-та, 16-та, 17-та, 7-ма, 8-ма, 9-та, УПИ IV Кв. 20;  Горни Окол: IX-302, Kw. 41, XXIII, Кв. 2, Парцел VI--43 Кв. 5\r\nЗа периода 11-15.09.2017 г. /09:00 - 16:00 ч./ -  Ковачевци, Общ. Самоков: 10-та, 11-та, 12-та, 13-та, 14-та, 18-та, 19-та, 20-та, 21-ва, 22-ра, 23-та, 25-та, 25-та, 26-та, 27-ма, 28-ма, 29-та, 3-та, 3-та, 30-та, 30-та, 31-ва, 32-ра, 33-та, 34-та, 35-та, 35-та, 36-та, 37-ма, 38-ма, 39-та, 4-та, 40-та, 41-ва, 42-ра, 43-та, 44-та, 45-та, 46-та, 47-ма, 48-ма, 49-та, 5-та, 52-ра, 53-та, 55-та, 6-та, 7-ма, 8-ма, 9-та, БКТП Градина - Ковачевци;  Мала Църква: с. Мала Църква, Община Самоков;  Самоков: Авксенти Велешки, България, Васил Стоин, Дим. Смрикаров, Захари Хаджигюров, Иван Шишман, Крали Марко, Любен Каравелов, Отец Паисий, Преслав, Станислав Доспевски, Стефан Караджа, ул. Здравец, ул. Здравец, ул. Софийско шосе 15, УПИ 65231. 911. 36\r\nНа 11.09.2017 г. /09:00 - 16:00 ч./; на 12.09.2017 г. /09:00 - 16:00 ч.; 09:30 - 10:30 ч.; 15:00 - 16:00 ч./; на 13.09.2017 г. /09:00 - 16:00 ч./; на 14.09.2017 г. /09:00 - 16:00 ч./; на 15.09.2017 г. /09:00 - 16:00 ч./ -  Поповяне: ПИ 000368\r\nНа 11.09.2017 г. /09:00 - 16:00 ч./; на 12.09.2017 г. /09:30 - 10:30 ч.; 15:00 - 16:00 ч./ -  Клисура, Общ. Самоков: Извън Регурация\r\nНа 12.09.2017 г. /09:00 - 16:00 ч./ -  Самоков: Александрова, Белмекен, Вардар, Двадесет и Девети Декември, Захари Хаджигюров, Искър, Митрополитска, Оборище, Овнарско, Охрид, Патриарх Евтимий, Преспа, Райна Княгина, Рила планина, Розова долина, УПИ 65231. 909. 365, Цар Борис III\r\nНа 12.09.2017 г. /09:30 - 10:30 ч.; 15:00 - 16:00 ч./ -  Алино: П-Л ІІ, Пл. №160, Кв. 48, УПИ I-345, Кв. 18;  Белчин: 1-ва, 10-та, 11-та, 12-та, 13-та, 14-та, 15-та, 16-та, 18-та, 19-та, 2-ра, 20-та, 21-ва, 22-ра, 23-та, 286, 3-та, 4-та, 5-та, 6-та, 7-ма, 8-ма, 9-та, VI. Кв. 5, Витоша, Георги Димитров, Иван Вазов, с. Белчин, Пл. XI, Кв. 57, Община Самоков, УПИ 100592 и УПИ100606 до Крепост Цари Мали град, УПИ І-470, 471 Кв. 38А, Христо Ботев, Юрий Гагарин;  Белчински Бани: П-Л V Кв, 21;  Ковачевци, Общ. Самоков: 1-ва, 10-та, 11-та, 12-та, 13-та, 14-та, 18-та, 19-та, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 3-та, 30-та, 31-ва, 32-ра, 33-та, 34-та, 35-та, 36-та, 37-ма, 38-ма, 39-та, 4-та, 40-та, 41-ва, 42-ра, 43-та, 44-та, 45-та, 46-та, 47-ма, 48-ма, 49-та, 5-та, 50-та, 51-ва, 52-ра, 53-та, 54-та, 55-та, 6-та, 7-ма, 8-ма, 9-та, XVIII, Бктп Градина - Ковачевци, Пп II, Кв. 58;  Рельово: №000527, Извън регулация, УПИ -I Кв. 65, УПИ VII- 82, Кв. 5;  Ярлово: . УПИ ХІІ-562, Кв. 55, 002159, Екатте 87552, 1-ва, 10-та, 11-та, 12-та, 13-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 25-та, 26-та, 27-ма, 28-ма, 29-та, 3-та, 30-та, 32-ра, 33-та, 34-та, 35-та, 36-та, 37-ма, 38-ма, 39-та, 4-та, 42-ра, 43-та, 45-та, 5-та, 6-та, 7-ма, 8-ма, 9-та, Борова гора, М. Грамаге, ПИ 013001 Местност Св. Петка, ПИ №578, Стоп. Двор, УПИ XVI Пл. 260 Кв. 16\r\nНа 12.09.2017 г. /10:30 - 15:00 ч./ -  Алино\r\nНа 13.09.2017 г. /09:00 - 16:30 ч./; на 14.09.2017 г. /09:00 - 16:30 ч./ -  Горни Окол: 128, Кв. 16, IX-302, Kw. 41, XXIII, Кв. 2, М. Щъркелово Гнездо, Парцел VI--43 Кв. 5;  Долни Окол: П-Л 150 Кв. 19, УПИ Vі-162, Кв. 20;  Драгушиново;  Злокучене, Общ. Самоков: М-Ст Лавандула, Общ. Самоков;  Панчарево: Пи000733, Яз. Искър, М. Коеджик;  Самоков: Местност Дългата поляна, Местност Калковско Манастирче, Местност Лавандула, Местност Мало Равнище, Местност Мечката, Местност Пашо, Местност Ренов дол, Местност Татарски Брод, Местност Циментово Кладенче, Местност Червената Земя, Местност Щъркелово Гнездо, Местност Язовир Искър;  Широки дол: 1-ва, 10-та, 11-та, 12-та, 13-та, 14-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 3-та, 30-та, 31-ва, 32-ра, 33-та, 5-та, 6-та, 7-ма, 9-та, Местност Татарски бродОбщина Сливница  \r\nНа 12.09.2017 г. /09:45 - 10:30 ч.; 13:00 - 15:15 ч./ -  Алдомировци: 11-та, 15-та, 16-та, 21-ва, 23-та, 36-та, 41-ва, III-288 Кв. 48, IV, 460, Кв. 42, VII-275Кв 50, Алдомировска (Г. Димитров), Главната, Детелина (Д. Благоев), Здравец (Бр. Станиславови), Иван Вазов, Парцел Три, Кв. 19, Седма, УПИ - ХІІ-138 Кв5, УПИ XIV-203, УПИ ХХVІІІ-188, Кв49, Четвърта\r\nНа 11.09.2017 г. /07:00 - 19:00 ч./; на 12.09.2017 г. /07:00 - 19:00 ч./; на 13.09.2017 г. /07:00 - 19:00 ч./; на 14.09.2017 г. /07:00 - 19:00 ч.; 10:00 - 16:00 ч./; на 15.09.2017 г. /07:00 - 19:00 ч./ -  Сливница, Общ. Сливница: Васил Петлешков, Георги Бенковски, Иван Вазов, Капитан Атанас Узунов, Максим Горки, Нешо Бончев, Паисий Хилендарски, Панайот Волов, Пейо Яворов, Сливница, Стефан Караджа, Цар Симеон Велики, Юрий Гагарин\r\nНа 12.09.2017 г. /09:30 - 11:30 ч./ -  Сливница, Общ. Сливница: Батак, Бачо Киро, Княз Александър I-Батенберг, Хан Аспарух, Цар Симеон Велики, Щастие\r\nНа 12.09.2017 г. /09:45 - 10:30 ч.; 13:00 - 15:15 ч./ -  Сливница, Общ. Сливница: 000345, Алеко Константинов, Александър Стамболийски, Ангел Кънчев, Васил Априлов, Васил Друмев, Васил Левски, Вишая, Владимир Димитров-майстора, Войнишка махала, Георги С. Раковски, Горна махала, Гургулят, Гълъбовци, Двора на АПК, Девети май, Дедо Пуне, Доктор Памукчиев, Елин Пелин, Захари Стоянов, Имот 189, УПИ XXVIII, Кв. 3, Капитан Олимпи Панов, Капитан Радко Димитриев, Кирил и Методий, Клисура, Клокотница, Княз Борис I, Кооператор, Кореняк, Кочо Честименски, Липите, Лозан Тончев, Любен Каравелов, Михаил Георгиев Кенин, Младост, Оборище, Освобождение, Отец Матей Преображенски, Паисий Хилендарски, Патриарх Евтимий, Петко Славейков, Работник, Райна Княгиня, Ракита, Ротм. Ат. Бендерев (Д. Бенд, Софроний Врачански, Спартак, Тодор Каблешков, Три Уши, Труд, УПИ ХХ-764, Кв 30, УПИ764, Хаджи Димитър, Хан Омуртаг, Христо Ботев, ХХхIII 1860, Цар Калоян, Шейново, Шипка, Юрий Гагарин\r\nНа 12.09.2017 г. /09:45 - 15:15 ч./ -  Сливница, Общ. Сливница: Ангел Кънчев, Васил Левски, Вишая, Доктор Памукчиев, Захари Стоянов, Капитан Олимпи Панов, Княз Борис I, Освобождение, Отец Матей Преображенски, Паисий Хилендарски, Патриарх Евтимий, Ротм. Ат. Бендерев (Д. Бенд, Тодор Каблешков, Хан Омуртаг, Христо Ботев, Цар Калоян, Шипка\r\nНа 12.09.2017 г. /11:00 - 12:00 ч.; 15:00 - 16:15 ч./ -  Опицвет: Под Костело Землище с. Опицвет;  Сливница, Общ. Сливница: 1300 години България, Алеко Константинов, Ален мак, Васил Друмев, Васил Левски, Васил Петлешков, Генерал Гурко, Гео Милев, Георги Бенковски, Д-р Димитър Китов, Доктор Памукчиев, Еделвайс, ЖП. Гара, Захари Стоянов, Иван Вазов, Иван Германов, Искър, Капитан Атанас Узунов, Капитан Радко Димитриев, Кв. 107, Кирил и Методий, Княз Александър I-Батенберг, Константин Величков, Лев Толстой, Любен Каравелов, Люляк, Максим Горки, Мир, Неделище, Нешо Бончев, Отец Матей Преображенски, Паисий Хилендарски, Панайот Волов, Панайот Хитов, Патриарх Евтимий, Пейо Яворов, Пушкин, Първа, Сан Стефано, Свети Климент Охридски, Сливница, Стефан Караджа, Съединение, Тодор Влайков, УПИ Х-1749, Кв. 102, УПИ-Vі-721 Кв. 12, Филип Тотю, Хаджи Димитър, Хан Аспарух, Хан Крум, Хан Кубрат, Христо Ботев, Цар Калоян, Цар Симеон Велики, Чавдар войвода, Черни връх, Черно Море, Юрий Гагарин\r\nНа 12.09.2017 г. /11:00 - 16:15 ч./ -  Опицвет\r\n Сливница, Общ. Сливница: Алеко Константинов, ЖП. Гара, Иван Вазов, Максим Горки, Паисий Хилендарски, Пушкин, Сан Стефано, Хан Крум\r\nНа 12.09.2017 г. /11:30 - 14:00 ч./ -  Сливница, Общ. Сливница: Войнишка махала, Гълъбовци, Девети май, Капитан Радко Димитриев, Кооператор, Кореняк, Липите, Младост, Работник, Ракита, Труд\r\nНа 13.09.2017 г. /10:00 - 16:00 ч./; на 14.09.2017 г. /09:30 - 15:00 ч./ -  Сливница, Общ. Сливница: 1300 години България, Иван Вазов, Иван Германов, Княз Александър I-Батенберг, Константин Величков, Лев Толстой, Неделище, Паисий Хилендарски, Тодор Влайков, Цар Симеон Велики\r\nНа 13.09.2017 г. /13:00 - 16:00 ч./ -  Сливница, Общ. Сливница: Васил Левски, Кв. 107, Княз Александър I-Батенберг, Константин Величков, Любен Каравелов, Паисий Хилендарски, Патриарх Евтимий, Съединение, Хаджи Димитър\r\nНа 14.09.2017 г. /12:00 - 16:15 ч./ -  Сливница, Общ. Сливница: Захари Стоянов, Капитан Олимпи Панов, Княз Борис I, Ротм. Ат. Бендерев (Д. Бенд, ул. „Шипка“.\r\n---", "date": "2017.09.15", "title": "Възможни са временни прекъсвания на електрозахранването на територията на Софийска област  в периода 11-15 септември"}
{"url": "http://www.focus-news.net/news/2017/09/15/2436227/pazardzhik-katastrofa-zatrudnyava-trafika-po-bulevard-aleksandar-stamboliyski.html", "text": "Катастрофа е станала на кръстовището между булевард „Александър Стамболийски“ и улица „Петър Бонев“ в Пазарджик, предаде репортер на Радио „Фокус“ – Пазарджик. Ударили са се „БМВ“ и „Рено“, което се е обърнало. На мястото на инцидента има линейка и екип на пожарната. Трафикът в тази част на Пазарджик е силно затруднен. Образуват се колони от автомобили по булевард „А. Стамболийски“.\r\nВаня НИКОЛОВА", "date": "2017.09.15", "title": "Пазарджик: Катастрофа затруднява трафика по булевард „Александър Стамболийски“"}
{"url": "http://www.focus-news.net/news/2017/09/15/2436228/vazmozhni-sa-vremenni-prekasvaniya-na-elektrozahranvaneto-na-teritoriyata-na-vidinska-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Видинска област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването. Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Видинска област Община Видин  \r\nНа 12.09.2017 г. /10:00 - 11:00 ч. по искане на \"ЕСО\" ЕАД/ -  Видин: Дунавска, път, Южна Пром. зона\r\nЗа периода 11-15.09.2017 г. /09:00 - 16:00 ч./ -  Рупци, Общ. Видин: 020059, II-182, Втора, Двадесет и Първа, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, с. Рупци, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета\r\nНа 12.09.2017 г. /10:00 - 11:00 ч. по искане на \"ЕСО\" ЕАД/ -  Дунавци, Общ. Видин: 23 Септември, Асен Балкански, Бдин, Васил Левски, Видбол, Връшка Чука, Генерал Гурко, Гео Милев, Георги Бенковски, Георги Димитров, Георги С Раковски, Добри Чинтулов, Драва, Дунав, Зоя Космодамянска, Капитан Петко войвода, Коста Йорданов, Лиляна Димитрова, Любен Каравелов, Марин Киров, Маршал Толбухин, Мико Нинов, Никола Й. Вапцаров, Пирин, Първи май, Райна Княгиня, Седемнадесет Партизани, Сирма войвода, Смирнов, Средец, Средна гора, Хана, Христо Ботев, Христо Смирненски, Ценко Александров, Чавдарци, Шипка, Янтра;  Жеглица: 110011, Втора, Двадесет и Втора, Двадесет и Пета, Двадесета, Дванадесета, Деветнадесета, Десета, Единадесета, Осемнадесета, Пета, Петнадесета, Първа, път 1, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета; На 14.09.2017 г. /09:30 - 12:00 ч./ -  Флорентин: I-062032Община Кула  \r\nНа 11.09.2017 г. /09:10 - 13:20 ч. по искане на \"ЕСО\" ЕАД/ -  Бойница: Ангел Кънчев, Асен Балкански, Боян Българанов, Боян Чонос, Бузлуджа, Васил Левски, Витоша, Владимир Заимов, Владимир Поптомов, Връшка Чука, Ген. Скобелев, Ген. Столетов, Генчо Косовски, Георги Бенковски, Георги Димитров, Георги Кирков, Георги С. Раковски, Дунавска, Еделвайс, Иван Вазов, Искър, Йонка Маркова, Кирил и Методи, Ком, Коста Йорданов, Лайка, Марек, Марица, Мико Нинов, Михайлова, Мишо Мишев, Мусала, Несебър, Никола Й. Вапцаров, Оборище, Огоста, Опълченска, Палма, Пейо К. Яворов, Перчо Йорданов, Петко Р. Славейков, Пирин, поляна, Поповчец, Преспа, Пуйо войвода, Разлог, Рила, Симеонова, Славянска, Средна гора, Стара планина, Стефан Караджа, Толбухин, Тополовец, Трайчо Костов, Трапезица, Хаджи Димитър, Хайдук Чешма, Хан Аспарух, Христо Ботев, Христо Смирненски, Цанко Урманов, Цанко Церковски, Цар Самуил, Царевец, Цибър, Цоко Кюртов, Черни Връх, Шипка, Юрий Гагарин\r\nНа 11.09.2017 г. /09:00 - 13:00 ч. по искане на \"ЕСО\" ЕАД/ -  Бойница: Промишлена, Пуйо войвода;  Бориловец: Васил Коларов, Втора, Георги Димитров, Дванадесета, Девета, Десета, Единадесета, Ленин, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета;  Градсковски Колиби: Първа;  Каниц: Втора, Първа, Трета, Четвърта;  Кула: 4 Кв 1, Александър Стамболийски, Батенберг, Баучер, Братя Миладинови, Васил Априлов, Възраждане, Генерал Гурко, Гено Цанов, Георги Димитров, Димчо Дебелянов, Иречек, Мусала, Стара планина, Толбухин, Христо Ботев, Шипка, Янтра;  Периловец: Втора, Осма, Пета, Първа, Седма, Четвърта, Шеста;  Полетковци: Втора, Пета, Първа, Седма, Трета, Четвърта;  Раброво: Втора, Двадесет и Втора, Двадесет и Девета, Двадесет и Осма, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Дванадесета, Девета, Деветнадесета, Десета, Единадесета, Осемнадесета, Осма, Пета, Петдесет и Първа, Петдесет и Трета, Петдесет и Четвърта, Петдесета, Петнадесета, Първа, Седемнадесета, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Трета, Тридесет и Четвърта, Тридесет и Шеста, Тридесета, Тринадесета, Четвърта, Четиридесет и Осма, Четиридесет и Първа, Четиридесет и Седма, Четиридесет и Трета, Четиридесет и Четвърта, Четиридесет и Шеста, Четиридесета, Четиринадесета, Шеста, Шестнадесета;  Ракитница, Общ. Брегово: Тодор Петров;  Цар Петрово: Втора, Двадесет и Втора, Двадесет и Девета, Двадесет и Пета, Двадесет и Седма, Двадесет и Трета, Двадесет и Четвърта, Двадесет и Шеста, Дванадесета, Девета, Деветнадесета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Седма, Тридесет и Трета, Тридесет и Четвърта, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Пета, Четиридесет и Първа, Четиридесет и Трета, Четиридесет и Четвърта, Четиридесета, Четиринадесета, Шеста, Шестнадесета;  Шипикова махала: Първа;  Шишенци: Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Махала Драгичева, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Втора, Тридесет и Първа, Тридесет и Трета, Тридесета, Тринадесета, Четвърта, Шеста, Шестнадесета\r\nНа 11.09.2017 г. /09:05 - 13:10 ч. по искане на \"ЕСО\" ЕАД/ -  Подгоре: Александър Стамболийски, Антон Страшимиров, Бдин, Боян Чонос, Бузлуджа, Васил Коларов, Васил Левски, Видин, Вит, Георги Бенковски, Георги Димитров, Георги Кирков, Георги С. Раковски, Иван Вазов, Искър, Йоло Гергов, Йосиф В. Сталин, Кв. 7, Ленин, Любен Каравелов, Марица, Михаил Здравков, Огоста, Осъм, Пейо К. Яворов, Перчо Йорданов, Пирин, Рила, Седемнадесет Партизани, Стара планина, Стопански двор, Стоян Милков, Тодор Петров, Христо Ботев, Царевец, Черно Море, Юрий Гагарин\r\n Раковица: 236005, Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Шеста, Дванадесета, Девета, Деветнадесета, Десета, Единадесета, Осемдесет и Девета, Осемдесет и Осма, Осемдесет и Трета, Осемнадесета, Осма, Пета, Петдесет и Втора, Петдесет и Девета, Петдесет и Осма, Петдесет и Първа, Петдесет и Седма, Петдесет и Трета, Петдесет и Шеста, Петдесета, Петнадесета, Първа, Седемдесет и Втора, Седемдесет и Пета, Седемдесет и Трета, Седемдесет и Шеста, Седемдесета, Седемнадесета, Седма, Стопански двор, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Трета, Тридесет и Четвърта, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Девета, Четиридесет и Осма, Четиридесет и Пета, Четиридесет и Първа, Четиридесет и Седма, Четиридесет и Трета, Четиридесет и Четвърта, Четиридесет и Шеста, Четиридесета, Четиринадесета, Шеста, Шестдесет и Втора, Шестдесет и Девета, Шестдесет и Осма, Шестдесет и Пета, Шестдесет и Първа, Шестдесет и Седма, Шестдесет и Трета, Шестдесет и Шеста, Шестдесета, Шестнадесета;  Старопатица: Втора, Двадесет и Девета, Двадесет и Шеста, Пета, Петнадесета, Първа, Седма, Трета, Тридесета, УПИ, Четвърта, Шеста;  Толовица: Валентина Терешкова, Ленин, Първа, Трета, Христо Ботев, Юрий Гагарин;  Цар Шишманово: 070134, Алеко Константинов, Александър Стамболийски, Васил Коларов, Вела Пеева, Георги Бенковски, Георги Димитров, Георги Кирков, Димитър Благоев, Ленин, Лиляна Димитрова, Малчика, Мико Нинов, Митко Палаузов, Петко Р. Славейков, Стефан Караджа, Хаджи Димитър, Христо Ботев, Черни връх;  Шишманово\r\nНа 11.09.2017 г. /09:05 - 13:15 ч. по искане на \"ЕСО\" ЕАД/ -  Големаново: Втора, Двадесет и Втора, Двадесет и Девета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Девета, Деветнадесета, Десета, Единадесета, Осемнадесета, Осма, Пета, Петдесет и Втора, Петдесета, Петнадесета, Първа, Седемнадесета, Седма, Трета, Тридесет и Втора, Тридесет и Девета, Тридесет и Осма, Тридесет и Първа, Тридесет и Седма, Тридесет и Трета, Тридесет и Четвърта, Тридесета, Тринадесета, Четвърта, Четиридесет и Втора, Четиридесет и Девета, Четиридесет и Осма, Четиридесет и Пета, Четиридесет и Седма, Четиридесет и Четвърта, Четиридесет и Шеста, Четиридесета, Четиринадесета, Шестнадесета;  Извор Махала: 32439, 117, Втора, Главна, Двадесет и Втора, Двадесет и Първа, Двадесета, Дванадесета, Десета, Единадесета, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шестнадесета;  Киреево: 140203, Втора, Двадесет и Първа, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета;  Кула: 5, III, VI - 6. Кв. 140, Александър Стамболийски, Александър Стамболийски, Безименна, Възраждане, Георги Бенковски, Георги градинаров, Майор Бухарин, Никола Петков, Родопи, Средна гора, Стопански двор, Толбухин, УПИ 2 - 22 Кв 132, УПИ III-За Панаира Кв. 45, Хаджи Димитър, Христо Ботев;  Раковица: Осемдесет и Втора, Осемдесет и Пета, Осемдесет и Първа, Осемдесет и Седма, Осемдесет и Трета, Осемдесет и Четвърта, Осемдесет и Шеста, Осемдесета, Петдесет и Втора, Петдесета, Седемдесет и Втора, Седемдесет и Девета, Седемдесет и Осма, Седемдесет и Пета, Седемдесет и Първа, Седемдесет и Седма, Седемдесет и Трета, Седемдесет и Четвърта, Седемдесет и Шеста, Четвърта, Шестдесет и Втора, Шестдесет и Девета\r\nНа 11.09.2017 г. /09:10 - 13:20 ч. по искане на \"ЕСО\" ЕАД/ -  Кула: Възраждане, Георги градинаров, Извън регулацияОбщина Ружинци  \r\nНа 11.09.2017 г. /09:00 - 16:00 ч./; на 13.09.2017 г. /09:00 - 16:00 ч./; на 14.09.2017 г. /09:00 - 16:00 ч./ -  Дреновец: Божур, В Района на ЖП Гарата, Георги Димитров, Железничар, Иван Вазов, Кирил и Методий, Кокиче, Космос, Митко Палаузов, Пирин, Седемнадесет Партизани, Спортист, Толбухин, Хан Аспарух\r\nНа 12.09.2017 г. /09:00 - 16:00 ч./; на 15.09.2017 г. /09:00 - 16:00 ч./ -  Дреновец: Александър Стамболийски, Ангел Кънчев, Витоша, Георги Димитров, Георги Кирков, Градище, Димчо Дебелянов, Добруджа, Железничар, Зоя Космодамянская, Лотос, Магура, Милин камък, Нарцис, Неофит Рилски, Никола Й. Вапцаров, Осъм, Палма, Спортист, Стара планина, Христо Смирненски, Чавдар, Чепино, Янтра, Ясен\r\nНа 12.09.2017 г. /09:30 - 16:00 ч./; на 14.09.2017 г. /09:30 - 16:00 ч./ -  Бело поле, Общ. Ружинци: Боян Чонос, Витко Иванов, Генерал Заимов, Генерал Скобелев, Георги Бенковски, Георги Кирков, Дванадесетте, Девети септември, Димитър Благоев, Живко Кръчмарски, Живко Пуев, Йорданка Николова, Коста Йорданов, Лиляна Димитрова, Митко Палаузов, Никола Вапцаров, Никола Витков, Патрис Лумумба, Перчо Йорданов, Славчо Петров, Стефан Караджа, Толбухин, ул. „Хаджи Димитър“.", "date": "2017.09.15", "title": "Възможни са временни прекъсвания на електрозахранването на територията на Видинска област  в периода 11-15 септември"}
{"url": "http://www.focus-news.net/news/2017/09/15/2436229/kyustendil-20-sredishtni-i-4-zashtiteni-uchilishta-sa-obosobeni-na-teritoriyata-na-oblastta.html", "text": "20 средищни и 4 защитени училища са обособени на територията на Кюстендилска област. Това съобщи за Радио „Фокус” – Кюстендил Теодора Йорданова, началник на отдел „Административно-правно, финансово-стопанско и информационно обслужване” към Регионално управление на образованието – Кюстендил. По думите ѝ тези училища са обособени по предложение на кметовете на общини и решение на Общинските съвети. Тези действия са съобразени с извършените проверки и съответствията на условията. В региона действат 4 средищни детски градини и една защитена детска градина. Съгласно законодателството списъците със защитени детски градини и училища се актуализират ежегодно до 1 ноември.\r\nВенцеслав ИЛЧЕВ", "date": "2017.09.15", "title": "Кюстендил: 20 средищни и 4 защитени училища са обособени на територията на областта"}
{"url": "http://www.focus-news.net/news/2017/09/15/2436231/the-independent-broyat-na-postradalite-pri-teroristichnata-ataka-v-londonskoto-metro-dostigna-do-22-dushi.html", "text": "Броят на пострадалите при терористичната атака в лондонското метро достигна до 22 души, съобщава британският вестник The Independent,  като се позовава на данни от спешните служби.\r\nОсемнадесет от ранените са транспортирани с линейки до болничните заведения, а останалите четирима са потърсили медицинска помощ сами.  Тереза Герова", "date": "2017.09.15", "title": "The Independent: Броят на пострадалите при терористичната атака в лондонското метро достигна до 22 души"}
{"url": "http://www.focus-news.net/news/2017/09/15/2436232/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-montana-v-perioda-11-15-septemvri.html", "text": "Възможни са временни прекъсвания на електрозахранването на територията на област Монтана. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Област Монтана Община Берковица  \r\nЗа периода 11-15.09.2017 г. /09:00 - 16:00 ч./ -  Берковица: Акация, Александровска, Антим I, Ашиклар, Витоша, Георги Сава Раковски, Д-р Иван Панов, Д-р Иван Панов(9 Септември), Даме Груев, Йордан Радичков, Ком, Митрополит Кирил, Оборище, Огоста, Петър Берковски, Площад Свобода, Площад Славейков, Сливница, Страцимировска, Тракия, Цар Крум, Чаталджа, Червена СтенаОбщина Бойчиновци  \r\nНа 11.09.2017 г. /13:00 - 16:30 ч./ -  Ерден: 000010, 972014, Втора, Двадесет, Двадесет и Две, Двадесет и Девет, Двадесет и Осем, Двадесет и Пет, Двадесет и Седем, Двадесет и Три, Двадесет и Четири, Двадесет и Шест, Деветнадесет, Единадесет, Първа, Седма, Трета, Тридесет и Две, Тридесет и Девет, Тридесет и Едно, Тридесет и Осем, Тридесет и Седем, Тридесет и Три, Тридесет и Четири, Тринадесет, Четиридесет, Четиридесет и Едно, Четиридесет и ОсемОбщина Брусарци  \r\nЗа периода 11-15.09.2017 г. /08:30 - 16:15 ч./ -  Василовци, Общ. Брусарци: Георги Бенковски, Георги Димитров, Девети септември, Дора Габе, Елин Пелин, Извън регулайията, Камен Евстатиев, Кръстьо Пишурка, Май, Петко Р. Славейков, Септември, Сидер Воевода, Хаджи Димитър, Христо СмирненскиОбщина Вълчедръм  \r\nНа 11.09.2017 г. /09:00 - 15:00 ч./ -  Вълчедръм: Ангел Кънчев, Ахелой, Балатон, България /Г. Димитров/, Верила, Витоша, Изгрев /М. Гвардия/, Капитан Савойски, Кирил Марков, Климент Охридски, Освобождение /Ленин/, Отец Пайсий, Христо Ботев, Христо Давидов, Шейново, Шипка, Ъгълъ на Хр. Ботев и ул. Отец ПаисийОбщина Лом", "date": "2017.09.15", "title": "Възможни са временни прекъсвания на електрозахранването на територията на oбласт Монтана в периода 11-15 септември"}
{"url": "http://www.focus-news.net/news/2017/09/15/2436233/sastoyanie-na-sayuza2017-paket-za-demokratsiya-reforma-na-grazhdanskata-initsiativa-i-na-finansiraneto-na-politicheskite-partii.html", "text": "Европейската комисия прие две законодателни предложения за преразглеждане на Регламента относно европейската гражданска инициатива и Регламента за европейските политически партии и фондации. Това се казва в съобщение от пресслужбата на ЕК.\r\nЗа да стане по-лесно да се организират граждански инициативи за промени в европейското законодателство, Комисията ще работи в по-тясно сътрудничество с организаторите, така че да се гарантира допустимостта на техните искания за регистрация. Ще предложим също така безплатна онлайн услуга за събиране на данни за организаторите, възможността за използване на електронна идентификация за изразяване на подкрепа за дадена инициатива, както и превод на всички инициативи на всички езици на ЕС. За да стане по-лесно да се даде подкрепа за дадена инициатива, Комисията ще намали обема на изискваните данни. С предложението на Комисията също така ще се намали минималната възраст за изразяване на подкрепа за дадена инициатива от 18 на 16 години, с което директно се дава възможност да изразят подкрепа на 10 милиона нови потенциални поддръжници. \r\nПредложените изменения имат за цел да увеличат прозрачността, така че хората да знаят за кого гласуват, да повишат демократичната легитимност, така че финансирането по-добре да отразява подкрепата, дадена от европейските избиратели, както и да засилят правоприлагането, така че да може да се противодейства на злоупотребите и да се възстановяват средства. Предложенията следва да бъдат приети и да влязат в сила преди изборите за Европейски парламент през 2019 г. \r\nПредложената реформа на европейските политически партии и фондации отговаря на многократно отправяните от Европейския парламент искания за отстраняване на пропуските в законодателството, водещи до злоупотреби със средствата на европейските данъкоплатци. В някои случаи отделни членове на една и съща национална партия спонсорират създаването на различни европейски партии. Освен това действащият метод на разпределяне на финансирането от ЕС за европейските политически партии не е достатъчно пропорционален на нивото на представителство, постигнато в изборите за Европейски парламент. И на последно място, партиите срещат трудности при изпълнението на изискването за съфинансиране, с което е обвързано получаването на въпросното финансиране. \r\nС предложенията на Комисията ще се създаде по-тясна връзка между реалното представителство и финансирането, като процентът от финансирането, който се разпределя въз основа на реалния дял от дадените гласове, бъде увеличен от 85 % на 95 %. При сега действащата система 15 % от финансирането се разпределят между всички партии, независимо от броя на представляваните от тях гласоподаватели. \r\nНа 13 септември в ежегодната си реч за състоянието на Съюза председателят Жан-Клод Юнкер заяви: „Нашият Съюз трябва да извърши съществена демократична промяна. Твърде често общоевропейските избори бяха ограничени до нищо повече от сбор от националните кампании. Европейската демокрация заслужава повече. Трябва да предоставяме на европейските партии средствата, които ще им позволят да се организират по-добре.“", "date": "2017.09.15", "title": "Състояние на Съюза'2017: Пакет за демокрация: Реформа на гражданската инициатива и на финансирането на политическите партии"}
{"url": "http://www.focus-news.net/news/2017/09/15/2436234/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vratsa-v-perioda-11-15-septemvri.html", "text": "Възможни са временни прекъсвания на електрозахранването на територията на област Враца. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Област Враца Община Криводол  \r\nНа 14.09.2017 г. /09:00 - 13:00 ч. по искане на \"ЕСО\" ЕАД/ -  Галатин: 106028, Аврора, Байкал, Бор, Васил Левски, Вежен, Венче, Веслец, Вихрен, Волга, Георги Димитров, Дунав, Еверест, Здравец, Искър, Китен, Кокиче, Ком, Липа, Марица, Минзухар, Момина Сълза, Мургаш, Мусала, Невен, Петров дол, Рила, Ропотамо, Росица, Рубин, Ружа, Синчец, Топола, Христо Ботев, Чайка, Червена роза, Шипка, Юрий Гагарин;  Девене: Александър Стамболийски, Ангел Георгиев, Арда, Байкал, Бачо Киро, Безименна, Белчовец, Божур, Ботева поляна, Букара, Васил Коларов, Васил Левски, Веслец, Витоша, Волга, Ген. Скобелев, Гео Милев, Георги Бенковски, Георги Димитров, Георги Кирков, Георги С. Раковски, Димитър Благоев, Елин Пелин, Здравец, Искър, Комуна, Ленин, Марица, Маршал Будьони, Маршал Толбухин, Местност Белчовец, Милин камък, Москва, Огоста, Одеса, Петрохан, Пирин, Райна Княгиня, Ракьовец, Рангел Петков, Рила, Родопи, Роза, Росица, Септември, Станке Димитров, Стефан Караджа, Тракия, Тунджа, Хаджи Димитър, Хан Аспарух, Христо Ботев, Христо Смирненски, Чапаев, Черно Море, Шейново, Шипка, Янтра;  Краводер: Димитър Благоев;  Криводол: 23-ти септември, Местност Андровото;  Лесура: Албена, Александър Стамболийски, Антон Иванов, Арда, Байкал, Бузлуджа, Васил Левски, Вежен, Веслец, Ветрен, Витиня, Витоша, Вихрен, Владая, Вола, Волга, Ген. Гурко, Георги Бенковски, Георги Дамянов, Георги Димитров, Димитър Благоев, Драва, Дунав, Еделвайс, Замфир Попов, Захари Стоянов, Ивайло, Иван Вазов, Ильо войвода, Йордан Лютибродски, Кокиче, Мадара, Малчика, Неофит Рилски, Огоста, Околчица, Паисий Хилендарски, Панайот Волов, Парцел 7 Регулационен План, Плиска, Райко Даскалов, Речка, Рила, Ропотамо, Струма, Тодор Каблешков, Хаджи Димитър, Хан Аспарух, Христо Ботев, Христо Михайлов, Христо Смирненски, Цар Калоян, Цар Самуил, Шейново, Шипка, Янтра;  Осен, Общ. Криводол: Александър Стамболийски, Антон Иванов, Васил Коларов, Вела Пеева, Витиня, Гаврил Генов, Ген. Гурко, Ген. Скобелев, Гео Милев, Георги Бенковски, Георги Дамянов, Георги Димитров, Георги Кирков, Драва, Иванка Ботева, Иглика, Йордан Лютибродски, Кокиче, Ком, Лазар Станев, Лопушанска Дружина, Люлин, Малчика, Митко Палаузов, Мургаш, Околчица, Петко Д. Петков, Райко Даскалов, Сан Стефано, Спортна, Станке Димитров, Стара планина, Страцин, Тимок, Тодор Каблешков, Томин мост, Христо Ботев, Христо Михайлов, Цар Калоян, Шипка;  Три кладенци: 1, 9-ти май, 9-ти септември, Александър Стамболийски, Ален мак, Балкан, Братя Миладинови, Бузлуджа, Васил Левски, Вестителя, Гаврил Генов, Георги Димитров, Георги С. Раковски, Детелина, Димитър Благоев, Драва, Иван Вазов, Кап. Петко войвода, Кирил и Методий, Кокиче, Комсомолска, Краище, Крайбрежна, Мир, Митко Палаузов, Младост, Момина Сълза, Неофит Рилски, Одрин, Опълченска, Паисий Хилендарски, Пейо Яворов, Пирин, Радецки, Радослав Цветков, Речка, Роза, Русалка, Синчец, Стоян Радулов, Студен Извор, Тодор Георгиев Киров, Хан Аспарух, Христо Ботев, Шипка, Юрий Гагарин;  Фурен: Аврора, Александър Стамболийски, Антон Иванов, Васил Коларов, Васил Левски, Вела Пеева, Гео Милев, Георги Димитров, Георги Кирков, Дафинка Чергарска, Димитър Благоев, Дружба, Дунав, Захари Стоянов, Комсомолска, Лиляна Димитрова, Любен Каравелов, Люляк, Малчика, Марица, Митко Палаузов, Никола Вапцаров, Опълченска, Панайот Волов, Пирин, Пролет, Радецки, Райко Даскалов, Рила, Слатина, Стефан Караджа, Суха Слатина, Тодор Каблешков, Тотка Илиева, Хаджи Димитър, Христо Ботев, Христо Смирненски, ЧукараОбщина Оряхово  \r\nНа 11.09.2017 г. /08:00 - 16:30 ч./; на 12.09.2017 г. /08:00 - 16:30 ч./; на 13.09.2017 г. /08:00 - 16:30 ч./; на 14.09.2017 г. /08:00 - 16:30 ч./; на 15.09.2017 г. /08:00 - 16:30 ч./ -  Оряхово: Алея на мира и дружбата, Бачо Киро, Васил Петлешков, Добруджа, Иван Вазов, Момчил войвода, Райна Княгиня, Родопи, Силистра, Странджата, ул. „Цар Калоян“.", "date": "2017.09.15", "title": "Възможни са временни прекъсвания на електрозахранването на територията на oбласт Враца в периода 11-15 септември"}
{"url": "http://www.focus-news.net/news/2017/09/15/2436235/blagoevgrad-zapochna-novata-uchebna-godina-v-obshtina-gotse-delchev.html", "text": "Заместник – кметът на община Гоце Делчев Валери Сарандев присъства на тържественото откриване на новата учебна година в НПГ „Димитър Талев“. Това съобщиха от пресцентъра на Община Гоце Делчев. „На добър час! Да бъде успешна и ползотворна новата учебна година! На всички учители и ученици пожелавам здраве, сили и благополучие!“ – с тези думи Валери Сарандев поздрави директора Мария Георгиева, ръководството и учителския колектив на НПГ „Димитър Талев“. 750 са учениците, които тази година прекрачват прага на учебното заведение. Заместник – кметът на община Гоце Делчев Саид Иброш бе гост на тържественото откриване на новата учебна година в ПМГ „Яне Сандански“. \r\nКметът на община Гоце Делчев Владимир Москов изпрати поздравителни адреси до ръководствата и колективите на учебните заведения на територията на общината. В текста се казва: „За всеки човек първият учебен ден е сред най-вълнуващите дни, споменът за които пази през целия си живот. Българският народ е доказал своята любознателност и неуморен стремеж към просветление. Жаждата за знания е съхранила нацията ни през много тежки и трудни години. Затова, никога не бива да забравяме колко важно е учението и трябва да правим всичко по силите си, за да поддържаме огъня на будния и жаден за просветление български дух. По повод първия учебен ден, приемете моите най-топли поздрави и благопожелания за успешна, спорна и ползотворна година, изпълнена с много поводи за радост и гордост! В този празничен ден приемете и моята благодарност за Вашия труд и професионализъм, с които изграждате успешни млади хора – бъдещето на нашата община и държава. Продължавайте да изпълнявате това свое призвание все така всеотдайно и професионално! Община Гоце Делчев винаги е подкрепяла и ще подкрепя Вашите добри инициативи, защото за нас, бъдещето на младите хора е основен приоритет!“.  \r\nПървият учебен ден, училищата на територията на община Гоце Делчев прекрачиха над 4200 ученика, като броят им е по-голям в сравнение с миналата година. В учебните заведения в град Гоце Делчев общият брой на учениците е 3200. Първокласниците, които влизат за първи път в класните стаи на учебните заведения в общината са 279 на брой. Само в трите основни училища в град Гоце Делчев, броят на първокласниците е 187.", "date": "2017.09.15", "title": "Благоевград: Започна новата учебна година в Община Гоце Делчев"}
{"url": "http://www.focus-news.net/news/2017/09/15/2436236/zam-ministar-ivan-dimov-98-ot-vipusknitsite-na-pmg-akad-sergey-korolyov-v-blagoevgrad-prodalzhavat-obrazovanieto-si-vav-visshite-uchebni-zavedeniya-v-balgariya-i-chuzhbina.html", "text": "98 % от випускниците на ПМГ „Акад. Сергей Корольов“ продължават образованието си във висшите учебни заведения в България и чужбина. Това каза по време на откриване на новата учебна 2017-2018 година в Благоевград проф. Иван Димов, заместник-министър на образованието, предаде репортер на Радио „Фокус“- Пирин. „15 септември - първият учебен ден, е голям празник за всички българи. Вероятно знаете, че моята област е науката и аз отговарям за нея в България, и може би неслучайно съм избрал вашата гимназия. Вие сте изключително успешна гимназия и аз бях много впечатлен. Смятам, че вие имате прекрасни условия за развитие и не малка част от вашите преподаватели са завършили Югозападен университет „Неофит Рилски“. Вие имате среда, където да се развивате, да прилагате своите знания и да сте все така успешни в проектите, които изпълнявате“, каза Димов. Той пожела да бъдат все така успешни в олимпиадите, в които участват. От своя страна евродепутатът Андрей Новаков каза на възпитаниците на учебното заведение, че им предстоят много трепети и вълнения. „Искам да ви дам един съвет, много по-силно е да се влюбиш в интелект и ум, а по-малко в опаковка, така че търсете съдържанието. При хората за разлика от продуктите етикети няма, така че създавайте приятели и контакти. Вие имате старт, какъвто много хора не са имали, аз включително. Трябва да го цените, защото това не е даденост. Хората, които ще ви обучават в следващата една година са тук, водени от идеята, не от заплати или нещо друго. Те инвестират във вас“, каза Новаков. „Бележниците са важни, но са просто книжки. Покажете на цяла България, че вашето поколение не е загубено. Единствените граници, които има пред вас са тези, които сами си поставяте. Вие можете всичко“, каза Новаков.\r\nЛора КАЛЧЕВА", "date": "2017.09.15", "title": "Зам.-министър Иван Димов: 98 % от випускниците на ПМГ „Акад. Сергей Корольов“ в Благоевград продължават образованието си във висшите учебни заведения в България и чужбина"}
{"url": "http://www.focus-news.net/news/2017/09/15/2436237/sport-grigor-dimitrov-potvardi-uchastieto-si-na-turnira-v-roterdam.html", "text": "Григор Димтров потвърди участието си на турнира от сериите АТР500 в Ротердам, който ще се проведе в периода между 12 и 18 февруари 2018 г. \r\nОсвен първата ракета на България, в юбилейното 45-то издание на надпреварата в Ротердам ще участват още две големи звезди на тениса - германецът Александър Зверев и френският тенисист Жо-Вилфред Цонга.", "date": "2017.09.15", "title": "Спорт: Григор Димитров потвърди участието си на турнира в Ротердам"}
{"url": "http://www.focus-news.net/news/2017/09/15/2436238/sliven-zamestnik-kmetat-pepa-chilikova-otkri-novata-uchebna-godina-v-ou-hristo-botev-i-gpze-zahari-stoyanov.html", "text": "Заместник-кметът на Сливен по хуманитарните дейности Пепа Чиликова присъства на тържеството за откриване на новата учебна година в Основно училище „Христо Ботев“ и в Гимназия с преподаване на западни езици „Захари Стоянов”. Това съобщиха от пресцентъра на Общината.\r\n„Първият учебен ден е празничен, незабравим и вълнуващ за всички нас. Скъпи първокласници, не се плашете – тук ви очакват много нови познания, вълшебни мигове и много нови приятели, посочи Чиликова.\r\nЗам.-кметът пожела на учениците да търсят и да намират отговорите на своите въпроси, да учат, за да знаят. „С помощта на Вашите учители ще откриете своята силна страна и ще я развивате. Родителите трябва да са спокойни, защото децата им са в сигурни ръце. Но Вие ги подкрепяйте всеки ден. Намирайте време в забързания ден да чуете всичко, което ги вълнува”, каза още Чиликова.\r\nПрага на езиковата гимназия прекрачват най-добрите ученици, заяви зам.-кметът на тържествената церемония в ГПЗЕ. „Пожелавам Ви тук да придобиете смелост да преследвате мечтите си. Да станете по-силни, да откриете своя собствен път, да покорите най-големите върхове на науката, да представяте достойно гимназия „Захари Стоянов” и родния си град”.\r\nПепа Чиликова поздрави учителите за смелостта. „Бъдете все така отдадени на професията, създавайте силни личности  и се радвайте на уважението, което заслужавате. Скъпи родители, дълъг и труден е пътят към мечтите, но вашите деца със сигурност са на правия път”.", "date": "2017.09.15", "title": "Сливен: Заместник-кметът Пепа Чиликова откри новата учебна година в ОУ „Христо Ботев“ и ГПЗЕ „Захари Стоянов”"}
{"url": "http://www.focus-news.net/news/2017/09/15/2436239/kmetat-daniel-panov-kam-dvanadesetoklasnitsite-ot-su-emiliyan-stanev-zapazete-myasto-v-sartsata-si-za-starata-balgarska-stolitsa-veliko-tarnovo.html", "text": "Запазете място в сърцата си за старата българска столица Велико Търново, която ви дава тласък в образованието. Така се обърна към дванадесетокласниците в СУ „Емилиян Станев“ кметът на Велико Търново инж. Даниел Панов, предаде репортер на Радио „Фокус“ – Велико Търново. Той им пожела успешна последна учебна година и ги призова да изберат България и българското висше образование. Кметът отправи апел към родителите да отделят повече време за това да запознават децата си с историческите забележителност, не само във Велико Търново, но и в цяла България. „На вас, уважаеми родители, благодаря, че се грижите за нашите великотърновчета. Нека те стоят по-малко да пред компютрите и повече да се занимават със спор. Използвайте всеки един момент, всяка една свободна минута от вашето семейно време, за да ги запознаете с историческите забележителности не само във Велико Търново, но и в цяла България. Запознайте ги с традициите и българските обичаи, за да се чувстват горди великотърновци и горди българи“, каза Даниел Панов. Той изрази уважение към учителската професия и българските учители. „Искам да изкажа огромната си благодарност към вас, уважаеми учители. Дълбок поклон  пред вашата професия „учител“. Вие сте тези, които вдъхвате знания и умения на нашите деца и ги изграждате като личност. На вас, скъпи ученици, искам да ви пожелая успехи и нови постиженията. Бъдете горди великотърновци и прославяйте образованието във Велико Търново, не само в България, но и по света“, каза в обръщението си Даниел Панов.\r\nНадежда КРЪСТЕВА", "date": "2017.09.15", "title": "Кметът Даниел Панов към дванадесетокласниците от СУ „Емилиян Станев“: Запазете място в сърцата си за старата българска столица Велико Търново"}
{"url": "http://www.focus-news.net/news/2017/09/15/2436240/vazmozhni-sa-vremenni-prekasvaniya-na-elektrozahranvaneto-na-teritoriyata-na-loveshka-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Ловешка област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Ловешка област Община Априлци  \r\nНа 11.09.2017 г. /09:00 - 15:00 ч./; на 12.09.2017 г. /09:00 - 15:00 ч./; на 13.09.2017 г. /09:00 - 15:00 ч./; на 14.09.2017 г. /09:00 - 15:00 ч./; на 15.09.2017 г. /09:00 - 15:00 ч./ -  Априлци, Общ. Априлци: Мядна/Острец/, Русалийски проход/Острец/\r\nНа 14.09.2017 г. /09:00 - 16:00 ч./ -  Априлци, Общ. Априлци: Соколска/Острец/Община Летница  \r\nНа 11.09.2017 г. /09:30 - 15:30 ч./ -  Крушуна: Вихрен, Ганчо Дочев, Дочо Нейков, Йордан Станчев, Костадин Стойков, Люлин, Моню Ив. Минев, Опълченска, Осъм, Рила, Сава Попов, Сакар, Средна гора, Странджа\r\nНа 12.09.2017 г. /09:15 - 16:00 ч./ -  Крушуна: Александър Ганчев, Георги Котев, Денчо Христов, Дечо Николов, Димитричка Чолакова, Димитър Попов, Крайбрежна, Марийка Мончева, Митко Пройнов, Моню Ив. Минев, Неделчо Котев, Цветан ПетровОбщина Ловеч  \r\nНа 15.09.2017 г. /09:00 - 15:30 ч./ -  Чавдарци, Общ. Ловеч: Георги Сава Раковски, Дунав, Никола Д. Петков, Панайот Волов, Свети Кирил и Методий, Струма, Хан АспарухОбщина Луковит  \r\nНа 11.09.2017 г. /08:00 - 15:00 ч./; на 12.09.2017 г. /08:00 - 15:00 ч./ -  Петревене: Александър Стамболийски, Бор, Ген. Гурко, Георги Сава Раковски, Златна Панега, Иван Вазов, Иван Стефанов, Сергей Румянцев, Синчец, Хаджи Димитър, Хан Аспарух, Цар Освободител\r\nНа 11.09.2017 г. /08:00 - 17:00 ч./; на 12.09.2017 г. /08:00 - 17:00 ч./ -  Петревене: Александър Стамболийски, Бреза, Васил Левски, Здравец, Местност При Панега, Радецки, Розова долина, Софроний Врачански, Хаджи Димитър\r\nНа 11.09.2017 г. /08:30 - 16:30 ч./; на 12.09.2017 г. /08:30 - 16:30 ч./; на 13.09.2017 г. /08:30 - 16:30 ч./; на 14.09.2017 г. /08:30 - 16:30 ч./; на 15.09.2017 г. /08:30 - 16:30 ч./ -  Торос: Бузлуджа, Валето, Вишиндол, Дило Йотов, Кичера, Мелнична, Пейо К. Яворов, Стоян Георгиев, Цар Симеон\r\nНа 12.09.2017 г. /08:00 - 09:00 ч.; 15:30 - 16:30 ч./ -  Луковит: Александър Стамболийски, Ардино, Братя Миладинови, Бузлуджа, Бяло Море, Бяло поле, Варниците, Велчо Комитата, Велчо Комитата, Веригата, Веслец, Възраждане, Възраждане, Георги Бенковски, Деветнадесети Февруари, Завоя на Черна, Златна Панега, Ивайло, Иван Вазов, Княз Борис 1, Костен дол, Костен дол, Куклите, Любен Каравелов, Местност Бяло поле, Местност Момчилец, Никола Бонев, Панайот Волов, Петър Берон, Поника, Сан Стефано, Симов дол, Синдикатска, скала, Съединение, Съединение, Филичка, Хан Аспарух, Шейново\r\nНа 13.09.2017 г. /08:00 - 17:00 ч./; на 14.09.2017 г. /08:00 - 17:00 ч./; на 15.09.2017 г. /08:00 - 17:00 ч./; на 16.09.2017 г. /08:00 - 15:00 ч./ -  Петревене: Александър Стамболийски, Александър Стамболийски, Бор, Бреза, Васил Левски, Ген. Гурко, Георги Сава Раковски, Здравец, Златна Панега, Иван Вазов, Иван Стефанов, Местност При Панега, Радецки, Розова долина, Сергей Румянцев, Синчец, Софроний Врачански, Хаджи Димитър, Хаджи Димитър, Хан Аспарух, Цар ОсвободителОбщина Тетевен  \r\nНа 12.09.2017 г. /09:30 - 11:30 ч. по искане на \"ЕСО\" ЕАД/ -  Гложене, Общ. Тетевен: Местност Видрите, Местност Левица;  Тетевен: Дванадесети Конгрес, Дончовци, Махала Моновци, Отец Паисий, Павел Лалов\r\nНа 15.09.2017 г. /12:30 - 16:00 ч. по искане на \"ЕСО\" ЕАД/ -  Дивчовото: 20996. 12. 27, 20996. 7. 50, Боровец, Георги Бенковски, Йото Генков, Капитан Никола Войновски, Мах. Зеленика, Мах. Косица, Местн. Боатин, Сава Младенов;  Тетевен: Козница, Махала Байовица, Махала Ванковци, Махала Недковци, Махала Свидово, Местност Банков дол, Местност Гурга, Местност Недковци, Полатен;  Черни Вит: 80902. 18. 151, Ангел Крачунов, Антийо Панчев, Боровец, Братойо Петков, Васил Левски, Дели Пало, Димитър Стойков, Дружба, Еловска, Здравец, Капитан Войновски, Лазар Ралчев, Махала Бръшленица, Махала Делиевци, Махала Елов дол, Махала Златевци, Махала Петровци, Махала Платуница, Местност Боатин, Местност Дъскот, Местност Остриля, Миковци, Момина поляна, Нейо Крачунов, Орлов камък, Остриля, Петко Милев Страшния, Райна Княгиня, Стоян Генков, Хан Аспарух, Хан Крум, Христо Ботев, ЯворОбщина Троян  \r\nНа 11.09.2017 г. /09:00 - 15:00 ч./; на 12.09.2017 г. /09:00 - 15:00 ч./; на 13.09.2017 г. /09:00 - 15:00 ч./; на 14.09.2017 г. /09:00 - 15:00 ч./; на 15.09.2017 г. /09:00 - 15:00 ч./ -  Орешак, Общ. Троян: Мах. Баба Стана\r\nЗа периода 11-16.09.2017 г. /09:00 - 16:00 ч./ -  Троян, Общ. Троян: Мах. Голяма Рибна\r\nНа 11.09.2017 г. /09:15 - 16:00 ч./; на 12.09.2017 г. /09:15 - 16:00 ч./; на 13.09.2017 г. /09:15 - 16:00 ч./; на 14.09.2017 г. /09:15 - 16:00 ч./; на 15.09.2017 г. /09:15 - 16:00 ч./; на 16.09.2017 г. /09:15 - 16:00 ч./ -  Дълбок Дол: Бор, Васил Мочев, Васил Събчев, Иван Дончев, Пчелинът, Първи май, Теменуга, ЧучураОбщина Угърчин  \r\nНа 12.09.2017 г. /09:00 - 15:00 ч./ -  Каленик, Общ. Угърчин: Ген. Скобелев, Ген. Радецки, Караджата, Пенчо Славейков, Рила, Христо Ботев\r\nОбщина Ябланица  \r\nНа 11.09.2017 г. /08:00 - 17:00 ч./; на 12.09.2017 г. /08:00 - 17:00 ч./; на 13.09.2017 г. /08:00 - 17:00 ч./; на 14.09.2017 г. /08:00 - 17:00 ч./; на 15.09.2017 г. /08:00 - 17:00 ч./; на 16.09.2017 г. /08:00 - 15:00 ч./ -  Орешене, Общ. Ябланица: Александър Стамболийски, Ангел Кънчев, Априлско въстание, Васил Априлов, Васил Левски, Владайско Въстание, Здравец, Латинка, Панайот Волов, Панайот Хитов, Първи май, Трети март, ул. „Филип Тотю“.", "date": "2017.09.15", "title": "Възможни са временни прекъсвания на електрозахранването на територията на Ловешка област в периода 11-15 септември"}
{"url": "http://www.focus-news.net/news/2017/09/15/2436241/sliven-selata-krushare-i-gorno-aleksandrovo-sa-bez-voda-poradi-avarii.html", "text": "Две сливенски села са без вода поради аварии, съобщиха от ВиК-Сливен. Поради аварийни ремонти до 16.00 часа е прекъснато водоподаването в селата Крушаре и Горно Александрово. След възстановяването му е възможно временно повишаване мътността на водата.", "date": "2017.09.15", "title": "Сливен: Селата Крушаре и Горно Александрово са без вода поради аварии"}
{"url": "http://www.focus-news.net/news/2017/09/15/2436242/komisar-boyko-ranovski-za-da-se-postigne-tsyalostno-namalenie-v-broya-na-proizshestviyata-e-neobhodim-tsyalosten-kompleks-ot-meropriyatiya.html", "text": "За да се постигне цялостно намаление в броя на произшествията, е необходим цялостен комплекс от мероприятия. Това каза в интервю за Агенция „Фокус“ началникът на „Пътна полиция” комисар Бойко Рановски за пътната безопасност на първия учебен ден. „Включват се както превантивни кампании, така и контролна дейност, подобряване на инфраструктурата, състоянието на автопарка. Това е комплекс от мероприятия. С едно от тези мероприятия не може да се повлияе, но комплексно, ако всички се изпълнят, ще се повлияе. От началото на годината до момента имаме намаление на броя на произшествията и пострадалите. Надяваме се, че така ще продължи и до края на годината“, коментира комисар Рановски. \r\nПо думите му традиционно полицията стартира и „Децата тръгват на училище – да ги пазим на пътя“, която обхваща цялата учебна година. „Това, че има и други кампании наред с нашата, това е само от полза за подобряване на безопасността на движението. Считаме, че все още децата не са достатъчно подготвени, особено малките, за да се движат сами по пътищата. Има какво още да се направи и от родителите, и от учителите, и от нас като полицейски служители да обърнем внимание, да обучим децата къде да играят и да се движат безопасно, за да подобрим тяхната сигурност“, допълни той. \r\nСпоред него проблемът между пешеходното и мобилното движение е основно в големите градове. „Нека всички да бъдат толерантни един към друг. Водачите да пазят пешеходците, защото те са уязвими участници, а пешеходците да пресичат пътното платно там, където е разрешено – на пешеходните пътеки“, каза още комисар Бойко Рановски. \r\nЛюба АЛЕКСИЕВА", "date": "2017.09.15", "title": "Комисар Бойко Рановски: За да се постигне цялостно намаление в броя на произшествията, е необходим цялостен комплекс от мероприятия"}
{"url": "http://www.focus-news.net/news/2017/09/15/2436243/vazmozhni-sa-vremenni-prekasvaniya-na-elektrozahranvaneto-na-teritoriyata-na-plevenska-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Плевенска област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Плевенска област Община Белене  \r\nНа 11.09.2017 г. /13:00 - 16:00 ч./ -  Белене: Г С Раковски, Любен Каравелов, Патриарх Евтимий, Петко Д. Петков, Стефан Караджа, Хан Аспарух, Христо Ботев\r\nНа 12.09.2017 г. /09:30 - 09:45 ч.; 09:45 - 15:45 ч.; 15:45 - 16:00 ч./ -  Божурлук: Албатрос, Албена, Виктория, Даскал Ников, Зорница, Йордан Миланов, Лом, Мургаш, Никола Петков Караников, Огоста, Осъм, Пирин, Прохлада, Рожен, Ропотамо, Сидер Юнак, Средна гора, Тунджа, Хвойна, Черни връх, Шипка; Петокладенци: 189004, Веселин Чунев, Витоша, Дунав, Евлоги Чунев, Крум Христов, Огоста, Осъм, Петко Блажев, Пирин, Първи Стоп Двор, Рила, Христо Генов, Шипка, Янтра;  Стежерово: Аксаков, Ал. Константинов, Антон Страшимиров, Асен Златаров, Асен Халачев, Балкан, Беласица, Борко, Вапцаров, Васил Левски, Вежен, Вела Пеева, Виктория, Вл. Заимов, Вл. Тричков, Г. Бенковски, Г. Кирков, Гатю Коларов, Гео Милев, Гоце Делчев, Д. Бендерски, Д. Грънчаров, Данко Великов, Димо Хаджидимов, Дунав, Жданов, Ив. Вазов, Йорданка Николова, Клокотница, Л. Каравелов, Л. Станев, Люляк, Малчика, Маршал Толбухин, Младен Блажев, Морава, Николай Корнев, Петко Денев, Петко Напетов, Пирин, Райко Даскалов, Рила, Ропотамо, Сенко, Стара планина, Стела Благоева, Христо Ботев, Христо Кабакчиев, Христо Смирненски, Цанко Церковски, Яне Сандански\r\nНа 12.09.2017 г. /09:30 - 09:45 ч.; 15:45 - 16:00 ч./ -  Татари: 177014, Алеко Константинов, Бузлуджа, Васил Друмев, Васил Коларов, Васил Левски, Витоша, Г. С. Раковски, Генерал Гурко, Генерал Скобелев, Георги Бенковски, Георги Димитров, Димчо Дебелянов, Дойран, Илинден, Кирил и Методий, Коста Шишманов, Крум Тончев, Любен Каравелов, Н. Й. Вапцаров, Отец Паисий Хилендарски, П. Р. Славейков, Панайот Волов, Първи Стоп Двор, Радецки, Рила, Слави Алексиев, Стефан Караджа, Странджа, Хаджи Димитър, Хр. Смирненски, Христо Кърпачев, Цветан Спасов, Шипка\r\nНа 12.09.2017 г. /09:45 - 15:45 ч./ -  ТатариОбщина Долни Дъбник  \r\nНа 11.09.2017 г. /08:30 - 16:00 ч./; на 12.09.2017 г. /08:30 - 16:00 ч./; на 13.09.2017 г. /08:30 - 16:00 ч./; на 14.09.2017 г. /08:30 - 16:00 ч./; на 15.09.2017 г. /08:30 - 16:00 ч./; на 16.09.2017 г. /08:30 - 16:00 ч./ -  Горни Дъбник: Ал Стамболийски, Вл и Ленин, Гоце Делчев, Гурко, Д Благоев, Ив Вазов, Кирил Методий, Опълченска, Христо Ботев, Черно Море, Яне Сандански\r\nНа 11.09.2017 г. /08:30 - 16:30 ч./; на 12.09.2017 г. /08:30 - 16:30 ч./; на 13.09.2017 г. /08:30 - 16:30 ч./; на 15.09.2017 г. /08:30 - 16:30 ч./ -  Садовец: Ангел Кънчев, Арда, Бор, Карпати, Кремениш, Леска, Пирин, Роза, Стефан Караджа, Стоян Заимов\r\nНа 11.09.2017 г. /09:00 - 15:30 ч./ -  Горни Дъбник: Ал Стамболийски, Баба Тонка, Васил Левски, Вела Пеева, Виктор Юго, Вл Заимов, Вл и Ленин, Г Бенковски, Г Г Деж, Г Димитров, П Пенев, П Р Славейков, Петър Берон, Ст Караджа, Христо Смирненски, Черковна\r\nОбщина Левски  \r\nНа 11.09.2017 г. /08:30 - 08:40 ч.; 08:40 - 09:45 ч.; 09:45 - 10:30 ч./ -  Деляновци: Втора, Двадесет и Втора, Двадесет и Пета, Двадесет и Първа, Двадесет и Трета, Двадесет и Четвърта, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета\r\nНа 11.09.2017 г. /08:30 - 08:40 ч.; 08:40 - 09:45 ч.; 09:45 - 10:30 ч./ -  Левски, Общ. Левски\r\nНа 13.09.2017 г. /08:45 - 09:00 ч.; 15:45 - 16:00 ч./ -  Борислав: Васил Априлов, Васил Левски, Г. С. Раковски, Георги Бенковски, Георги Димитров, Димчо Дебелянов, Захари Стоянов, Иван Вазов, Любен Каравелов, Максим Горки, Н. Й. Вапцаров, Неофит Рилски, П. К. Яворов, П. Р. Славейков, Петър Берон, Пирин, Ракитин, Рила, Св. Св. Кирил и Методий, Средна гора, Хаджи Димитър, Христо Ботев, Христо Кърпачев, Ю. А. Гагарин;  Вълчитрън: Алеко Константинов, Александър Стамболийски, Ангел Кънчев, Балкан, Бачо Киро, Бенковски, Братя Миладинови, Бузлуджа, Бяло Море, Васил Априлов, Васил Левски, Витоша, Гео Милев, Екзарх Йосиф, Иван Вазов, Иван Рилски, Лачко Ангелов, Любен Каравелов, Македония, Мусала, Оборище, Огоста, Опълченска, П. К. Яворов, Паисий, Пенчо Славейков, Плиска, Райна Княгиня, Раковски, Ресен, Родопи, Росица, Св. Св. Кирил и Методий, Скопие, Стара планина, Стефан Караджа, Тодор Каблешков, Тунджа, Хаджи Димитър, Христо Ботев, Циригова могила, Черно море, Янтра;  Каменец, Общ. Пордим: Априлов, Атанас Митев, Бачо Киро, Бузлуджа, Васил Друмев, Васил Левски, Васил Петлешков, Витоша, Възраждане, Гео Милев, Георги Бенковски, Дунав, Ивайло, Иван Вазов, Индустриална, Искър, Кирил и Методий, Люлин, Неофит Рилски, Оборище, Опълченска, Освобождение, Осъм, Отец Паисий, П. К. Яворов, Панайот Волов, Панайот Хитов, Пирин, Радецки, Рила, Ропотамо, Сергей Румянцев, Средна гора, Стара планина, Стефан Караджа, Странджа, Трети март, Хаджи Димитър, Хан Аспарух, Хан Крум, Христо Ботев, Черно Море, Шипка, Янтра;  Катерица: Беласица, Божин Чулев, Васил Коларов, Васил Левски, Витоша, Георги Бенковски, Георги Димитров, Димитър Благоев, Лиляна Бърдарова, Любен Вешков, Рила, Стара планина, Стефан Караджа, Хаджи Димитър, Христо Ботев, Цветан Спасов;  Летница, Общ. Летница: Александър Димитров;  Одърне: 9-ти септември, Адил Дервишев, Александър Стамболийски, Али Шарифов, Безименна, Божин Чулев, Вапцаров, Васил Левски, Витоша, Владимир Ангелов, Възраждане, Георги Бенковски, Димитър Благоев, Добри Чинтулов, Едно, Захари Стоянов, Любен Вешков, Н В Грамовски, Назъм Хикмет, Пенчо Славейков, Пирин, Райко Даскалов, Рила, Сергей Румянцев, Слави Алексиев, Стара планина, Тодор Каблешков, Трети март, Хаджи Димитър, Христо Ботев, Христо Смирненски, Цанко Церковски, Цветан Спасов;  Пелишат: 17 Партизани;  Пордим: Алеко Константинов, Балкан, Братя Миладинови, В. Априлов, Васил Левски, Веслец, Витоша, Владимир Заимов, Гурко, Драва, Дунав, Иван Божинов, Иван Вазов, Кала Тепе, Крайречна, Одеса, Радецки, Раковски, Рила, Сергей Румянцев, Скобелев, Средец, Стара планина, Стефан Караджа, Трети март, Хаджи Димитър, Хан Аспарух, Цар Калоян, Цар Освободител, Централна\r\nНа 13.09.2017 г. /08:45 - 15:30 ч./ -  Стежерово: Асен Златаров, Вапцаров, Вл. Тричков, Г. Бенковски, Жданов, Л. Станев, Маршал Толбухин, Морава, Петко Напетов, Райко Даскалов, Христо Ботев, Христо Смирненски\r\nНа 13.09.2017 г. /09:00 - 15:45 ч./ -  Одърне: 9-ти септември, Божин Чулев, Васил Левски, Владимир Ангелов, Възраждане, Добри Чинтулов, Любен Вешков, Н В Грамовски, Сергей Румянцев, Слави Алексиев, Тодор Каблешков, Трети март, Христо Ботев, Цанко Церковски, Цветан Спасов\r\nНа 14.09.2017 г. /09:00 - 09:15 ч.; 15:15 - 15:30 ч./ -  Малчика: Ал. Стамболийски, Бачо Киро, Вапцаров, Васил Левски, Дружба, Евгени Босилков, Заря, Ив. Вазов, Мир, Осъм, Панайот Хитов, Петър Берон, Площад, Стара планина, Столетов, Хан Аспарух, Христо Ботев, Христо Смирненски, Цветан Спасов, Шипка, Ю. А. Гагарин;  Обнова: 9-ти септември, XV-438, Kb. 125, Ал. Стамболийски, Арда, Б. Анастасов, Безименна, Ванчо Цачев, Васил Левски, Васил Петлешков, Вежен, Вела Пеева, Вит, Витоша, Волга, Възраждане, Г Бенковски, Гео Милев, Гробарска, Д. Дебелянов, Дунав, Еделвайс, Заря, Ив. Вазов, Кирил и Методий, Клисура, Козлодуй, Л. Каравелов, Люляк, Малчика, Марица, Мусала, Н. Й. Вапцаров, Н. Рилски, Нов живот, Осми март, Осъм, П. Р. Славейков, Пионерска, Плиска, Победа, Преслав, Първи май, Радецки, Ракета, Раковски, Рила, Родопи, с. Румянцев, Сакар, София, Ст. Караджа, Ст. планина, Странджа, Тодор Каблешков, Трети март, Тръпката, Тунджа, Христо Ботев, Христо Смирненски, Чавдар, Червенобрежка, Ю. А. Гагарин, Янтра\r\nНа 14.09.2017 г. /09:00 - 15:30 ч./ -  Деляновци: Двадесет и Пета, Двадесет и Трета, Двадесет и Четвърта, Дванадесета, Единадесета, Петнадесета, Първа, Седемнадесета, Тринадесета, Четиринадесета, Шестнадесета\r\nНа 14.09.2017 г. /09:15 - 15:15 ч./ -  Обнова: 9-ти септември, Ал. Стамболийски, Арда, Б. Анастасов, Безименна, Ванчо Цачев, Васил Левски, Васил Петлешков, Вела Пеева, Волга, Възраждане, Гео Милев, Гробарска, Дунав, Заря, Ив. Вазов, Кирил и Методий, Козлодуй, Л. Каравелов, Люляк, Малчика, Марица, Мусала, Н. Й. Вапцаров, Н. Рилски, Нов живот, Осми март, Осъм, Пионерска, Плиска, Победа, Първи май, Рила, Родопи, с. Румянцев, София, Ст. Караджа, Ст. планина, Странджа, Тодор Каблешков, Трети март, Тунджа, Христо Ботев, Христо Смирненски, Чавдар, Червенобрежка, Ю. А. ГагаринОбщина Плевен  \r\nНа 12.09.2017 г. /08:45 - 09:00 ч.; 08:45 - 16:00 ч.; 15:30 - 16:00 ч./ -  Бохот: 1-ви май, 192008 Над село, IV-860, Ал. Стамболийски, Бачо Киро, Бенковски, Борис Шаранков, Боровец, Бузлуджа, Вапцаров, Васил Левски, Вит, Г. С. Раковски, Ген. Скобелев, Ген. Столетов, Дунав, Иван Вазов, Искър, Кацарска, Кирил и Методий, Любен Каравелов, Марица, Местност Над село, Местност Стадиона, Мусала, Никола Петков, Осъм, Паисий, Петко Д. Петков, Пирин, Пирогов, Радецки, Рила, Средна гора, Стамболийски, Стара планина, Стефан Караджа, Стопански двор, Странджа, Струма, Трайчо Костов, Хаджи Димитър, Христо Ботев, Ю. А. Гагарин\r\nЗа периода 11-16.09.2017 г. /08:00 - 16:30 ч./ -  Славяново, Общ. Плевен: Асен Златаров, Гео Милев, Девети септември, Димитър Грънчаров, Димитър Дачев, Елин Пелин, Иван Вазов, Маршал Толбухин, П К Яворов, Петрини, Райко Даскалов, Христо Ясенов\r\nЗа периода 11-15.09.2017 г. /09:00 - 16:00 ч./ -  Гривица: Букурещ, Валтер Мъръчиняну, Гео Милев, Георги Кирков, Георги Кочев, Димитър Благоев, Дунавия, Изгрев, Искър, Любен Каравелов, Майор Шонцу, Москва, Подполк Николае Нанкович, Редник Грегоре Йон, Христо Ботев\r\nНа 11.09.2017 г. /09:15 - 09:30 ч.; 09:15 - 16:00 ч.; 15:30 - 16:00 ч./; на 14.09.2017 г. /09:00 - 16:00 ч.; 09:00 - 09:30 ч.; 15:30 - 16:00 ч./ -  Буковлък: 11-ти Декември, 244, 670 Кв. 51, ІІ и ІІІ, Аврора, Балкан, Беласица, Белград, Белмекен, Бенковски, Богомил, Буря, Вежен, Демокрация, Димитровград, Дряново, Дунав, Заводска, Заря, Иглика, Изток, Илинден, Крайцер Аврора, Латинка, Люлин, Майор Горталов, Никопол, Оборище, Орлица, Патриарх Евтимий, Пирин, Плевен, Правда, Преслав, Прилеп, Район Апк, Раковски, Рила, Родопи, Русе, Сан Стефано, Силистра, Срещу Кат, Стара планина, Стопански двор, Страцин, Тимок, Тодор Каблешков, Трети март, Тутракан, УПИ 1, Хайнбоаз, Цар Иван Шишман, Цар Самуил, Център, Шипка\r\n Опанец, Общ. Плевен: 000259\r\nНа 11.09.2017 г. /09:15 - 09:30 ч.; 15:30 - 16:00 ч./; на 14.09.2017 г. /09:00 - 09:30 ч.; 15:30 - 16:00 ч./ -  Върбица, Общ. Плевен: ІV, Кв. 1, Адил Дервишев, Александър Стамболийски, Арда, Асен Халачев, Бачо Киро, Братя Миладинови, В. И. Ленин, Васил Коларов, Васил Левски, Вит, Витоша, Г. С. Раковски, Генерал Гурко, Гео Милев, Георги Бенковски, Георги Димитров, Дамян Груев, Димитър Благоев, Димка Пенчева, Дунав, Ивайло, Иван Вазов, Иван Тотев, Искър, Катя Попова, Кирил и Методий, Ком, Коста Златарев, Кракра Пернишки, Лиляна Бърдарова, Любен Каравелов, Люлин, Марица, Н. Й. Вапцаров, Неофит Рилски, Оборище, Освободител, Осогово, П. К. Яворов, Пирин, Прилеп, Райко Даскалов, Рила, Родопи, Свобода, София, Софроний Врачански, Средна гора, Странджа, Суворов, Тодор Луканов, Тунджа, Хаджи Димитър, Христо Ботев, Христо Кърпачев, Христо Смирненски, Шипка;  Коиловци: 000412, 9-ти септември, № I- 143, Акалан, Ал Стамболийски, Балкан, Бенковски, Божин Гърков, Борис Бардушев, Боровец, Братя Гъркови, Братя Миладинови, Васил Априлов, Васил Коларов, Васил Топалски, Витоша, Владимир Заимов, Г Димитров, Гео Милев, Георги С Раковски, Дунав, Здравко Бойчинов, Иван Вазов, Кирил и Методий, Ламби Кръстев, Ленин, Ленко Мишев, Любен Каравелов, Люлин, Марица, Маршал Толбухин, Местност Байнова могила, Местност Биширица, Морава, Мусала, Неофит Рилски, Одрин, Опълченска, Панайот Волов, Пенчо Славейков, Петър Берон, Пирин, Плевен, Райко Даскалов, Ресен, Родопи, Сергей Румянцев, Скобелев, Слави Алексиев, София, Средна гора, Стара планина, Тинтява, Тича, Хаджи Димитър, Христо Ботев, Цанко Церковски, Цветан Спасов, Чаталджа, Черно море, Шипка, Янко Сакъзов\r\nНа 11.09.2017 г. /13:00 - 16:00 ч. по искане на \"ЕСО\" ЕАД/ На 12.09.2017 г. /09:00 - 12:00 ч. по искане на \"ЕСО\" ЕАД/ -  Плевен\r\nНа 12.09.2017 г. /08:15 - 16:00 ч.; 08:15 - 08:30 ч.; 15:45 - 16:00 ч./ -  Плевен: Гривица, Източна Индустриална зона, Индустриална зона\r\nНа 14.09.2017 г. /08:30 - 16:00 ч.; 08:30 - 09:00 ч.; 15:30 - 16:00 ч./ -  Плевен: Георги Кочев, Иван Миндиликов /Република/, Индустриална зона, Местн. Западна Идустриална зона, Сторгозия\r\nНа 14.09.2017 г. /09:00 - 09:30 ч.; 15:30 - 16:00 ч./ -  БръшляницаОбщина Червен бряг  \r\nНа 11.09.2017 г. /08:45 - 16:00 ч./; на 12.09.2017 г. /08:00 - 08:15 ч.; 08:15 - 15:45 ч.; 15:45 - 16:00 ч./ -  Сухаче: В Левски, В Петлешков, Вешка Данова, Г Бенковски, Г Тошев, Девети септември, Ив Вазов, Маршал Толбухин, Н Вапцаров, Райко Даскалов, Ст Едрев, Стефан Караджа, Христо Ботев\r\nНа 12.09.2017 г. /08:00 - 08:15 ч./ -  Чомаковци: 10-та, 11-та, 12-та, 14-та, 15-та, 17-та, 18-та, 19-та, 23-та, 24-та, 25-та, 26-та, 27-ма, 29-та, 30-та, 35-та, 39-та, 40-та, 41-ва, 42-ра, 44-та, 46-та, 47-ма, 50-та, 51-ва, 54-та, 55-та, 56-та, 58-ма, 59-та, 6-та, 62-ра, 63-та, 64-та, 65-та, 66-та, 67-ма, 68-ма, 69-та, 70-та, 71-ва, 72-ра, 74-та, 75-та, 77-ма, 78-ма, 8-ма, 80-та, 81-ва, Александър Стамболийски, Асен Златаров, Васил Априлов, Васил Левски, Г С Раковски, Гео Милев, Георги Бенковски, Двадесет и Втора, Двадесет и Осма, Двадесет и Първа, Двадесета, Дружба, Иван Вазов, Калето, Кирил и Методий, Любен Каравелов, П Волов, П К Яворов, Петдесет и Втора, Плиска, Тридесет и Седма, Тринадесета, Хан Аспарух, Христо Ботев, Христо Смирненски, Ц. Кръстев, Четиридесет и Трета, Шипка, Ю. А. Гагарин\r\nНа 12.09.2017 г. /08:00 - 08:15 ч.; 08:15 - 15:45 ч.; 15:45 - 16:00 ч./ -  Лепица: 080011, 43311, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Втора, Тридесет и Първа, Тридесет и Трета, Тридесет и Четвърта, Тридесет и Шеста, Тридесета, Тринадесета, Четвърта, Четиринадесета, Шеста, Шестнадесета\r\nНа 13.09.2017 г. /08:15 - 15:45 ч./ -  Девенци: 000246, 1-ви май, Ал Стамболийски, Байкал, Бенковски, Бузлуджа, В Левски, Васил Петлешков, Волга, Г Димитров, Ген Скобелев, Д Благоев, Д Дебелянов, Девети май, Добруджа, Драва, Дунав, Крайна-2, Л Бенов, Л Каравелов, М Дринов, Мато Стефанов, Местност Велчов Геран, Мур, Ниш, П Яворов, Пирот, С Киров, Сливница, Ст Караджа, Тодор Каблешков, Украйна, Хаджи Димитър, Христо Ботев, Христо Смирненски;  Чомаковци: Отвъде.", "date": "2017.09.15", "title": "Възможни са временни прекъсвания на електрозахранването на територията на Плевенска област в периода 11-15 септември"}
{"url": "http://www.focus-news.net/news/2017/09/15/2436244/spetsializiraniyat-nakazatelen-sad-postanovi-prisadi-po-6-g-zatvor-za-trima-siriytsi-sas-statut-na-bezhantsi-v-germaniya-obvineni-v-terorizam.html", "text": "На 14 септември 2017 г. Специализираният наказателен съд наложи по 6 години затвор при първоначален строг режим за сирийските граждани със статут на бежанци в Германия Алмохаммад Абдулхамид, Ал Абдалах Фади и Ал Фанди Ясим. Това съобщиха от Апелативна специализирана прокуратура.\r\nПреди близо година и половина те бяха задържани при опит да преминат нелегално българо-турската граница край Свиленград, за което им бяха наложени условни присъди. Специализираната прокуратура им повдигна и обвинения за тероризъм и доказа, че тримата са пътували от Германия през Турция към Сирия, където да се включат в бойните групи на терористичните организации„Ислямска държава“ и „Ислямски братя“.\r\nТова е втората присъда за тероризъм, произнесена от Специализирания наказателен съд. На 5 юни 2017 г. съдът постанови 4 години затвор за 21-годишния българин с австралийски паспорт Иван Захариев (известен като Джон Джихадиста). За него Специализираната прокуратура събра доказателства, че през юни 2016 г. е пристигнал в България, за да придобие бойни умения с цел да бъде приет в редиците на \"Ислямска държава\".\r\nТочно по 6 години лишаване от свобода поиска обвинението за тримата сирийски граждани. Събраните доказателства по делото показаха, че те са пътували от Германия, през Гърция и Турция за Сирия, но променили маршрута си през България, след като гръцките власти не ги пуснали да преминат в Турция. Засечени са техни разговори на радикална основа, снимки на ислямистки бойци в телефоните и други безспорни доказателства по делото.\r\nВ хода на съдебното дирене тримата не се признаха за виновни. Те могат да обжалват присъдата си пред Апелативния специализиран наказателен съд.", "date": "2017.09.15", "title": "Специализираният наказателен съд постанови присъди по 6 г. затвор за трима сирийци със статут на бежанци в Германия, обвинени в тероризъм"}
{"url": "http://www.focus-news.net/news/2017/09/15/2436245/sky-news-nad-250-dushi-sa-evakuirani-ot-londonskoto-metro-sled-teroristichnata-ataka.html", "text": "Пожарните служби в британската столица са оказали съдействие за евакуирането на 253 души от лондонското метро, след като в сутрешните часове на петък в метростанцията „Парсънс Грийн“ бе извършен терористичен атентат, предава Sky News.\r\nКъм настоящия момент на място остават около 50 пожарникари, които оказват съдействие за преодоляване на последиците от атаката, извършена с импровизирано взривно устройство. \r\nНачалникът на пожарните служби в британската столица поясни, че огнеборците са пристигнали на място в рамките на три минути след постъпването на сигнала за инцидента.  Тереза Герова", "date": "2017.09.15", "title": "Sky News: Над 250 души са евакуирани от лондонското метро след терористичната атака"}
{"url": "http://www.focus-news.net/news/2017/09/15/2436246/narodnoto-sabranie-shte-otvori-vratite-si-za-grazhdani-v-ramkite-na-initsiativata-evropeyski-dni-na-nasledstvoto.html", "text": "Ден на отворени врати организира Народното събрание на 16 септември. Сградата на законодателната институция ще може да бъде посетена от 10.00 часа до 17.00 часа. За втори път Народното събрание участва в инициативата Европейски дни на наследството, организирана от Столична община и Министерство на културата със съдействието на Френското посолство и Френския институт в България. Това съобщиха от пресцентъра на Народното събрание.\r\nВ 10.00 часа заместник-председателят на Народното събрание Цвета Караянчева ще посрещне първите посетители в сградата, обявена за паметник на културата от национално значение през 1955 г. Гостите ще могат да разгледат пленарната зала, кулоарите и постоянната експозиция, свързана с историята на законодателната институция. \r\nПредседателят на парламента Димитър Главчев ще разговаря в 16.30 часа с последните посетители в пленарната зала на Народното събрание. Той ще покани най-младите и най-любопитни сред тях в кабинета на председателя, ще им разкаже за дейността на институцията и ще отговори на техни въпроси. \r\nПроектът на сградата на Народното събрание е на архитект Константин Йованович. Той е бил представен от автора си през май 1884 г., а през ноември същата година е поставено началото на строежа на зданието. Изграждането и обзавеждането продължава до 1886 г. Между 1896 и 1899 се построява двуетажно крило от северната страна на сградата с помещения за канцеларии и архив на Народното събрание, а през 1925 г. започва изграждането на триетажно северно крило с чакалня, кулоари и архив. \r\nИнициативата Европейски дни на наследството се подкрепя от Съвета на Европа и от Европейската комисия и се провежда всяка година през септември. Първите дни на културното наследство са организирани през 1984 г. във Франция.", "date": "2017.09.15", "title": "Народното събрание ще отвори вратите си за граждани в рамките на инициативата Европейски дни на наследството"}
{"url": "http://www.focus-news.net/news/2017/09/15/2436247/spetsializiranata-prokuratura-povdigna-obvineniya-na-chetirima-dushi-za-razprostranenie-na-narkotitsi-v-slanchev-bryag.html", "text": "Специализираната прокуратура повдигна обвинения на четирима участници в организирана престъпна група за разпространение на наркотици в Слънчев бряг и други селища в страната. Те са задържани на 13 септември 2017 г. при специализирана операция на ГДБОП и Специализираната прокуратура в курортния комплекс. Това съобщиха от Апелативна специализирана прокуратура.\r\nСпоред събраните до момента доказателства Станимир К., Атанас П., Радослав М. и Дичко И. са започнали разпространението на наркотици като организирана група през януари 2017 г. От началото на летния сезон те пласирали предимно кокаин на чужденци и по-заможни българи в Слънчев бряг.\r\nПри извършените обиски и претърсвания при задържането на участниците в групата у Станимир К. са намерени и иззети 23,44 г. кокаин, разпределени в дози и подготвени за продажба. Част от тях са намерени в жилището му.\r\nПо-малко количество кокаин е открито и у Радослав М.\r\nС постановления на прокурор от Специализирана прокуратура на трима от задържаните е наложено прокурорско задържане до 72 часа. Днес, 15 септември 2017 г. ще бъде внесено искане в Специализирания наказателен съд за налагане на мярка за неотклонение „Задържане под стража“ за всеки от тримата.  На Дичко И. е наложена мярка „Парична гаранция“ от 2000 лв.", "date": "2017.09.15", "title": "Специализираната прокуратура повдигна обвинения на четирима души за разпространение на наркотици в Слънчев бряг"}
{"url": "http://www.focus-news.net/news/2017/09/15/2436248/varna-37-parvoklasnitsi-shte-se-obuchavat-v-edinstvenoto-uchilishte-na-teritoriyata-na-obshtina-vetrino-su-hristo-botev.html", "text": "На територията на община Ветрино има само едно училище, което според новия закон е преобразувано от средно общообразователно в средно училище. Това съобщи за Радио „Фокус” – Варна Ирина Маджарова, зам.-кмет на Община Ветрино. За учебната 2017/2018 година в СУ „Христо Ботев“ във Ветрино ще се обучават общо 319 ученици от първи до 12 клас. „От тях 262 са пътуващи от населени места в общината. От 9 населени места всъщност се извозват ученици в училището във Ветрино“, допълни Ирина Маджарова. Учениците, които ще се обучават в първи, втори, трети и осми клас, са разпределени в две паралелки. През новата учебна година в единственото училище на територията на община Ветрино ще се обучават 37 първокласници, които са разпределени в две паралелки. „Традиция е в нашето училище кметът да подарява книжка с български народни приказки на всички първокласници  с пожелание да се учат добре“, каза още Ирина Маджарова. Всички ученици, както и децата от подготвителните групи, са снабдени с учебни помагала, които са доставени още през месец август.\r\nМарияна ВАЛЕНТИНОВА", "date": "2017.09.15", "title": "Варна: 37 първокласници ще се обучават в единственото училище на територията на община Ветрино – СУ „Христо Ботев“"}
{"url": "http://www.focus-news.net/news/2017/09/15/2436249/d-r-angel-kunchev-izpushvaneto-na-edno-nargile-za-edin-chovek-se-ravnyava-sredno-na-100-tsigari.html", "text": "Изпушването на едно наргиле за един човек се равнява средно на 100 цигари. Това каза в интервю за Агенция „Фокус“ главният държавен здравен инспектор д-р Ангел Кунчев за вредата от наргилетата и електронните цигари. „Времевият ефект за пушене на наргиле никак не е за изключване. Една цигара се пуши средно за 2-3 минути, докато един сеанс на пушене на наргиле продължава от 20 до 80 минути или средно 45. С други думи виждате, че времетраенето на поглъщане на този обем е многократно по-голям, отколкото при пушенето на 1 или 2 цигари. Точно този заблуждаващ ефект, че уж е безвредно, всъщност изчисленията показват, че и като времево натоварване, и като натоварване с различни химически вредности, най-вече въглероден окис и канцерогенни вещества от изгарянето на въглените, изпушването на едно наргиле за 1 човек се равнява на 100 цигари“, коментира д-р Кунчев. По думите му това са 5 кутии цигари и е ясно, че не можем да говорим за някакъв по-слаб ефект и безвредност, а напротив - при редовно използване рискът за пушещите е по-голям. \r\n„Не говоря за това, че много често, макар че има индивидуални пластмасови накрайници, в тези компании мундщукът не се сменя и по няколко души пушат през него. Това вече създава допълнителни рискове за разпространение на заразни болести, респираторни инфекции и на херпес вируси, които са устойчиви и при подаване от уста в уста винаги можем да се сдобием с нещо такова“, каза още д-р Ангел Кунчев. \r\nЛюба АЛЕКСИЕВА", "date": "2017.09.15", "title": "Д-р Ангел Кунчев: Изпушването на едно наргиле за един човек се равнява средно на 100 цигари"}
{"url": "http://www.focus-news.net/news/2017/09/15/2436250/georgi-aleksandrov-kmet-na-selo-bata-seloto-e-bez-voda-veche-treti-den.html", "text": "В село Бъта няма вода вече трети ден, каза за Радио „Фокус“ – Пазарджик кметът на панагюрското село Георги Александров. Той обясни, че през тези дни са правени опити да се пуснат помпите и да се осигури някакво количество вода, но всеки път това е довеждало до нова авария. „Хората си купуват минерална вода за пиене, а за битови цели успяват да получат малки количества от кладенците, там, където има възможност“, коментира Александров. Той уточни, че ситуацията е неприятна и се предприемат спеши мерки за осигуряване на питейна вода за хората от селото.\r\nВаня НИКОЛОВА", "date": "2017.09.15", "title": "Георги Александров, кмет на село Бъта: Селото е без вода вече трети ден"}
{"url": "http://www.focus-news.net/news/2017/09/15/2436251/vazmozhni-sa-vremenni-prekasvaniya-na-elektrozahranvaneto-na-teritoriyata-na-pernishka-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Пернишка област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Пернишка област Община Брезник  \r\nНа 11.09.2017 г. /09:00 - 16:15 ч./ -  Долни Романци;  Завала\r\nНа 11.09.2017 г. /09:00 - 16:30 ч./; на 12.09.2017 г. /09:00 - 16:30 ч./; на 13.09.2017 г. /09:00 - 16:30 ч./; на 14.09.2017 г. /09:00 - 16:30 ч./; на 15.09.2017 г. /09:00 - 16:30 ч./; на 16.09.2017 г. /08:00 - 14:00 ч./ -  Гигинци\r\nНа 13.09.2017 г. /09:00 - 16:15 ч./ -  Кошарево;  Слаковци\r\nНа 14.09.2017 г. /09:00 - 16:15 ч./ -  Долна Секирна: Мтп&Quot; Д. Секирна&Quot; \r\nНа 15.09.2017 г. /09:00 - 16:15 ч./ -  Велковци, Общ. Брезник: с. Велковци, УПИ ІV-105, Кв. 40Община Перник  \r\nНа 11.09.2017 г. /08:00 - 16:30 ч./; на 12.09.2017 г. /08:00 - 09:00 ч. по искане на \"ЕСО\" ЕАД; 08:00 - 16:30 ч.; 10:00 - 11:00 ч. по искане на \"ЕСО\" ЕАД/ На 13.09.2017 г. /08:00 - 16:30 ч./; на 14.09.2017 г. /08:00 - 16:30 ч./; на 15.09.2017 г. /08:00 - 16:30 ч./ -  Вискяр: ІІ-253 Кв. 30\r\nНа 11.09.2017 г. /08:45 - 10:30 ч.; 08:45 - 16:30 ч.; 14:30 - 16:30 ч./ -  Дрен\r\nНа 11.09.2017 г. /08:45 - 10:30 ч.; 14:30 - 16:30 ч./ -  Горна Диканя;  Гълъбник;  Долна Диканя;  Старо село, Общ. Радомир;  Студена, Общ. Перник; Чуковец, Общ. Радомир\r\nНа 11.09.2017 г. /08:45 - 16:30 ч./ -  Гълъбник: В Ик - Помпи Гълъбник\r\nНа 11.09.2017 г. /09:00 - 16:30 ч./; на 12.09.2017 г. /08:00 - 09:00 ч. по искане на \"ЕСО\" ЕАД; 09:00 - 16:30 ч.; 10:00 - 11:00 ч. по искане на \"ЕСО\" ЕАД/ На 13.09.2017 г. /09:00 - 16:30 ч./; на 14.09.2017 г. /09:00 - 16:30 ч./; на 15.09.2017 г. /09:00 - 16:30 ч./ -  Зидарци\r\nНа 11.09.2017 г. /09:00 - 16:30 ч./; на 12.09.2017 г. /09:00 - 16:30 ч./; на 13.09.2017 г. /09:00 - 16:30 ч./; на 14.09.2017 г. /09:00 - 16:30 ч./; на 15.09.2017 г. /09:00 - 16:30 ч./ -  Перник: 1-ва, 10-та, 11-та, 12-та, 2-ра, 3-та, 4-та, 5-та, 6-та, 7-ма, 8-ма, 9-та, Рудничар\r\nНа 12.09.2017 г. /08:00 - 09:00 ч. по искане на \"ЕСО\" ЕАД; 10:00 - 11:00 ч. по искане на \"ЕСО\" ЕАД/ -  Батановци: Трети март, Шести септември, Акация, Александър Стамболийски, Батан войвода, Бистрица, Братя Миладинови, Васил Левски, Владимир Заимов, Георги Бенковски, Граово, Желю Демиревски, Княз Борис I, Коста Тричков, Любен Каравелов, Мах. Делниче, Никола Вапцаров, Панайот Волов, Св. Св. Кирил и Методий, Средорек, Старо село, Стефан Караджа, Стране, Струма, Трендафил Георгиев, Христо Ботев, Христо Смирненски, Шипка;  Богданов дол: Васил Левски, Витоша, Георги Сава Раковски, Иван Вазов, Иглика, Извор, Китка, Княз Александър Батенберг, Княз Борис I, Любен Каравелов, Люлин, Мах. Дълга Бара, Мах. Стаменова, Отец Паисий, Петър Берон, Пирин, Пчела, Рила, Стара планина, Струма, Теменуга, Хан Аспарух, Христо Ботев, Христо Смирненски, Цар Калоян, Цар Симеон, Чучулига;  Витановци: Васил Левски, Кракра Пернишки, П-Л ІV-241, Кв. 29, УПИ І-51 Кв. 14;  Гоце Делчев: Ючдорушко дере;  Дивотино: 3-ти март, 34069, Витоша, Втора, Двадесета, Двадесетивтора, Двадесетидевета, Двадесетиосма, Двадесетипета, Двадесетиседма, Двадесетитрета, Двадесетичетвърта, Двадесетишеста, Дванадесета, Девета, Деветнадесета, Десета, Единадесета, Кв29 УПИV -642, Комсомолска, Люлин, Махала Герен, Махала Ливаге, Махала Светавода, Махала Тенов дол, Миньор, Осемнадесета, Осма, Пета, Петдесета, Петдесетивтора, Петдесетипета, Петдесетитрета, Петнадесета, Първа, Рила, Седемнадесета, Седма, Слатина, Струма, Тенов дол, Тридесета, Тридесетивтора, Тридесетиосма, Тридесетипета, Тридесетипърва, Тридесетиседма, Тридесетитрета, Тридесетичетвърта, Тридесетишеста, Тринадесета, УПИ VIII - 296 Kb. 21, УПИ ІІ Кв. 746, Четвърта, Четирдесета, Четирдесетиосма, Четирдесетипета, Четирдесетиседма, Четирдесетитрета, Четринадесета, Шеста, Шестнадесета;  Люлин, Общ. Перник: V-614 Кв 59, Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Кв. 31, УПИ1-577, Мах. Лесков дол, Мах. Стакьовец и Манастира, Местн. Задбудилица, Осемнадесета, Осма, Пета, Петнадесета, ПИ 874, Първа, Седемнадесета, Седма, Трета, Тридесет и Осма, Тридесет и Седма, Тридесет и Шеста, Тридесета, Тринадесеста, Четвърта, Четиринадесета, Шеснадесета, Шеста;  Мещица: Адалберт Антонов, Александър Димитров, Александър Невски, Александър Стамболийски, Андрей Жданов, Васил Коларов, Васил Левски, Велин Сърбов, Генерал Гурко, Генерал Скобелев, Генерал Толбухин, Генерал Тотлебен, Гео Милев, Георги Бенковски, Георги Димитров, Георги Сава Раковски, Гоце Делчев, Даме Груев, Детелина, Детелина Минчева, Димитър Благоев, Димитър Каляшки, Еделвайс, Елена Георгиева, Елин Пелин, Захари Стоянов, Иван Вазов, Йордан Йовков, Йорданка Николова, Капитан Петко войвода, Кв. 3 УПИ VІІІ-165, Кокиче, Комсомолска, Ленко, Леонид Брежнев, Лилия, Лиляна Димитрова, Маршал Жуков, Митко Палаузов, Никола Вапцаров, Никола Парапунов, Октомврийска Революция, Пейо Яворов, път №63, Райна Княгиня, Рахила Ангелова, с. Мещица, Стадион, Пл. №140, Кв62, Свилен Русев, Сергей Румянцев, Синчец, Станке Димитров, ХVIII Кв. 55А, Юрий Гагарин, Ястребино;  Перник: Ахелой, Баба Тонка, Бараки ТМК Ленин, Бела Вода, Градина, Григорий Цамблак, Емине, Жк. Тева, ПИ 725. 25, Иван Асен Втори, Клокотница, Матей Преображенски, Рашо Димитров, Света гора, Симеон Радев, Симеоновград, Тева, Хан Аспарух, Хан Омуртаг, Цалева Круша, Цар Самуил;  Радуй;  Расник: Брод, Казанджийска, Околовръстен път;  Ярджиловци: Ален мак, Арда, Асен Китанов, Велин Асенов, Георги Димитров, Девети септември, Иван Алексиев, Йордан Станоев, Китка, Кракра, Никола Вапцаров, Оборище, Орниче, Осоица, Перник, Първи май, Рила, Свилен Русев, Средна гора, Стара планина, Струма, Тодор Димитров, Христо Смирненски\r\nНа 12.09.2017 г. /09:00 - 16:15 ч./ -  Селищен долОбщина Радомир  \r\nНа 11.09.2017 г. /09:15 - 10:30 ч.; 14:30 - 16:15 ч./; на 12.09.2017 г. /09:30 - 10:15 ч.; 09:30 - 11:30 ч.; 10:45 - 11:30 ч./ -  Кондофрей: Общ. Радомир\r\nНа 11.09.2017 г. /09:15 - 10:30 ч.; 14:30 - 16:15 ч./; на 12.09.2017 г. /09:30 - 10:15 ч.; 10:45 - 11:30 ч./ -  Владимир: ПИ 149 Кв, 14;  Долна Диканя\r\n Долни Раковец: Кв. 22, УПИ Х-206, М-Ст Банята, УПИ XI-306, П-Л ІХ-428, Кв. 27, УПИ 1-167 Кв. 11, УПИ ІІ-26, УПИ Хі-34, Кв. 1;  Друган: Vі-485, Кв. 45, Чачулова махала;  Радомир: Антим I, Априлско въстание, Божур, Васил Петлешков, Върба, Ген. Столетов, Детелина, Драва, Еделвайс, Здравец, Иван Георгиев, Иван Соколов, Иглика, Ильо войвода, Климент Охридски, Кокиче, Коста Миланов, Мах. Гьорева, Опълченска, Райко Даскалов, Райна Княгиня, Роза, Самарско знаме, Соболч, Станко Косовски, Трети март, Хан Омуртаг;  Стефаново, Общ. Радомир: Мах. Горни Раковец, Мах. Егреците, УПИ ІX-1083, 1084;  Червена могила\r\nНа 12.09.2017 г. /09:30 - 11:30 ч./ -  Долни РаковецОбщина Трън  \r\nНа 12.09.2017 г. /08:45 - 16:15 ч./ -  Ерул\r\nНа 13.09.2017 г. /09:00 - 10:15 ч.; 09:00 - 16:15 ч.; 14:00 - 16:15 ч./ -  Вукан: УПИ III-130 Кв. 12\r\nНа 13.09.2017 г. /09:00 - 10:15 ч.; 09:00 - 16:15 ч.; 14:00 - 16:15 ч./ -  Мрамор, Общ. Трън: Стълб 32, Клон А\r\nНа 13.09.2017 г. /09:00 - 10:15 ч.; 14:00 - 16:15 ч./ -  Бусинци;  Видрар;  Горна Мелна: 87;  Горочевци;  Докьовци;  Долна Мелна: НУПИ 12;  Дълга Лука: УПИ IV-71, Кв. 17;  Еловица, Общ. Трън;  Костуринци;  Къшле;  Лева река;  Пенкьовци;  Радово;  Стайчовци; Шипковица\r\nНа 14.09.2017 г. /09:00 - 10:30 ч.; 14:00 - 16:15 ч./ -  Трън: 8Ми март, Девети септември, Александър Стамболийски, Атанас Ботев, Бор, Васил Левски, Вельо Стоянов, Владо Васев, Владо Тричков, Връх, Възраждане, Георги Димитров, Гочо Гопин, Денчо Знеполски, Десета, Ева Волицер, Еднофамилни жилища, Здравец, Мах. Шиловец, Мир, Младост, Мосаловска, Народна Воля, Петко Д. Петков, Петър Асенов, Стадион, Стефан Караджа, Тако Пеев, Тенеси, Хаджи Димитър, Хараламби Стоянов, Христо Ботев, Чарчалат, Юрий Гагарин, Яким Тошков\r\nНа 14.09.2017 г. /09:00 - 16:15 ч./ -  Трън: Вельо Стоянов, Владо Тричков, Мосаловска.", "date": "2017.09.15", "title": "Възможни са временни прекъсвания на електрозахранването на територията на Пернишка област в периода 11-15 септември"}
{"url": "http://www.focus-news.net/news/2017/09/15/2436252/kaloyan-pargov-obrazovanieto-e-natsionalen-prioritet-za-bsp.html", "text": "Калоян Паргов, председател на ГС на БСП-София, даде интервю за Радио К2, след като откри учебната година във Втора английска езикова гимназия „Томас Джеферсън“. \"Когато човек прекрачва прага на родното училище, винаги се вълнува и го връхлитат спомени\", заяви Паргов. Той поздрави целият колектив на училището, което подготвя бъдещите елит на държавата. Паргов посочи, че когато е бил на 16 години, неговият учител по история го в провокирал да започне своето политическо обучение и развитие, защото за професионалната политика човек трябва да се готви още от училище. \"Образованието е национален приоритет за БСП. Трябва да се работи за преодоляване недостига на качествени кадри. Не само благоприятната данъчна среда е фактор, за да има повече инвестиции, но и образованите и подготвени кадри. Инвестициите в образованието сега ще дадат резултат след 20 години. Това е дълъг процес, който изисква диалог, разбиране и национално съгласие\", заяви още Калоян Паргов.", "date": "2017.09.15", "title": "Калоян Паргов: Образованието е национален приоритет за БСП"}
{"url": "http://www.focus-news.net/news/2017/09/15/2436253/pazardzhik-s-1-667-uchenitsi-zapochna-uchebnata-godina-v-obshtina-peshtera.html", "text": "С 1 667 ученици започна учебната година в община Пещера като те ще се обучават в шест училища и две професионални гимназии. Това съобщи за Радио „Фокус“ – Пазарджик Стоян Йовчев от общинската администрация. Символично откриване на учебните занятия в НУ “Михаил Каролиди“ е направил кметът на общината Николай Зайчев. „В своето изказване той първо се обърна към учителите с думите, че на тях се доверяваме, за да се развива нашето образование, а родителите призова да им имат доверие. Кметът обърна специално внимание на учениците и първолаците, на които каза, че от днес се качват на кораба на познанието, който среща доста плитчини, доста подводни камъни и те сблъскат с тях. В НУ “Михаил Каролиди“ днес своя първи учебен ден имаха 42-ма първокласници. Общо първокласниците в община Пещера са 172-ма. Всеки от тях получи като подарък от кмета сборника „Приказки за първолака“, уточни Йовчев. Той допълни, че  гост на празничния ден е бил и народният представител Десислава Костадинова.\r\nВаня НИКОЛОВА", "date": "2017.09.15", "title": "Пазарджик: С 1 667 ученици започна учебната година в община Пещера"}
{"url": "http://www.focus-news.net/news/2017/09/15/2436254/sliven-patnata-markirovka-pred-vsichki-detski-i-uchebni-zavedeniya-v-grada-e-vazstanovena.html", "text": "Пътната маркировка пред всички детски и учебни заведения в Сливен е възстановена. Това съобщиха за Радио „Фокус“ – Сливен от Община Сливен. Обезопасени са учебните заведения и детски градини в Сливен, кв. \"Речица\" и село Сотиря. Възстановена е пътната маркировка – пешеходни пътеки, пред входовете на училищата и детските заведения и на изкуствените неравности.\r\nЛипсващите и повредени пътни знаци са възстановени, както и повредените пътни ограждения.", "date": "2017.09.15", "title": "Сливен: Пътната маркировка пред всички детски и учебни заведения в града е възстановена"}
{"url": "http://www.focus-news.net/news/2017/09/15/2436255/benovska-razplaka-rumen-petkov-ot-abv-dokato-toy-napadashe-premiera-boyko-borisov-i-zashtitavashe-emko.html", "text": "Беновска разплака Румен Петков от АБВ, докато той нападаше премиера Бойко Борисов и защитаваше „Емко“, съобщиха от екипа на предаването на „Беновска пита“.\r\nНеочаквано в защита на оръжейното дружество с отнет лиценз „Емко“ и псевдособственика му Емилян Гебрев се включи ексвътрешният министър Румен Петков от АБВ с нарочна пресконференция. \r\nПетков прати Бойко Борисов да си ходи „смело с куфара на село“, „да освободи не само сградата на Министерски съвет, трябва да освободи площада, територията около жълтите павета“, препоръча на Борисов „освен заниманията с футбол с „Бистришките тигри” и белот с отбрана компания, той не би трябвало да има други ангажименти в България“. И обвини Борисов: „Това е престъпление, да унищожиш и да ставаш съучастник в унищожаването на комплекс като този с аргументи, които са нелепи“.\r\nОбаче Беновска разплака Петков с въпросите си. Петков заяви със сълзи и хлипания в гласа: “Чувствам вина, отнесете въпроса до прокуратурата, аз съм тук!“Ето пълна стенограма на диалога Беновска - Петков:\r\nИлиана Беновска: Г-н Петков, отговорете ясно и честно, какво всъщност дава повод на партия АБВ така пламенно да защитава „Емко”? Имате ли някакъв политически, финансов или бизнес интерес в оръжейната промишленост? Това е първият отключващ въпрос -  Вие като лице или партията АБВ? Второ, за политик с Вашия опит и огромно умение да бъдете дипломат изглежда малко странно, че молите медиите ние да станем проводник на Вашите тези. Информирал ли сте министър-председателя Борисов, въобще партията информирала ли е министър-председателя за това каква е Вашата позиция и ако имате наистина достоверни факти, запознали ли сте ги? Ще потърсите ли вие, като партия, парламентарен досег с парламентарно представените партии, защо не и с  министъра на икономиката Караниколов, към когото така хубаво упражнявате остроумието си, но ако пък той Ви зададе обратно въпроса: „Вие откъде имате толкова сведения?“, какво ще му отговорите? И третият ми въпрос е, като отговорен политик, Вие защитавате ли каузата, че държавата не трябва да защити своя интерес и интереса на своята промишленост, оръжейната в случая, а трябва всичко това да остане в ръцете на посредници и псевдособственици, на дружества, които всъщност представляват Цветан Василев, който фалира КТБ с огромен масив от пари? И последно, адвокат ли ставате на Красимир Каракачанов? Той малък ли е, та не може да излезе и да каже, че трябва да се проведе  Междуведомствен съвет за „Емко“, „Дунарит“ и КИНТЕКС в негово присъствие, а не в негово отсъствие?\r\nРумен Петков: О, Красимир Каракачанов не е малък! Всички сте го виждали! Може да бъде упрекнат в много неща , но не че е малък! На живо тегло тук никой от нас не може да се изправи срещу него! Битката ще бъде неравна….Първо: за интереси в оръжейния бизнес. Ние защитаваме военно-промишления комплекс на България и това е политика на АБВ от самото ни създаване. Кабинетът „Борисов 2” по същия безпардонен начин се опита да удари „Дунарит” преди две години и половина. И тогава смея да твърдя, че на първо място Кирил Цочев и нашата парламентарна група спасихме „Дунарит” Русе. Кабинетът „Борисов 2” се опита да извади ВМЗ „Сопот” от забранителния списък и да го пусне за приватизация или грабеж, който както иска така да го казва. След много силна, много авторитетна и обоснована намеса на г-н Кирил Цочев ВМЗ „Сопот” беше върнато в забранителния списък. Така че стремежът да бъдем полезни, да съхраним военно-промишления комплекс нито е възникнал миналата седмица, нито е въпрос на отношение към една или друга фирма. Аз затова подкрепям позицията, която председателят Проданов заяви, на първо място „Кинтекс”, държавната фирма, държавата съсипва държавната фирма „Кинтекс”.\r\nАз нямам абсолютно никакъв интерес в оръжейния бизнес, никакъв, ама дълбоко никакъв! Партия АБВ няма интерес в бизнеса! Това не е бизнес сдружение, това не е формация, която зад гърба си има аптеки, или бензиностанции, магазини плод-зеленчук, или магазини за конфекция. Това е сериозна политическа партия, която се бори за интересите на България.\r\nИнформиран ли е министър-председателят? Ако министър-председателят го е докарал извън парламентарна партия да го информира – смело с куфара за село! Трябва да освободи не само сградата на Министерски съвет, трябва да освободи площада, територията около жълтите павета. Аз обаче, съгласувано с нашия председател, съм информирал министър Каракачанов и съм го информирал детайлно за всичко, което ние знаем. И съм му заявил и нашата позиция, детайлно. И съм настоявал пред него да се заеме от Министерството на отбраната една важна позиция. Разговарял съм по въпроса със секретаря на междуведомствения съвет ген. Аню Ангелов. И смея да твърдя, с риск да ме обвинят, че ставам негов адвокат, че ген. Ангелов е на дълбоко принципна позиция. Той има убеждението какво е военно-промишления комплекс за интереса на България и се е стремял да го защити. И аз съм уверен в това. Ген. Ангелов по същество беше ключовият фактор за спасяването на „Дунарит”, имам предвид от администрацията преди две години и половина. \r\nДържавата не трябва ли да защити интересите си? Трябва! За да защити интересите си трябва да изгони, изрита, изпъди това явление министъра на икономиката. Той е съучастник в съсипването на държавната фирма „Кинтекс”. Държавата трябва, за да запази себе си, да хигиенизира своите структури. Казвам още веднъж, има приемо-предавателни протоколи, с които „Кинтекс” е собственик на определена продукция. Частната фирма „Армако” изнася стока, произведена онзи ден от същата фирма „Емко”. Държавната фирма „Кинтекс” не изнася. Ние искаме да защитим държавния интерес. Всички действия на държавата в защита на държавния интерес ще бъдат подкрепени. \r\nДа се борим с посредниците? Борбата от страна на държавата с посредниците е факт, за съжаление. Унищожават „Кинтекс”. „Кинтекс” е посредник, „Емко” е производителят, „Кинтекс” е посредникът. „Кинтекс” реализира близо 40 милиона печалба тази година от производства в частния сектор. „Аркус”, „Емко”, държавната ВМЗ „Сопот”. „Кинтекс” е посредник, ако някой не знае, „Кинтекс” е една сграда и 36 декара на морето. Това е „Кинтекс”. И служители в тази сграда с повече или по-малко опит, които вършат този строго специфичен вид бизнес в интерес на България. Сега, ако премиерът е разбрал борбата с последниците като унищожаване на „Кинтекс”, този икономически министър е неговият министър. Ненадминат ще остане за десетилетия напред в това, което направи.\r\nНе виждам защо трябва да коментирам г-н Цветан Василев, собственик ли е, не е ли собственик. Не е наша работа. Но за си мисля, че опитите в момента да се внуши на българското общество, че проблемът във военно-промишления комплекс е резултат от сблъсък между Цветан Василев и Делян Пеевски не са много близо до истината. В разговорите, които съм имал, поради дългия си живот познавам немалко хора, у мен остава впечатление, че има други играчи или най-малкото друг играч.\r\nИлиана Беновска: Как се казва?\r\nРумен Петков: Добрин Иванов ,фирма ДИПИ ЕООД  или нещо от сорта. Аз не го познавам човека. Но ако за всички тези неща министър-председателят ще разбира от дейци на свободна практика, значи пак казвам, освен заниманията с футбол с „Бистришките тигри” и белот с отбрана компания, той не би трябвало да има други ангажименти в България. Това е престъпление, да унищожиш и да ставаш съучастник в унищожаването на комплекс като този с аргументи, които са нелепи. Ще унищожава посредниците! Как ще унищожиш „Кинтекс” бе, колега, това е фабрика на 60 години! \r\nИлиана Беновска: Г-н Петков, Вие като нападате така министър-председателя Борисов, няма нужда да го коментирам, може би с точни за Вас, но подигравателни квалификации ...\r\nРумен Петков: Кое от това, което казах, не е вярно?\r\nИлиана Беновска: „Да си хваща куфара”, „да ходи на село”, какво казахте там?\r\nРумен Петков: Добре, нека да остане в Банкя! Даже и в Бояна! Аз така, малко иносказателно го казвам. Не нападам, аз констатирам. Той отговаря за двамата министри, които удариха, тримата министри, в това число министъра на вътрешните работи, военно-промишления комплекс по безпардонен начин. Държавната фирма „Кинтекс” е посредникът, това е единственият официален посредник в България, държавната фирма „Кинтекс”. Той е флагманът на битката с посредниците, тоест той официализира похода на държавата срещу „Кинтекс”, като казва, че се бие с посредниците. „Кинтекс” от какво живее? „Кинтекс” живее от това, че продава произведеното във ВМЗ, в „Аркус”, това е „Кинтекс”! Ами като ще се бием с посредниците, резултатът е налице. „Кинтекс” ще го фалират сега. Дано да греша, но ще е необходима изключително сложна дипломация на най-високо ниво, за да бъде невкаран „Кинтекс” в черния списък на Индия. Казвам го с болка, аз не нападам! Кажете ми кое от това, което съм казал, не е вярно?\r\nИлиана Беновска: Но само да довърша въпроса наистина, искам да Ви попитам всъщност какво искате да направите? Да предизвикате оставка на Борисов, да има нови избори, да има протести?\r\nРумен Петков: Да спасим военно-промишления комплекс! Аз мисля, че председателят Проданов го каза много ясно в началото. Потретям – нашата идея е да спасим военно-промишления комплекс, да спасим „Кинтекс”, да спасим производителите на тази много специфична продукция с трудно реализируем пазар поради спецификите си.\r\nИлиана Беновска: И може ли да вдигнете малко завесата за това име, което казахте - Добрин Иванов ,фирма ДИПИ ЕООД , така ли беше ?\r\nРумен Петков: Не мога, казах, че не познавам човека!\r\nИлиана Беновска: Защо го споменавате тогава?\r\nРумен Петков: Защото медиите са го споменали и аз съм го прочел.\r\nИлиана Беновска: Как се казваше?\r\nРумен Петков: Добрин Иванов или нещо от сорта.\r\nИлиана Беновска: Защо цитирате нещо, в което не сте сигурен?\r\nРумен Петков: Чувствам вина, отнесете въпроса до прокуратурата, аз съм тук!\r\nИлиана Беновска: Чакайте сега, Румен Петков не е малък, за да прецени дали да отговори!\r\nРумен Петков: Чувствам вина!\r\nИлиана Беновска: Няма да го говорите повече? Горкото момче!\r\nРумен Петков: Да, няма (с разплакан глас и хлипания ), аз съм Ви задължен, извадихте ме от това недоразумение!", "date": "2017.09.15", "title": "Беновска разплака Румен Петков от АБВ, докато той нападаше премиера Бойко Борисов и защитаваше „Емко“"}
{"url": "http://www.focus-news.net/news/2017/09/15/2436256/d-r-angel-kunchev-mnogo-chesto-proizvoditeli-si-pozvolyavat-da-dobavyat-malki-kolichestva-v-tyutyuna-za-nargileta-veshtestva-koito-vodyat-do-pristrastyavane.html", "text": "Има данни и то сериозни, че много често производители си позволяват да добавят в малки количества различни вещества, които водят до пристрастяване с цел хората да продължат да търсят този продукт и да пушат от него. Това каза в интервю за Агенция „Фокус“ главният държавен здравен инспектор д-р Ангел Кунчев за вредата от наргилетата и електронните цигари. „Фактът, че имаме такива доказани случаи, макар и рядко, от органите на МВР, а имаме случаи и на тийнейджъри в по-ниска възраст, които след изпушване на едно наргиле в рамките на 30-40 минути, са имали нужда от лекарска помощ на базата на получена хипоксия, е достатъчно доказателство за наистина вредния ефект от пушенето, особено в ниските възрасти. Говоря най-вече за тийнейджъри и деца под тази възраст – на 10-12 години“, коментира д-р Кунчев. По думите му засега има един регистриран случай такъв случай от Южна България. „Другото е по данни на МВР, че наистина е имало случаи на доказване на вещества, които са добавени. Ние няма как да сме сигурни точно какво се съдържа. Да, там пише сушени плодове и билки, което звучи прекрасно, но какво стои зад това, е трудно да се докаже“, каза още д-р Ангел Кунчев. \r\nЛюба АЛЕКСИЕВА", "date": "2017.09.15", "title": "Д-р Ангел Кунчев: Много често производители си позволяват да добавят малки количества в тютюна за наргилета вещества, които водят до пристрастяване"}
{"url": "http://www.focus-news.net/news/2017/09/15/2436257/afp-madrid-zatyaga-kontrola-varhu-razhodite-na-kataloniya.html", "text": "Испания ще засили контрола върху разходите на Каталония, за да попречи на автономния регион да използва средства за организиране на референдума за независимост, предава AFP, като се позовава на изявление на испанския финансов министър Кристобал Монторо.\r\n„Гарантираме, че нито едно плащане от тази администрация няма да бъде насочено към незаконна дейност\", увери  Монторо в рамките на пресконференция в Мадрид. Тереза Герова", "date": "2017.09.15", "title": "AFP: Мадрид затяга контрола върху разходите на Каталония"}
{"url": "http://www.focus-news.net/news/2017/09/15/2436258/varna-poludnevnata-detska-gradina-v-selo-nevsha-shte-bade-zakrita-zaradi-lipsa-na-detsa.html", "text": "Полудневната детска градина в село Невша ще бъде закрита заради липса на деца. Това съобщи за Радио „Фокус” – Варна Ирина Маджарова, зам.-кмет на Община Ветрино. Тя отбеляза, че детските градини на територията на община Ветрино са две с три филиала. „За съжаление, полудневната ни детска градина, която съществуваше досега в село Невша, ще бъде закрита с решение на Общинския съвет и през тази учебна година няма да съществува. Децата от село Невша ще бъдат извозвани в целодневната детска градина във Ветрино с осигурен транспорт на общината. Закрива се поради малкия брой деца в населеното място. За да съществува като полудневна детска градина, трябва да има минимум шест деца, а те са две-три“, уточни Ирина Маджарова.\r\nМарияна ВАЛЕНТИНОВА", "date": "2017.09.15", "title": "Варна: Полудневната детска градина в село Невша ще бъде закрита заради липса на деца"}
{"url": "http://www.focus-news.net/news/2017/09/15/2436259/vazmozhni-sa-vremenni-prekasvaniya-na-elektrozahranvaneto-na-teritoriyata-na-kyustendilska-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Кюстендилска област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Кюстендилска област Община Бобов дол  \r\nНа 13.09.2017 г. /09:00 - 16:00 ч./; на 14.09.2017 г. /09:00 - 16:00 ч./ -  Коркина: Коркина\r\nНа 13.09.2017 г. /10:30 - 10:45 ч.; 10:30 - 11:30 ч.; 11:15 - 11:30 ч.; 14:00 - 15:00 ч.; 14:00 - 14:15 ч.; 14:45 - 15:00 ч./ -  Шатрово: 067016, Vі-255, Кв. 27\r\nНа 13.09.2017 г. /10:30 - 10:45 ч.; 10:30 - 15:00 ч.; 10:30 - 11:30 ч.; 11:15 - 11:30 ч.; 14:00 - 15:00 ч.; 14:00 - 14:15 ч.; 14:45 - 15:00 ч./ -  Паничарево: УПИ-Vі-102, Кв. 16\r\nНа 13.09.2017 г. /10:30 - 10:45 ч.; 11:15 - 11:30 ч.; 14:00 - 14:15 ч.; 14:00 - 15:00 ч.; 14:45 - 15:00 ч./ -  Локвата;  Мали Върбовник: УПИ - 1-9;  Мламолово: 371, VI-618, Кв. 19, VII-389, Кв. 30, Бор, Бузлуджа, Вихър, Горещица, Еделвайс, Елин Пелин, Здравец, Иглика, Колош, Крайречека, Люляк, Марица, Местност Асара, Миньорска, Мусала, Никола Вапцаров, Осогово, Пионер, Пирин, Първи май, Рила, Родопи, Роза, Росица, Руен, Спартак, Станке Димитров, Стопански двор, Сълзица, Теменуга, Тинтява, Яворов, Ягода, Янтра;  Пастух: Местност Падина;  Циклово\r\nНа 13.09.2017 г. /10:30 - 10:45 ч.; 11:15 - 11:30 ч.; 14:00 - 15:00 ч.; 14:00 - 14:15 ч.; 14:45 - 15:00 ч./ -  Баланово: Стопански двор, ХІІІ - 329, Кв. 16;  Блато: Махала Хановете, Местност Турските ниви;  Големо село: VI, Кв. 10, ПИ 361, Кв. 37, ПИ 452, Кв. 3;  Голям Върбовник: 011066, 262, УПИ VIII-277, Кв. 23, УПИ ІІІ 247, Кв. 25;  Мало село: IV-17, Кв. 3, Станке Димитров, УПИ Vі-3, Кв. 1;  Мърводол;  Палатово: 083002\r\nНа 13.09.2017 г. /10:30 - 11:30 ч.; 10:30 - 10:45 ч.; 11:15 - 11:30 ч.; 14:00 - 14:15 ч.; 14:00 - 15:00 ч.; 14:45 - 15:00 ч./ -  Долистово: I-89, Кв. 25, ХII-257, Кв. 19\r\nНа 14.09.2017 г. /08:00 - 08:15 ч./ -  Коркина: Коркина, Х-21, Кв. 2\r\nНа 15.09.2017 г. /09:00 - 16:00 ч./ -  Горна Козница: П-Л ХіV-234, Кв. 23Община Дупница  \r\nНа 11.09.2017 г. /09:00 - 16:00 ч./ -  Бистрица, Общ. Дупница: Вела Пеева, Гергана, Кирил и Методий, Комсомолска, Ленин, Лоза, Максим Горки, Малина, Отец Паисий, Първи май\r\nЗа периода 11-16.09.2017 г. /09:00 - 16:00 ч./ -  Тополница, Общ. Дупница: Местност Дрено, НУПИ-1609\r\nНа 11.09.2017 г. /09:45 - 10:00 ч.; 09:45 - 15:00 ч.; 14:45 - 15:00 ч./ -  Фролош\r\nНа 11.09.2017 г. /09:45 - 10:00 ч.; 14:45 - 15:00 ч./ -  Бадино: УПИ - ІІ-113, Кв. 21;  Бобошево: Махала Въртен камък;  Боровец: II-259, Кв. 14, XVIII-263 Кв. 14, УПИ-І;  Бураново: 007004, 023014, 025033, 267, Селището, ХIII-483, Кв. 50;  Джерман: 013024, 017022, 059050, Асен Орански, Бор, Васил Демиревски, Васил Левски, Вилна зона, Георги Димитров, Георги Трайков, Димитър Симонски, Дупнишка Комуна, Еделвайс, Здравец, Иглика, Калдръмо, Кирил и Методи, Кокиче, Коста Петров, Любен Шилегарски, Люляк, Мара Петлякова, Местност Бела Вода, Местност Голямата Порта, Местност Еминица, Местност Китева ливада, Местност Кръсто, Местност Мали Бельов дол, Местност Площа, Местност Пульова Воденица, Местност Силимандере, Никола Чуковски, Партизанска, Рила, Ропотамо, Самуил, Скакавица, Стопански двор, Теменуга, УПИ II-24, Христо Ботев, Цар Крум, Юри Гагарин, Явор;  Драгодан: №000026, Извън регулация, Махала Ортакчийска;  Дупница: 68789. 25. 34, 68789. 28. 351, Ана Малашевска, Ботьо Петков, Люляк, Местност Бунищерица, Местност Злево, Местност Пульова Воденица, Местност Сух Андък, Отец Полихроний, Прогона, Разметаница, Свети Иван Рилски, Свобода;  Крайни дол: ХIх-51;  Крумово, Общ. Кочериново;  Мурсалево: 200002, 244, Кв. 12, III- 279, V-688 Кв. 66, Александър Стамболийски, Бузлуджа, Варшава, Васил Демиревски, Васил Левски, Васко Манолов, Вела Пеева, Волга, Гео Милев, Георги Раковски, Главен път 79, Димитър Благоев, Дунав, Жданов, Ивайло, Калин, Калоян, Клокотница, Кокиче, Крум Шушков, Люлин, Македония, Мара Малеева, Марек, Москва, Мусала, Никола Вапцаров, Осогово, Плиска, Поп Андрей, Прага, Рила, Септемврийска Слава, Стопански двор, Струма, Тинтява, Толбухин, Хавана, Хаджи Димитър, Христаки Павлович, Христо Ботев, Шейново, Шипка, Юри Гагарин, Яне Сандански;  Слатино, Общ. Бобошево: IV-123, Кв. 15, XVI - 385, Кв. 6, Александър Стамболийски, Божур, Бор, Бузлуджа, Валивос, Вихрен, Демокрация, Детелина, Дупница, Здравец, Иван Вазов, Иглика, Изгрев, Кокиче, Лоза, Местност Герена, Местност Слатинско Ханче, Минерални Води, Минзухар, Момина Сълза, Морава, Никола Вапцаров, Отец Паисий, ПИ 053012, Пирин, Рила, Роза, Руен, Стопански двор, Студен кладенец, Съгласие, Сълза, Христо Смирненски, Цар Борис;  Усойка: Бор, Васил Левски, Гагарин, Е79, Иван Вазов, Кокиче, Любен Каравелов, Люляк, Малина, Мерковица, Местност Будаковица, Местност Орловица, Пирин, Подем, Рила, Св. Иван Рилски, Свобода, Стефан Караджа, Стопански двор, Тополите, Трети март, Хан Аспарух, Христо Ботев, Цветковица, Череша, Яворов\r\nНа 11.09.2017 г. /09:45 - 15:00 ч.; 09:45 - 10:00 ч.; 14:45 - 15:00 ч./ -  Цървище: Махала Ореевица, Цървище\r\nНа 12.09.2017 г. /09:00 - 10:00 ч.; 15:00 - 16:00 ч./; на 14.09.2017 г. /09:00 - 10:00 ч.; 09:15 - 10:00 ч.; 15:00 - 16:00 ч./ -  Гюргево\r\n Дупница: 68789. 21. 19, 87727, 16, 179, Джерман, Дренски рид, Извън регулация, Изгрев, Каваклия, М. Динката, Местност Барактарица, Местност Драгоина могила, Местност Дренски рид, Орлинска, Отец Атанасий Чолаков, Отовица, Разметаница, Самоковско шосе, Самораново Пром. Зона, Саморанска, Софийско шосе, Стръмна;  Крайници: 39339. 117. 68, 39339. 142. 19, Александър Димитров, Александър Стамболийски, Андрей Жданов, Априлско Въстание, Арда, Асен Златаров, Баба Е Механджийска, Баба Тонка, Батак, Бончук, Бузлуджа, Васил Демиревски, Васил Коларов, Васил Левски, Васко Манолов, Верила, Волга, Възраждане, Генерал Заимов, Гео Милев, Георги Бенковски, Георги Раковски, Гергана, Джубрена, Димчо Дебелянов, Добри Чинтулов, Дунав, Дупнишка Комуна, Еделвайс, Жабокрек, Захари Стоянов, Здравец, Ивайло, Иван Вазов, Йордан долдуров, Йорданка Николова, Кирил и Методий, Кирил Овчарченски, Климент Охридски, Кокиче, Костадин Чорбаджийски, Крайречна, Любен Каравелов, Максим Горки, Малчика, Мара Петлякова, Местност Гугугица, Младост, Неофит Рилски, Одрин, Осми март, Отец Паисий, Паисий Хилендарски, Панайот Волов, Пейо Яворов, Петко Славейков, Пролетарска, Райко Даскалов, Рила, Самуил, Солун, Ст. Димитров, Стопански двор, Стоян Лудев, Трети Гв. Полк, Хаджи Димитър, Хан Аспарух, Христо Ботев, Христо Механджийски, Чаталджа, Черно Море, Яне Сандански;  Самораново: Митко Палаузов, Саморанска;  Сапарева Баня: 65365. 46. 10, XV-2268, Кв. 44, Албена, Александър Стамболийски, Болярица, Бор, Валявица, Васил Петлешков, Верила, Веслец, Вихрен, Волов, Германея, Джерман, Джуганица, Димитър Чучуганов, Иван Вазов, Иван Рилски, Йордан Михайлов, Йордан Попмихайлов, Кирил и Методи, Коста Петров, Лакатница, Лоза, Любен Каравелов, Местност Бончук, Местност Под селото, Момина Сълза, Никола Вапцаров, Отец Паисий, Плиска, Победа, Пролет, Раковски, Рила, Св. Илия, Синчец, Скобелев, Славяни, Стефан Караджа, Стоил Косовски, Стопански двор, Тинтява, УПИ 65365. 46. 56 Средна Вода, Фенерка, Хан Аспарух, Христо Ботев, Чавдар войвода, Юри Гагарин;  Сапарево: 00455042, 045132, X-2698, І-2332, Кв. 66, Айдарска, Бачо Киро, Божур, Бузлуджа, Васил Левски, Венелин, Верила, Витоша, Вражалец, Дамка, Иглика, Извора, Искър, Калоян, Киндо, Лале, Минзухар, Могилата, Морава, Мусала, Найден Дринов, Никлин камък, Осми март, Павел Бобеков, Паисий, Пейо Яворов, Планинец, Райна Княгиня, Ридо, Ръжана, Седемте Рилски Езера, Средна гора, Старио камък, Стопански двор, Струма, Теменужка, Тодор Влайков, Хаджи Димитър, Хаджи Иван, Хан Аспарух, Христо Ботев, Цар Асен, Шипка, Ягода;  Червен Брег: Александър Стамболийски, Баба Парашкева, Баба Тонка, Бачо Киро, Бенковски, Бончук, Бузлуджа, Васил Демиревски, Васил Коларов, Васил Левски, Верила, Гагарин, Георги Димитров, Гурко, Джубрена, Димитър Благоев, Иван Вазов, Йорданка Николова, Кирил и Методий, Лиляна Димитрова, Любен Каравелов, Максим Горки, Малчика, Маршал Толбухин, Местност Могилите, Местност Рибарници, Митко Палаузов, Мусала, Никола Вапцаров, Оборище, Общ. Дупница, Опълченска, Партизанска, Пионерска, Плиска, Райна Княгиня, Раковски, Рила, Станке Димитров, Стопански двор, Трети Гвардейски Полк, Хаджи Димитър, Хан Аспарух, Христо Ботев, Христо Смирненски, Шипка;  Яхиново: 87727. 13. 18. 2, 87727. 14. 69, 87727. 17. 1, 87727. 20. 2, 87727. 203. 284, Алеко Константинов, Ангел Кънчев, Бузлуджа, Васил Априлов, Васил Демиревски, Васил Левски, Генерал Гурко, Генерал Скобелев, Генерал Столетов, Георги Раковски, Девети септември, Димчо Дебелянов, Доктор Петър Берон, Иван Вазов, Иглика, Йордан Йовков, Йорданка Николова, Кокиче, Коста Петров, Любен Каравелов, Марин Дринов, Марсилия, Местност Полето, Опълченска, П Р Славейков, Патриарх Евтимий, Пейо Яворов, река Джубрена, Стефан Караджа, Стопански двор, Трети март, УПИ - II Кв. 39, Христо Ботев, Яхинско шосе\r\nНа 12.09.2017 г. /09:00 - 16:00 ч./ -  Бистрица, Общ. Дупница: Александър Стамболийски, Ален мак, Бригадирска, Вапцаров, Васил Демиревски, Георги Димитров, Горица, Димитър Благоев, Иван Вазов, Иглика, Кв. 50, Кирил и Методий, Кольо Фичето, Крайречна, Ленин, Осми март, Пионерска, Първи май, Теменуга, Фенерка, Христо Ботев\r\nНа 12.09.2017 г. /09:00 - 16:00 ч./ -  Червен Брег: Баба Парашкева, Верила, Георги Димитров, Гурко, Местност Могилите, Опълченска, Пионерска, Стопански двор, Трети Гвардейски Полк\r\nНа 13.09.2017 г. /09:00 - 11:30 ч./ -  Бистрица, Общ. Дупница: 04220. 8. 70, Бригадирска, Гергана, Здравец, Кирил и Методий, Кольо Фичето, Комсомолска, Местност Мантарлия, Мусала, Осми март, Победа, Първи май, Русалка, Теменуга, Христо Ботев\r\nНа 13.09.2017 г. /13:00 - 16:00 ч./ -  Крайници: Баба Тонка, Васил Левски, Георги Раковски, Дупнишка Комуна, Иван Вазов, Кирил и Методий, Кирил Овчарченски, Кокиче, Любен Каравелов, Младост, Петко Славейков, Трети гв. полк, Христо Ботев, Яне Сандански\r\nНа 14.09.2017 г. /09:00 - 16:00 ч./ -  Крайници: 39339. 117. 68, Александър Димитров, Асен Златаров, Баба Е Механджийска, Васил Коларов, Верила, Генерал Заимов, Георги Бенковски, Гергана, Джубрена, Дунав, Захари Стоянов, Крайречна, Неофит Рилски, Самуил, Солун, Стопански двор, Трети гв. полк, Хаджи ДимитърОбщина Кюстендил  \r\nНа 11.09.2017 г. /09:15 - 10:00 ч.; 09:15 - 16:00 ч./; на 14.09.2017 г. /09:30 - 10:30 ч.; 15:00 - 16:00 ч./; на 15.09.2017 г. /09:30 - 16:00 ч.; 15:00 - 16:00 ч./ -  Берсин: Александър Стамболийски, Асен Златаров, Бузлуджа, Васил Коларов, Васил Левски, Вола, Възраждане, Георги Димитров, Георги Зарев, Георги Раковски, Гоце Делчев, Димитър Благоев, Димитър Каляшки, Иван Вазов, Извън регулация, Козлодуй, Комунизъм, Махала Стубела, Полет, Първи май, Свобода, София, Хаджи Димитър, Христо Смирненски, Чавдар\r\nЗа периода 11-15.09.2017 г. /09:00 - 16:00 ч./ -  Кюстендил: Бузлуджа, Дрин, Комплекс Изток, Местност Дренов дол, Местност Николичевски път, Местност Полски Имоти, Прогона\r\nНа 11.09.2017 г. /09:15 - 10:00 ч./; на 14.09.2017 г. /09:30 - 10:30 ч.; 15:00 - 16:00 ч./; на 15.09.2017 г. /09:30 - 16:00 ч.; 15:00 - 16:00 ч./ -  Длъхчево-Сабляр: Мах. Милчовска, Местност Орехчето;  Пелатиково: Мах. Брусарска, Мах. Бумбарска, Мах. Горовска, Мах. Дръчките, Мах. Карпуска, Мах. Кацарска, Мах. Леската, Мах. Лодарска, Мах. Манчовска, Мах. Орешарска, Мах. Очипалска, Мах. Попанска, Мах. Раковска, Мах. Селишка, Мах. Суровичка, Мах. Сърнатичка, Мах. Траянци, Мах. Тръстеник, Мах. Харизанска, Мах. Чифлико, Мах. Шеовци, Мах. Шишовска, Мах. Шопска, Мах. Янкуловци;  Рашка Гращица: Александър Стамболийски, Асен Китанов, Васил Коларов, Васил Левски, Георги Бенковски, Георги Димитров, Георги Раковски, Девети септември, Зора, Махала Гьошевска, Махала Каменичка, Махала Лазовска, Махала Начковска, Махала Ненкова, Махала Сухар, Никола Вапцаров, Пролет, Стоян Заимов, Христо Ботев;  Смоличано: Махала Бачовска, Махала Беловинска, Махала Габерлийска, Махала Гьоревци, Махала Каргалий, Махала Мангелска, Махала Миринска, Махала Райков рид, Махала Реката, Махала Св. Ана, Махала Сделище, Махала Хаджийска, Махала Чифлико, Махала Чорбаджийска, Махала Чукарлийска, Махала Юговци;  Страдалово: Мах. Борачичка, Мах. Геберо, Мах. Дъбовска, Мах. Заячка, Мах. Иванковци, Мах. Кьосевци, Мах. Лингурска, Мах. Логодашка, Мах. Нечемска, Мах. Орничарска, Мах. Пешовска, Мах. реката, Мах. Рудишка, Мах. Рудище, Мах. Стамболийска, Мах. Шаинска, Мах. Ширилийска, Мах. Шияне, Мах. Шиячка\r\nНа 11.09.2017 г. /09:15 - 10:00 ч.; 09:15 - 16:00 ч./; на 14.09.2017 г. /09:30 - 10:30 ч.; 15:00 - 16:00 ч./; на 15.09.2017 г. /09:30 - 16:00 ч.; 15:00 - 16:00 ч./ -  Ваксево: Александър Стамболийски, Васил Коларов, Васил Левски, Георги Димитров, Деветнадесета, Деветнадесети Февруари, Димитър Благоев, Димитър Евтимов, Димитър Каляшки, Елешница, Зафир Николов, Кирил и Методий, Койно, Ленин, Махала Адамска, Махала Албания, Махала Баздарска, Махала Бантовска, Махала Бела Вода, Махала Воденичарска, Махала Горна Йовчовска, Махала Горчовска, Махала Гошевска, Махала Грънчарска, Махала Гърличка, Махала Гъскарска, Махала Гюрова, Махала Димовска, Махала Долна Дралевска, Махала Долна Йовчовска, Махала Дралевска, Махала Дърманска, Махала Занева, Махала Заячка, Махала Испорска, Махала Йовкинска, Махала Кадрамска, Махала Камберска, Махала Каменичка, Махала Карамфиленска, Махала Ковачка, Махала Котаранска, Махала Кузумска, Махала Кумбазка, Махала Лазарска, Махала Лапевска, Махала Лесичкова, Махала Маджирска, Махала Маринкова, Махала Михтарска, Махала Моравска, Махала Мулова, Махала падинарска, Махала Парлапанска, Махала Песокарска, Махала Петачка, Махала Пупулска, Махала Рановска, Махала Русулска, Махала Сапунджийска, Махала Селишка, Махала Семенска, Махала Симонска, Махала Соколовска, Махала Соколчева, Махала Средна махала, Махала Станковска, Махала Стойчовска, Махала Тасковска, Махала Текемска, Махала Треновска, Махала Хаджийска, Махала Цанкина, Махала Чорбаджийска, Махала Чукарлийска, Махала Шаренкова, Махала Шукалска, Махала Юзунска, Никола Важаров, Никола Камбера, Никола Мирчев, Славчо Павлов, Сотир Васев, Стоядин Иванов, Хаджи Димитър, Христо Ботев, Юри Гагарин;  Илия: Мах. Груйовска, Мах. Делийска, Мах. Карадачка, Мах. Кацарска, Мах. Левковци, Мах. Миленска, Мах. Мишовска, Мах. Ралинска, Мах. рекалийска, Мах. Тузлучка, Мах. Чукарска;  Лелинци: Васил Левски, Махала Горна;  Неделкова Гращица;  Църварица: Мах. Гракалска, Мах. Карадачка, Мах. Копривен, Мах. реката, Мах. Укалска\r\nНа 11.09.2017 г. /09:15 - 10:00 ч.; 09:15 - 16:00 ч./; на 14.09.2017 г. /09:30 - 10:30 ч.; 15:00 - 16:00 ч./; на 15.09.2017 г. /15:00 - 16:00 ч./ -  Еремия: Махала Брезалийска, Махала Бумбарска, Махала Влашка, Махала Геровска, Махала Гугушанска, Махала Златковска, Махала Ивановска, Махала Керелска, Махала Ковачка, Махала Костовска, Махала Лесовска, Махала Манчовци, Махала Марковска, Махала Мурджовска, Махала Мухтийска, Махала Пенковска, Махала рекалска, Махала Сарамандовци, Махала Секалска, Махала Стаменковци, Махала Стойковска, Махала Тинтилиговска, Махала Тотевска, Махала Фудулска, Махала Цинцовска, Махала Цоцоманска, Махала Чифличка, Махала Чукардова, Махала Шопска, Махала Щърбевци, Махала Якимовска, Махала Яновска\r\nНа 11.09.2017 г. /09:15 - 16:00 ч./ -  Длъхчево-Сабляр: Мах. Милчовска, Местност Орехчето;  Пелатиково: Мах. Брусарска, Мах. Бумбарска, Мах. Горовска, Мах. Дръчките, Мах. Карпуска, Мах. Кацарска, Мах. Леската, Мах. Лодарска, Мах. Манчовска, Мах. Орешарска, Мах. Очипалска, Мах. Очипалска, Мах. Попанска, Мах. Раковска, Мах. Селишка, Мах. Суровичка, Мах. Сърнатичка, Мах. Траянци, Мах. Тръстеник, Мах. Харизанска, Мах. Чифлико, Мах. Шеовци, Мах. Шишовска, Мах. Шопска, Мах. Янкуловци,;  Рашка Гращица: Александър Стамболийски, Асен Китанов, Васил Коларов, Васил Левски, Георги Бенковски, Георги Димитров, Георги Раковски, Девети септември, Зора, Махала Гьошевска, Махала Каменичка, Махала Лазовска, Махала Начковска, Махала Ненкова, Махала Сухар, Никола Вапцаров, Пролет, Стоян Заимов, Христо Ботев;  Смоличано: Махала Бачовска, Махала Беловинска, Махала Габерлийска, Махала Гьоревци, Махала Каргалий, Махала Мангелска, Махала Миринска, Махала Райков рид, Махала Реката, Махала Св. Ана, Махала Сделище, Махала Сделище, Махала Хаджийска, Махала Чифлико, Махала Чорбаджийска, Махала Чукарлийска, Махала Юговци;  Страдалово: Мах. Борачичка, Мах. Геберо, Мах. Дъбовска, Мах. Заячка, Мах. Иванковци, Мах. Кьосевци, Мах. Лингурска, Мах. Логодашка, Мах. Нечемска, Мах. Орничарска, Мах. Пешовска, Мах. Реката, Мах. Рудишка, Мах. Рудище, Мах. Стамболийска, Мах. Шаинска, Мах. Ширилийска, Мах. Шияне, Мах. Мах. Шиячка\r\nНа 11.09.2017 г. /09:15 - 16:00 ч.; 09:15 - 10:00 ч./; на 14.09.2017 г. /09:30 - 10:30 ч.; 15:00 - 16:00 ч./; на 15.09.2017 г. /09:30 - 16:00 ч.; 15:00 - 16:00 ч./ -  Друмохар: Мах. Ангеловци, Мах. Джоганска, Мах. Табачка, Мах. Таушанска, Местност Сврътките;  Згурово;  Кадровица: Мах. Постолска, Мах. Станкова;  Тишаново: Мах. Божковци, Мах. Воденица, Мах. Гълъбовска, Мах. Ивановска, Мах. Качанска, Мах. Колевска, Мах. Митковска, Мах. Найденци, Мах. Новковска, Мах. реката, Мах. Тутковска, Мах. Хайдушка, Мах. Цървилото, Мах. Янчовска;  Търсино\r\nНа 12.09.2017 г. /09:30 - 10:30 ч.; 15:00 - 16:00 ч./; на 13.09.2017 г. /09:30 - 10:30 ч./ -  Брест, Общ. Трекляно: Махала Беловци, Махала Знеполци, Махала Казаците, Махала Песяк, Махала селото, Махала Янкова;  Бъзовица: Махала Врътина, Махала Георгина, Махала Говедарници, Махала Димина, Махала Дънкова, Махала Кюлина, Махала Реката;  Габрешевци: Мах. Богдановци, Мах. Бусарска, Мах. Гелевци, Мах. Зарковци, Мах. Клисурци, Мах. Костадиновци, Мах. Мутарска, Мах. Пешова, Мах. Полоканска, Мах. Равнище, Мах. Тихия Кът, Мах. Ущиринци;  Горановци, Общ. Кюстендил: Махала Оспротива;  Горни Коритен: Махала Богдановци, Махала Григоринци, Махала Джуркинци, Махала Лиярска, Махала Лозановци, Махала Любенова, Махала Мъзгарска, Махала Пауновци, Махала Петкова, Махала Попова, Махала Ралоква, Махала Расова, Махала Спасановци, Махала Цонева;  Горно Кобиле: Махала Бучлинци, Махала Пешина, Махала селото;  Горно Уйно: Махала Амиджина, Махала Брестов дол, Махала Джалевица, Махала Дръндевци, Махала Дудевска, Махала Момчилова, Махала Панагонова, Махала Цървеличка;  Добри дол, Общ. Трекляно: Махала Ашковци, Махала Вучковци, Махала Герасимци, Махала Горна ливада, Махала Горчовци, Махала Гълъбовци, Махала Джуровци, Махала Добридолски Воденици, Махала Дръндевци, Махала Дълбоки дол, Махала Зеленковци, Махала Златковци, Махала Мутевци, Махала Наковци, Махала Ората, Махала Паргова, Махала Пращенци, Махала Савова, Махала Сръбиновци, Махала Татарци, Махала Центъра, Махала Шуме;  Долни Коритен: Махала Витанова, Махала Витановци, Махала Гелева, Махала Деянова, Махала Джонева, Махала Димова, Махала Дроньова, Махала Китанова, Махала Клубарска, Махала Кьосакова, Махала Манчова, Махала Петкова, Махала Портарска, Махала Хановете, Махала Чомарска;  Долно Кобиле: Махала Аврамци, Махала Диневци, Махала Ковачевци, Махала Козарник, Махала Кошарци, Махала Момчиловци, Махала Пладнище, Махала Станчевци, Махала Станчовци, Махала Училището;  Долно Уйно: Махала Дедо Ненова, Махала Корнец, Махала Моралийска, Махала Олтоманци, Махала Райкова, Махала Славкова, Махала Чурица, Махала Янковска;  Драговищица, Общ. Кюстендил: Акация, Априлско Въстание, Асен Златаров, Атанас Достин, Бреза, Брест, Генерал Савойски, Георги Григоров Фарадей, Девети септември, Димитър Каляшки, Земен, Искра, Кирил и Методий, Лале, Липа, Места, Местност Перивол, Местност Ямборано, Младост, Опълченска, Охрид, Преслав, Рила, Руен, Славчо Темкин, Спартак, Спортист, Стоян Лудев, Черница;  Драгойчинци: Мах. Богданова, Мах. Бозкина, Мах. Гигина, Мах. Гигинци, Мах. Градско ливаде, Мах. Дайчова, Мах. Деяница, Мах. Джикаре, Мах. Дълги Лом, Мах. Дърнелци, Мах. Зеинци, Мах. Злондон, Мах. Корита, Мах. Куркина, Мах. Малка падина, Мах. Митарци, Мах. Пейчинова, Мах. село, Мах. Средно Осое, Мах. Чорбаджийска, Мах. Ширилова;  Злогош: Долна махала, Махала Гергиновци, Махала Горни Шушнярци, Махала Долни Шушнярци, Махала Клен, Махала Кориярци, Махала Лазина, Махала Лалина падина, Махала Мушикарци, Махала Плава Круша, Махала селото, Махала Чиринци;  Киселица: Махала Богданинци, Махала Буцалевци, Махала Вучковци, Махала Гелчинци, Махала Кадинци, Махала Търница;  Косово, Общ. Трекляно: Махала Ангеловци, Махала Върбица, Махала Въргинци, Махала Дузинци, Махала Дурниловци, Махала Качаревци, Махала Лисичковци, Махала Пашинци, Махала Поповци, Махала селото, Махала Сировичинци, Махала Такламановци, Махала Широки дол;  Ломница, Общ. Кюстендил: Махала Батина, Махала Богойна, Махала Милоорниче, Махала Попов дол, Махала Равно Буче, Махала Щърбец;  Метохия: Долна махала, Махала Баздрике, Махала Бургяре, Махала Владимировци, Махала Матеина, Махала Осояре, Махала Пауновци;  Побит камък, Общ. Трекляно: Махала Возчукар, Махала Джокинци, Махала село;  Полетинци;  Средорек, Общ. Трекляно: Махала Бекярска, Махала Джониловци, Махала Драгльовци, Махала Дренярска, Махала Клинчарци, Махала Неделкьова, Махала Павлева, Махала Пашина, Махала Петрева, Махала Центъра, Махала Явор, Махала Янина, Местностдупни камък;  Сушица, Общ. Трекляно: Махала Варни дол, Махала Камберска, Махала Прогона, Махала Раздолци, Махала Реката, Махала Старо село, Махала Ханове, Махала чешмата, Махала Чифлика, Махала Шавар;  Трекляно: Махала Антовци, Махала Аплатовци, Махала Бакъмска, Махала Божуринци, Махала Бойкинци, Махала Бръзина, Махала Връшинци, Махала Гебовци, Махала Горни Балабановци, Махала Димитрина, Махала Долни Балабановци, Махала Долно Гъжинци, Махала Дъбът, Махала Караджинца, Махала Караджинци, Махала Корубинци, Махала Кръстинци, Махала Кьосинци, Махала Лисичковци, Махала Марикинци, Махала Младост, Махала Павлевци, Махала Поповци, Махала Стойковци, Махала Сукинци, Махала Табаци, Махала Тодоровци, Махала Тошинци, Махала Трънярци, Махала Тупарци, Махала Цалакина, Махала Центъра, Махала Чавдаровци, Махала Шавудинци, Махала Шумановци, Махала Щроклинци;  Уши: 030001 М. Под пътя, Махала Вучарник, Махала Горно Велковци, Махала Долно Велковци, Махала Златанова, Махала Знеполци, Махала Калеинци, Махала Кошарци, Махала Николина, Махала Николинци, Махала Самарджийска, Махала Спасевска;  Чешлянци: Махала Бара, Махала Вишурци, Махала Милчаци, Махала Орница, Махала Реката, Махала Стопански двор, Махала Ябуковица, Махала Ясикаре;  Чудинци\r\nНа 12.09.2017 г. /09:30 - 16:00 ч./; на 13.09.2017 г. /09:30 - 16:00 ч.; 15:00 - 16:00 ч./ -  Горно Уйно;  Долно Уйно: Махала Олтоманци\r\nНа 14.09.2017 г. /09:30 - 16:00 ч./ -  Еремия: Махала Брезалийска, Махала Гугушанска, Махала Ивановска, Махала Керелска, Махала Марковска, Махала Пенковска, Махала рекалска, Махала Секалска, Махала Чифличка, Махала Яновска\r\nНа 15.09.2017 г. /09:30 - 16:00 ч./ -  Еремия: Махала Брезалийска, Махала Брезалийска, Махала Бумбарска, Махала Влашка, Махала Геровска, Махала Гугушанска, Махала Гугушанска, Махала Златковска, Махала Ивановска, Махала Ивановска, Махала Керелска, Махала Керелска, Махала Ковачка, Махала Костовска, Махала Лесовска, Махала Манчовци, Махала Марковска, Махала Марковска, Махала Мурджовска, Махала Мухтийска, Махала Пенковска, Махала Пенковска, Махала рекалска, Махала рекалска, Махала Сарамандовци, Махала Секалска, Махала Секалска, Махала Стаменковци, Махала Стойковска, Махала Тинтилиговска, Махала Тотевска, Махала Фудулска, Махала Цинцовска, Махала Цоцоманска, Махала Чифличка, Махала Чифличка, Махала Чукардова, Махала Шопска, Махала Щърбевци, Махала Якимовска, Махала Яновска, Махала ЯновскаОбщина Рила  \r\nНа 15.09.2017 г. /10:00 - 14:00 ч./ -  Рилски манастир: Местност ЕлешницаОбщина Сапарева баня \r\nНа 11.09.2017 г. /09:00 - 10:00 ч./ -  Овчарци, Общ. Сапарева Баня: 020101, 027028, Баба Тонка, Бор, Васил Левски, Васил Попов, Верила, Водопада, Георги Бенковски, Георги Раковски, Горица, Гоце Делчев, Дръндарица, Дъбевица, Здравец, Златни Брегове, Иван Рилски, Искра, Кокиче, Липа, Лозана, Мановица, Местн. &Quot; Грабежо&Quot; , Местност Герена, Местност Песоко, Местност През реката, Местност Ридо, Местност Фидиня, Незабравка, Никола Вапцаров, Осми март, Отец Паисий, Панайот Волов, Плиска, Прогона, Ридо, Рила, Рилски Езера, Седемнадесети март, Синчец, Спартак, Сталевица, Хаджи Димитър, Христо Ботев;  Паничище: 300 В Отдел 04, Ид. 65365. 210. 970, II, II, Кв. 8, ІХ - Кв. 8, Местност Гюндера, Паничище Почивна Станция, Планински Курорт, Сухото Езеро, УПИ - І, Кв. 70, УПИ VIII Кв. 10;  Ресилово: 026170, 027007, 100005, Акация, Александър Стамболийски, Асаница, Бачо Киро, Бенковски, Борчета, Вария, Васил Левски, Верила, Волов, Гагарин, Горица, Джерман, Димчо Дебелянов, Еделвайс, Захари Зограф, Здравец, Иван Вазов, Иван Рилски, Иглика, Игликина поляна, Изгрев, Индже войвода, Калоян, Красна поляна, Лаката, Липа, Любен Каравелов, Местноста Над селото, Община Сапарева Баня, Омуртаг, Отец Паисий, Павлеви ливади, Пирин, Плана, Плиска, Раковски, Рила, Родопи, Роза, Севрия, Синчец, Софроний, Спартак, Стадиона, Стефан Караджа, Стопански двор, Теменужка, Трети март, УПИ - VІІ-672, Кв. 36, ХIV-11, Кв. 5, Хан Аспарух, Хан Крум, Христо Ботев, Цар Самуил, Цар Симеон, Чавдар войвода, Шипка, Шумата, Яворов, Янтра;  Самораново: 65245, 6, 153, 65245. 1. 214, 65245. 4. 266. 1, 65245. 4. 405, 65245. 4. 440, 65245. 45. 4. 416, 65245. 6. 499. 1, Александър Стамболийски, Александър Стоименов, Балкан, Бор, Борислав Стоилов, Васил Демиревски, Васил Левски, Васил Петлешков, Георги Димитров, Девети май, Дренски рид, Захари Стоянов, Здравец, Йордан Анин, Йордан Дотин, Кв. 16, Комсомолец, Крайречна, Ленин, Липа, Марков камък, Местност Златковица, Местност Марков камък, Местност Отовица, Митко Палаузов, Мусала, Ненко Пиперков, Оборище, Отовица, Партизанска, Пейо Яворов, Раковска, Рила, Самуил, Скакавица, Стаменко Градевски, Стопански двор, Христо Ботев, Цар Крум, Черни Връх, Юри Гагаринц  Сапарева Баня: 032046, 65365, 601, 10, 65365. 210. 111, 65365. 31. 45, 65365. 32. 226, 65365. 32. 353, 65365. 601. 186, 65365. 602. 602, I, Кв. 74, III, Кв. 125, LXXVі, Кв. 74 Идент. 65365. 602. 375, LXXXIV-2797, Кв. 74, ІІІ-3071, Кв. 120, Александър Стамболийски, Ангел Кънчев, Баба Тонка, Бачо Киро, Болярица, Бор, Бреза, Бригадирска, Буйов рид, Валявица, Васил Априлов, Васил Левски, Васил Петлешков, Веслец, Волов, Гео Милев, Георги Бенковски, Георги Терзийски, Германея, Гюрица, Детелина, Джерман, Джуганица, Димитър Чучуганов, Дъга, Еделвайс, Здравец, Иван Вазов, Иван Рилски, Иглика, Извънрегулация, Йордан Михайлов, Йордан Попмихайлов, Княз Борис, Кокиче, Коста Петров, Крайречна, Кръстю Софрониев, Липа, Ловна, Лоза, Малина, Местност Бончук, Местност Водни дол, Местност Зелени Преслап, Местност Света Вода, Местност Сиракова Круша, Местонст Грамчова чешма, Момина Сълза, Мусала, Незабравка, Никола Вапцаров, Нов живот, Омуртаг, Опълченска, Осми март, Отец Паисий, Паничище, Перуника, Перущица, ПИ - 1351, ПИ LXXXІІІ; Кв. 74, ПИ №65365. 210. 111 М. Юрта, Плиска, Победа, Преспа, Пчела, Радецки, Раковски, Рилски Езера, Роза, Св. Варвара, Света Богородица, Серафим Йорданов, Синчец, Скакавица, Скобелев, Славейков, Славяни, Слога, Стоил Косовски, Стопански двор, Тинтява, Тракия, Трети март, УПИ - Х-2641, ПИ 65365. 601. 84, УПИ VI-147, Кв 12, Пи65365. 601. 92, УПИ VIII-2759, Кв. 109, УПИ І - 2742, Кв. 108, Хан Аспарух, Христо Ботев, Христо Смирненски, Чавдар войвода, Шипка, Явор, ул. „Ягода“.", "date": "2017.09.15", "title": "Възможни са временни прекъсвания на електрозахранването на територията на Кюстендилска област в периода 11-15 септември"}
{"url": "http://www.focus-news.net/news/2017/09/15/2436260/blagoevgrad-patrulen-avtomobil-sas-sofiyska-registratsiya-4366-i-oborudvan-s-radar-e-razpolozhen-na-otbivkata-krupnik-brezhani-v-posoka-kulata.html", "text": "Благоевград: Патрулен автомобил със софийска регистрация 43 66 и оборудван с радар е разположен на главен път Е-79, на отбивката Крупник-Брежани, в посока Кулата, предаде репортер на Агенция \"Фокус\".", "date": "2017.09.15", "title": "Благоевград: Патрулен автомобил със софийска регистрация 4366 и оборудван с радар е разположен на отбивката Крупник-Брежани, в посока Кулата"}
{"url": "http://www.focus-news.net/news/2017/09/15/2436261/vazmozhni-sa-vremenni-prekasvaniya-na-elektrozahranvaneto-na-teritoriyata-na-blagoevgradska-oblast-v-perioda-11-15-septemvri.html", "text": "Възможни са временни прекъсвания на електрозахранването на територията на Благоевградска област. Това съобщиха от пресцентъра на ЧЕЗ.ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.\r\nВъв връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ,  за периода 11-15 септември 2017 г. включително, се налагат кратковременни оперативни  превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани  дейности.Благоевградска област Община Банско  \r\nНа 11.09.2017 г. /09:00 - 16:15 ч./; на 12.09.2017 г. /09:00 - 16:15 ч./; на 13.09.2017 г. /09:00 - 16:15 ч./; на 14.09.2017 г. /09:00 - 16:15 ч./; на 15.09.2017 г. /09:00 - 16:15 ч./ -  Добринище: Местност Гоце Делчев, неуточнен адрес, Хижа Без Бог, Хижа Гоце Делчев\r\nОбщина Благоевград  \r\nНа 11.09.2017 г. /08:00 - 12:15 ч./ -  Благоевград: Антон Страшимиров, Евтим Драганов, Зеленка, Иван Гарванов, Иван Михайлов, Малешево, Мир, Обел, Орбита, УПИ V-3949, Кв. 187А, ПИ №04279. 608. 520\r\nНа 11.09.2017 г. /08:00 - 16:15 ч./; на 12.09.2017 г. /08:00 - 16:15 ч./; на 13.09.2017 г. /08:00 - 16:15 ч./; на 14.09.2017 г. /08:00 - 16:15 ч./; на 15.09.2017 г. /08:00 - 16:15 ч./ -  Бело поле, Общ. Благоевград: Ванчо Богданов, Васил Левски, Имот 04279. 818. 47, УПИ III-63, Кв. 5\r\n Логодаж: УПИ-ІV-195 Кв. 14, Голяма нива\r\nНа 11.09.2017 г. /08:15 - 16:30 ч./ -  Благоевград: 04279. 603. 195, Алеко Константинов, Братя Миладинови, Васил Априлов, Георги С. Раковски, Григор Пърличев, Димитър Димов, Кръстьо Асенов, Николай Петрини, Патриарх Евтимий, Славянска, Стефан Стамболов\r\nНа 11.09.2017 г. /08:30 - 09:30 ч.; 12:30 - 13:15 ч./ -  Бистрица, Общ. Благоевград: 001451, 04217. 920. 1. 70, 04217. 929. 10. 29, 04279. 927. 30, Гръчките ливади, Зона Картала, Картала, Местност Бодрост, Местност Добро поле, Местност Картала, Местност Конярнико, Местност Септемврийче, Местност Тепавиците, Местност Широканска, ПИ №001451;  Благоевград: Антон Чехов, Бодрост, Васил Левски, Даме Груев, Местност Бодрост, Местност Добро поле, Местност Здравец, Местност Карталско дере, Местност Мингингова поляна, Местност Септемврийче\r\nНа 11.09.2017 г. /08:30 - 16:15 ч./; на 12.09.2017 г. /08:30 - 16:15 ч./; на 13.09.2017 г. /08:30 - 16:15 ч./; на 14.09.2017 г. /08:30 - 16:15 ч./; на 15.09.2017 г. /08:30 - 16:15 ч./ -  Бучино: Ахмедово, Лозята, Махала Мичевци, Местност Лозята, Местност Текето, Местността Чукарски рид, Община Благоевград, Мах. Тасковска\r\nНа 11.09.2017 г. /08:35 - 13:15 ч./ -  Бистрица, Общ. Благоевград: 001451, 04217. 920. 1. 70, 04217. 929. 10. 29, 04279. 927. 30, Зона Картала, Картала, Местност Бодрост, Местност Добро поле, Местност Картала, Местност Септемврийче, ПИ №001451;  Благоевград: Антон Чехов, Бодрост, Даме Груев, Местност Бодрост, Местност Добро поле, Местност Здравец, Местност Карталско дере, Местност Мингингова поляна, Местност Септемврийче\r\nНа 11.09.2017 г. /12:00 - 16:15 ч./ -  Благоевград: Георги Попов, Грамада, Иван Гарванов, Иван Михайлов, Мир, Обел\r\nНа 11.09.2017 г. /13:15 - 16:30 ч./ -  Благоевград: Васил Априлов, Митрополит Борис, Петър Ичев, Свети Наум, Теменуга, Трети март, Христо Смирненски, Цанко Церковски;  Симитли: Христо Ботев\r\nНа 12.09.2017 г. /08:00 - 16:15 ч./ -  Благоевград: Васил Левски, Даме Груев, Джеймс Баучер, Крушево, Полковник Димов, Тодор Александров\r\nНа 12.09.2017 г. /08:30 - 12:30 ч./ -  Благоевград: Александър Малинов, Ален мак, Броди, Еленово, Запад, Зеленка, Марица, Пейо К. Яворов, Св. Димитър Солунски, Тракия\r\nНа 12.09.2017 г. /09:00 - 10:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Банско: Хан Тервел;  Бело поле, Общ. Благоевград: Васил Левски, Имот 04279. 818. 47, Полето, Тухларната;  Бистрица, Общ. Благоевград: 319001, 410002, Брезово, Мах. Калуцка, Мах. Центъра Мотела, Махала Брезово, Махала Брезовска, Махала Милово ТП Милово, Махала Петковци, Месност Демирево, Местност Горно Демирево, Местност Ковачница, Осойната;  Благоевград: 04279. 912. 87, 14-ти Полк, 14-ти Полк, Акациите, Александър Стамболийски, Александър Фон Хумболт, Андрей Ляпчев, Антон Чехов, Антон Чехов, Антон Чехов, Арсений Костенцев, Баба Тонка, Баларбаши, Бистрица, Босилек, Братя Иванови, Братя Миладинови, Брод, Васил Коритаров, Васил Левски, Васил Мечкуевски, Ветрен, Владо Черноземски, Воден, Генерал Тодоров, Георги Измирлиев, Грамада, Д-р Христо Татарчев, Даме Груев, Дамяница, Джеймс Баучер, Димитър Димов, Димитър Кощанов, Димитър Талев, Дойран, Драма, Дружба, Еленово, Запад, Зарево, Здраве, Зеленодолско шосе, Иван Михайлов, Илинден, Ильо войвода, Ичко Бойчев, Калиманци, Кв. 216 В, 2-ри Микрорайон, Комплекс Вароша, Коста Босилков, Крали Марко, Крушево, Кръстьо Асенов, Кузман Шапкарев, Майор Стефан Иванов, Македония, Марица, Марулевска, Менча Кърничева, Местност Баларбаши, Местност Герено, Местност Герено, Местност Герено, Местност Международно шосе, Местност Под Грамадите-Ш13, Местност Под Черквата, Местност Среден път-Ш-9, Местност Тухларната, Местност Царевско шосе, Местност Чакалица, Местност Чикуто, Местност Чикуто-Ш16, Местност Чукито, Мир, Мите Марков, Мусала, Никола Вапцаров, Никола Вапцаров, Обзор, Огражден, Орбита, Орцето, Орцето, Освобождение, Осогово, Пазара, Пейо К. Яворов, Пере Тошев, Петко Д. Петков, Петър Зографски, Петър Зографски, Плиска, Полк. Кирил Чамишки, Полковник Димов, Полковник Димов, Полковник Димов, Полковник Дрангов, Полковник Дрангов, Полковник Дрангов, Прилеп, Промишлена зона, пътен Възел, Радовиш, Радовиш, Райко Жинзифов, Рила, Рилски Езера, Сан Стефано, Сандо и Петър Китанови, Св. Димитър Солунски, Св. Иван Рилски, Св. Св. Кирил и Методий, Сергей Румянцев, Скаптопара, Славово, Славянска, Спартак, Средния път-Ш. 09, Стефан Стамболов, Стоимен Календерски, Страцин, Страцин, Струма, Струмица, Ташко Малев, Тодор Александров, Трайчо Китанчев, Тракия, ул. Даме Груев, Кв. 216, УПИ-XII, Пи04279. 617. 14 и 04279. 617, УПИ ІІ-427, Кв. 30А, УПИ-III, Кв. 117, Инд. №04279. 612, УПИ-V, Кв. 192, Идн. 04279. 601. 131, УПИ-І-04279. 616. 90, Кв. 125, Хан Аспарух, Хилендар, Хилендар, Христо Ценин, ХХIII, Кв. 3, М. Баларбаши, Цар Иван Асен, Цар Иван Асен, Цар Иван Шишман, Цар Самуил, Цар Симеон; Чакалица;  Бучино: Ахмедово, до Моста на Р. Струма, Лозята, Махала Каракачанка, Махала Мичевци, Местност Долно поле, Местност Лозята, Местност Полето, Местност Текето, Местността Чукарски рид, Община Благоевград, Мах. Тасковска;  Българчево: Змиярски рид, Местност Дългата нива, Местност Змиярски рид, Местност реката-Корията, Местност реката-Присоето, Местност Терзийска, Студеното Кладенче, Турски Гробища;  Горно Хърсово: Горни валог, Махала Буровци, Махала Горни Двояци, Махала Долни Двояци, Махала Михтарци, Махала Мъртвако, Махала Новоселци, Махала Панчовци, Махала Пържово, Махала Стойковци, Махала Тачовци, Махала Шоповци, Местност Валого, Местност Гьоловете, Ровината, Шопови ниви;  Дренково: Махала Балевска, Местност реката, с. Дренково, Община Благоевгр, Старите Къщи-Р;  Дъбрава, Общ. Благоевград: 000533, Адиница, Бобови ниви, Долна Дъбрава, Зимниците, Кромидището, Мах. Ваканинци, Мах. Щърбевци, Махала Веляци, Извън регулация, Местност Атанасова падина, Местност Бобови ниви, Местност Градището, Местност Клено, Местност Мучова Чука, Местност Ръженици, Местност Ръжениците, Местност Топузица, Митовци, Ръжениците, Яновски Рид;  Зелен дол: 293, Валого-Краварник, Местност Валого-Краварник, Местност Валого-Краварник, Местност Крачаница, Местност реката, Стопански двор, УПИ IV-220, Кв. 8, Чекуро;  Клисура, Общ. Благоевград: Гяурска, Мах. Гяурска и Мах. Рекарска, Мах. Гяурска, Махала Миладинци, Местност Лозята, Падината;  Лешко;  Логодаж: УПИ-ІV-195 Кв. 14, Беров валог, Голяма нива, Гръчка махала, Махала Гелинска, Махала Мазневци, Махала Нединска, Махала Савева, Местност Клисурски мост, Местност Палански валог, Местност Присоето, с. Логодаж Извън регулация, Стоилова Кория, УПИ I-113;  Обел: Махала Крайковска, Равнище;  Покровник: Махала Равначка;  Рилци: Местност Арсовото, Местност Цонева Межда, Телкиево дере, УПИ VI-465, Кв. 27, Цигларката;  Селище, Общ. Благоевград: УПИ Vі-297, Кв. 10, 180, 382, Кв. 14, Андако, Градевски рид, Гребовски рид, Кв. 17, УПИ VIII-198, Махала Камбитци, Местност Беглика, Местност Гребовски рид, Местност Гуйначки Андък, Местност Гьочковски Андък, Местност Пощека, Местност Търлите, Оралище, Под Училището, път № 106, Селище, Общ. Благоевград\r\nНа 12.09.2017 г. /09:00 - 16:30 ч. по искане на \"ЕСО\" ЕАД/ -  Благоевград: Цигарена Фабрика &Quot; Тк Пирин&Quot; \r\nНа 13.09.2017 г. /08:00 - 12:15 ч./ -  Благоевград: Антим I, Антон Чехов, Аргир Манасиев, Захари Стоянов, Иван Вазов, Иларион макариополски, К. и Никола Хайдукови, Македония, Митрополит Борис, Сава Михайлов, Св. Иван Рилски, Света гора, Христо Силянов\r\nНа 13.09.2017 г. /08:15 - 16:30 ч./ -  Бистрица, Общ. Благоевград: 04217. 920. 1. 70, 04279. 927. 30, Картала, Местност Бодрост, Местност Картала, Местност Септемврийче;  Благоевград: Бодрост, Местност Бодрост, Местност Добро поле, Местност Карталско дере, Местност Мингингова поляна, Местност Мингингова поляна, Местност Септемврийче, Местност Септемврийче\r\nНа 14.09.2017 г. /08:15 - 16:30 ч./ -  Благоевград: Ален мак, Астра, Люлин\r\nНа 14.09.2017 г. /12:00 - 16:30 ч./ -  Благоевград: Струмско Център\r\nНа 14.09.2017 г. /12:15 - 16:30 ч./ -  Покровник: 3-ти март, Ленището, Местност Ленището, Местност Цветковици, Минковци, При Цветковски воденици, Тодор Александров, УПИ-9-369, Кв. 17, Христо Смирненски\r\nНа 15.09.2017 г. /08:00 - 15:15 ч./ -  Еленово, Общ. Благоевград: 035028, Изгрев\r\nНа 15.09.2017 г. /08:00 - 15:15 ч./ -  Изгрев, Общ. Благоевград: Васил Левски, УПИ VI-405, Кв. 26, УПИ XV-391, Кв. 6, УПИ-І-394, Кв. 13, УПИ-Х-159, Кв. 4\r\nНа 15.09.2017 г. /08:15 - 16:30 ч./ -  Благоевград: ЕленовоОбщина Гърмен  \r\nНа 11.09.2017 г. /09:00 - 16:15 ч./; на 12.09.2017 г. /09:00 - 16:15 ч./; на 13.09.2017 г. /09:00 - 16:15 ч./; на 14.09.2017 г. /09:00 - 16:15 ч./; на 15.09.2017 г. /09:00 - 16:15 ч./; на 16.09.2017 г. /09:00 - 16:15 ч./ -  Дебрен: 033002, 19076-М. Шопарланка, ІV-517, Вакльовица, Втора, Двадесет и Осма, Двадесет и Пета, Двадесет и Трета, Двадесет и Четвърта, Двадесета, Дванадесета, Девета, Деветнадесета, Десета, Драча, Единадесета, Местност Рашманица, неуточнен адрес, Осма, Петнадесета, Първа, Ст 5 Кл Б ТП Дебрен 1, Трета, Тринадесета, УПИ 5, Четвърта, Четиринадесета, Шеста, Шестнадесета, ШопарланкатаОбщина Петрич  \r\nНа 11.09.2017 г. /08:00 - 16:00 ч./; на 12.09.2017 г. /08:00 - 16:00 ч./; на 13.09.2017 г. /08:00 - 16:00 ч./; на 14.09.2017 г. /08:00 - 16:00 ч./; на 15.09.2017 г. /08:00 - 16:00 ч./ -  Кърналово: Бяло Море, Ванюша Валчук, Витоша, Иван Вазов, Извън регулацията, Илинден, Кожух, Ленин, Любен Каравелов, Места, Оборище, Стою Хаджиев, Струма, Христо Ботев, Цветко Аврамов, Юрий Гагарин;  Старчево: Асанката\r\nНа 11.09.2017 г. /09:00 - 12:00 ч./ -  Петрич, Общ. Петрич: Ал. Стамболийски, България, Вардар, Васил Кънчев, Гладстон, Гоце Делчев, Лазар Маджаров, Полковник Дрангов, Славянска, Стоян Търнаджиев, Христо Ботев\r\nЗа периода 11-15.09.2017 г. /09:00 - 16:00 ч./ -  Кулата: Антон Попов, Брегалница, Васил Левски, Гео Милев, Кожух, Люле Бургас, Максим Горки, Отец Паисий, Петко Р. Славейков, Рила, Стефан Караджа, Цар КалоянОбщина Сандански  \r\nНа 11.09.2017 г. /08:00 - 16:15 ч./; на 12.09.2017 г. /08:00 - 16:15 ч./; на 13.09.2017 г. /08:00 - 16:15 ч./; на 14.09.2017 г. /08:00 - 16:15 ч./; на 15.09.2017 г. /08:00 - 16:15 ч./ -  Склаве: 7-ми Конгрес, Бялата Пръст, Гоце Делчев, Климент Охридски, Комсомолска, Марица, Местност Вангелов Андък, Местност Панаира, Отец Паисий, Партизанска, Първи майОбщина Сатовча  \r\nНа 12.09.2017 г. /09:00 - 16:00 ч./ -  Плетена: М. Горна, М. Долна, М. ЗабърдоОбщина Симитли  \r\nНа 11.09.2017 г. /08:00 - 16:15 ч./; на 12.09.2017 г. /08:00 - 16:15 ч./; на 13.09.2017 г. /08:00 - 16:15 ч.; 08:30 - 12:30 ч./; на 14.09.2017 г. /08:00 - 16:15 ч./; на 15.09.2017 г. /08:00 - 16:15 ч./ -  Симитли: Иван Козарев, Любен Каравелов, Миразица, Ораново, Партизанска, Предел, Преспа, Симитли, Яне Даракчийски;  Брежани: Георги Димитров, Здравец, Местност Вощинарци, Миньор, Пейо Яворов, Христо Апостолов, Център\r\nНа 13.09.2017 г. /12:00 - 16:30 ч./ -  Симитли: ІІ-760 Кв. 53, Любен Каравелов, Ораново, Партизанска, Пирин, Предел, Преспа, Симитли\r\nНа 15.09.2017 г. /08:30 - 12:30 ч./ -  Градево: Махала Кърджалийска, Местност Въковица\r\nНа 15.09.2017 г. /08:30 - 12:30 ч./ -  Симитли: Ораново\r\nНа 15.09.2017 г. /13:15 - 16:30 ч./ -  Симитли: СимитлиОбщина Струмяни  \r\nНа 11.09.2017 г. /09:00 - 16:15 ч./; на 12.09.2017 г. /09:00 - 16:15 ч./; на 13.09.2017 г. /09:00 - 16:15 ч./; на 14.09.2017 г. /09:00 - 16:15 ч./; на 15.09.2017 г. /09:00 - 16:15 ч./ -  Микрево: 81, Берово, Василево, Иван Вазов, Орфей, Спартак, Стефан Караджа, ул. „Трети март“.", "date": "2017.09.15", "title": "Възможни са временни прекъсвания на електрозахранването на територията на Благоевградска област в периода 11-15 септември"}
{"url": "http://www.focus-news.net/news/2017/09/15/2436262/haskovo-sas-svoy-himn-zapochna-novata-uchebna-godina-topolovgradskata-detska-gradina-shtastlivo-detstvo.html", "text": "Със свой химн започна новата учебна година тополовградската детска градина “Щастливо детство”. Това съобщиха от пресцентъра на общината. Химнът е подарък за малките обитатели на Детската градина от талантливия тополовградски поет Николай Дялков. Прекрасната песен е изцяло нашенско творение, за което помагат и други местни творци - Росен Пурлантов и Димитър Тодоров, които заедно с него изпълняват инструментала. Техническа обработка и звукозапис направи Димитър Тодоров, а прекрасното вокалното изпълнение е на Лиляна Личева, ученичка в Началното училище.\r\nС добре подготвени песни и стихове децата отпразнуваха началото на учебната година. На празника присъстваха председателят на ОбС Васил Сяров, Красимира Ятакчива от Общинската администрация, авторът на Химна на Детската градина Николай Дялков, много родители и близки на малките палавници. Децата и учителите поздравиха Красимира Ятакчиева – началник отдел в Общинската администрация, и директорът на детското заведение Бисера Стоева.", "date": "2017.09.15", "title": "Хасково: Със свой химн започна новата учебна година тополовградската детска градина “Щастливо детство”"}
{"url": "http://www.focus-news.net/news/2017/09/15/2436263/mvnr-osadi-porugavaneto-na-nadgrobni-plochi-v-evreyskoto-grobishte-v-tsentralen-sofiyski-grobishten-park.html", "text": "Министерството на външните работи осъжда поругаването на надгробни плочи в еврейското гробище в Централен Софийски гробищен парк. Това се посочва в декларация на МВнР.\r\n\"Оскверняването на религиозни паметни знаци е акт на вандализъм, който е посегателство срещу човешките принципи и добродетели, както и срещу най-ценните достойнства на българския дух\", заявяват от МВнР. \r\n\"Българското общество е пример за проява на търпимост, доброжелателство и уважение между хората с различен етнос, религия и култура. Подобни действия са в пълно противоречие с моралния избор на българското общество, доказало през вековете силите си в защита на принципите и ценностите на хуманизма, толерантността, върховенството на закона. \r\nУверени сме, че извършителите на този акт ще бъдат разкрити от компетентните български институции и ще понесат своята отговорност\", се посочва още в декларацията.", "date": "2017.09.15", "title": "МВнР осъди поругаването на надгробни плочи в еврейското гробище в Централен Софийски гробищен парк"}
{"url": "http://www.focus-news.net/news/2017/09/15/2436264/liderat-na-bsp-sofiya-kaloyan-pargov-politicheskata-klasa-e-dlazhnik-na-balgarskoto-obrazovanie.html", "text": "Политическата класа е голям длъжник на българското образование. 28 години реформи доведоха до задънена улица. Това коментира лидерът на БСП - София Калоян Паргов, който присъства на откриването на учебната година в столичната Втора английска езикова гимназия \"Томас Джеферсън\", съобщиха от пресцентъра на Градския съвет на БСП - София. Той бе поканен, в качеството му на заместник-председател на Комисията по образование, култура, наука и културно многообразие на Столичния общински съвет и възпитаник на гимназията, да бъде гост на тържеството за 15-и септември.\r\n\"Всеки път, когато човек се връща в училището си, го връхлитат спомени и вълнения, коментира Калоян Паргов. - Тези емоции остават за цял живот. Видях, че ръководството на Втора английска гимназия е запазило духа на това училище, което подготвя бъдещите елити на държавата. Всички знаем, че и Първа и Втора английски гимназии, както и останалите езикови училища, излъчват най-много кадри на високи позиции в различните сектори на държавата\".\r\nКалоян Паргов си припомни една история от тази гимназия, която предопределя бъдещето му на политик. \"Бях на 16 години, разказа той. - Преди поредния час по история с преподавателя ни Александър Кертин се заговорихме за кампанията на Бил Клинтън. Той се беше кандидатирал за президент, първи мандат. Учителят ни обясни, че политиката в България трябва да е професионална. Защото не може лаици да се занимават с политика. И ако искаме да се занимаваме с политика, трябва да започнем още от този момент. После, по време на часа, той попита кой иска да се реализира в политиката, а аз бях един от малкото, които вдигнаха ръка. И така той започна да работи с мен в тази посока. Защото политиката е много отговорна работа. И от действията на политиците зависят съдбите на гражданите. Помня онзи разговор толкова добре все едно беше вчера. И ще го помня винаги. Всеки път, когато се налага да взимам решение или да заемам някаква позиция, се сещам за думите на учителя ми по история. Днес всички виждаме, че в огромна степен проблемите в държавата идват от неправилни или направо глупави политически решения\".\r\nКалоян Паргов посочи, че за БСП образованието е основен национален приоритет. \"Качеството на образованието в България е много ниско. Съвсем очевиден е недостигът на кадри. А това е една от пречките у нас за чуждестранните инвеститори, обясни той. - Благоприятната данъчна среда не е единственият фактор за инвестиции в страната ни. Трябват и високообразовани и добре подготвени кадри. Затова смятам, че политиците сме големи длъжници на българското образование. За 28 години реформи стигнахме до задънена улица. Ако може да перифразирам Алиса, когато не знаеш къде отиваш, обикновено стигаш там, където не трябва. Неоходимо е най-после ще намерим верния път в образованието. Защото това е сфера, в която резултатите от добрата работа днес ще се видят след 15-20 години. Процесът е много дълъг. И затова изисква повече диалог, разбиране, консенсус. А не експерименти и недомислици\", каза още той.", "date": "2017.09.15", "title": "Лидерът на БСП - София Калоян Паргов: Политическата класа е длъжник на българското образование"}
{"url": "http://www.focus-news.net/news/2017/09/15/2436265/pazardzhik-dvama-mazhe-sa-postradali-pri-katastrofata-na-bul-a-stamboliyski.html", "text": "Двама души са пострадали при катастрофата между два леки автомобила на кръстовището на булевард „Александър Стамболийски“ и улица „Петър Бонев“ в Пазарджик, съобщи за Радио „Фокус“ – Пазарджик говорителят на ОД на МВР Мирослав Стоянов. Той обясни, че пострадалите са шофьорът и негов спътник в единия от автомобилите. „Те са с леки наранявания и след преглед в Областната болница са освободени. Двамата мъже са от Пещера“, уточни Стоянов. Той допълни, че на шофьора на лекия автомобил „БМВ“ е съставен акт, тъй като той е идвал от улица „Петър Бонев“ и навлизайки в кръстовището е отнел предимството на лекия автомобил „Рено“ в резултат, на което е причинил и катастрофата. Нормализира се трафикът в района на кръстовището, след като ударените автомобили са преместени, за да не пречат на движението.\r\nВаня НИКОЛОВА", "date": "2017.09.15", "title": "Пазарджик: Двама мъже са пострадали при катастрофата на бул. „А. Стамболийски“"}
{"url": "http://www.focus-news.net/news/2017/09/15/2436266/aktsenti-v-predavaneto-100-godini-svoboda-po-radio-fokus-pirin.html", "text": "В съвременния български календар месец септември е изпълнен с празници и чествания, които предимно са свързани с исторически събития. Почивните дни, както и неработещите институции, и задръстванията на излизане от големите градове ни напомнят, че нещо значимо се е случило в историята на България, но какво точно и как отбелязваме – мнозина не са наясно. Незнанието е донякъде разбираемо – близката ни история е прекалено наситена със събития, а настоящето ни задушава с информационната си интензивност. Сухите исторически данни не ни говорят нищо, а документалните филми, които да успеят да ни привлекат към историята, не са твърде много. Ето защо в днешното издание на предаването „100 години свобода“ на Радио „Фокус“ – Пирин ще Ви припомним каква точно Независимост ще отбележим точно след 7 дни и по-конкретно на 22 септември. Гост в предаването ни днес ще бъде Биляна Карадакова, историк и уредник в РИМ – Благоевград.\r\nЗа връзка със студиото – тел: 0885 303 373 и 073 88 55 81 или е-майл: Pirin@focus-news.net.\r\nПредаването „100 години свобода“ се излъчва на честотите на Радио „Фокус“ – Пирин всеки петък от 16:00 до 17:00 часа с водещ Ливия Нинова.", "date": "2017.09.15", "title": "Акценти в предаването „100 години свобода“ по Радио „Фокус“ – Пирин"}
{"url": "http://www.focus-news.net/news/2017/09/15/2436267/sky-news-teroristichnata-ataka-v-london-ne-e-samoubiystvena-tvardi-iztochnik-ot-silite-za-sigurnost.html", "text": "Източник от силите за сигурност разкри пред Sky News, че терористичната атака в метростанция „Парсънс Грийн“, Западен Лондон, не е била самоубийствена. \r\nКъм импровизираното взривно устройство е имало прикрепен таймер. Източникът изказа предположение, че „който и да е извършилителят на атаката, е поставил бомбата и не е присъствал в момента“ на избухването й. \r\n„Може би - както видяхме при други нападения в миналото, това не е самоубийствен бомбен атентат. Това лице може би е напуснало минута или две, преди бомбата да се взриви, поставил е устройството и е тръгнал към гарата\", пояснява източникът.\r\nКъм момента антитерористичната полиция разследва дали лицето, поставило бомбата, е напуснало влака веднага след това.  Тереза Герова", "date": "2017.09.15", "title": "Sky News: Терористичната атака в Лондон не е самоубийствена, твърди източник от силите за сигурност"}
{"url": "http://www.focus-news.net/news/2017/09/15/2436268/blagoevgrad-politseyski-patrul-e-razpolozhen-v-rayona-na-kresnenskoto-defile-v-posoka-kulata.html", "text": "Полицейски патрул със софийска регистрация 4377 с радар е разположен в района на Кресненското дефиле в посока Кулата, предаде репортер на Агенция “Фокус“.", "date": "2017.09.15", "title": "Благоевград: Полицейски патрул е разположен в района на Кресненското дефиле в посока Кулата"}
{"url": "http://www.focus-news.net/news/2017/09/15/2436269/pazardzhik-narodniyat-predstavitel-ot-gerb-desislava-kostadinova-be-gost-na-parviya-ucheben-den-v-nu-mihail-karolidi-v-peshtera.html", "text": "Народният представител от ГЕРБ-Пазарджик Десислава Костадинова бе гост на първия учебен ден в НУ “Михаил Каролиди“ в Пещера. Това съобщиха от пресцентъра на ПП ГЕРБ. Днес обаче тя отстъпи публичната си роля като народен представител пред най-важната – ролята на майка, чиито син започва първи клас. В своя поздравителен адрес по повод 15-ти септември, Десислава Костадинова се обърна към учители и ученици, пенсионираните преподаватели и родителите:\r\n„Отново сме на прага на новата учебна година. На 15 септември започва предизвикателството пред учители, ученици и родителите заедно да работят в полза на образованието. Днес е първият учебен ден за новата учебна година за учениците от 1 до 12 клас. За едни пътят на учението започва днес, за други това ще е последната година в любимото училище. Има обаче едни хора – учители и възпитатели, които са стожерите на знанието и отговорно всяка година посрещат нашите деца. Поклон пред Вашето дело, скъпи учители!\r\nВ българските училища днес има хиляди малчугани, които за първи път ще прекрачат школския праг, със своите очаквания, вълнения, страхове и желания. Те са най-специални днес, а училището най-специално за тях. Успех, мили първокласници!\r\nНека всички ученици знаят, че учението, познанието са най-добрата основна и сигурна гаранция за успех в света на възрастните. На всеки пожелавам да вярва на учители и да се уповава на родителите си!\r\nЧестит първи учебен ден и на пенсионираните учители! Днес мнозина от тях ще скрият сълзите си и мислено ще преживеят десетките първи учебни дни през годините. \r\nУспешна учебна година! Надграждайте наученото и пазете знанията си!“.\r\n1667 ученици ще се обучават в общинските училища и професионалните гимназии в община Пещера.", "date": "2017.09.15", "title": "Пазарджик: Народният представител от ГЕРБ Десислава Костадинова бе гост на първия учебен ден в НУ „Михаил Каролиди” в Пещера"}
{"url": "http://www.focus-news.net/news/2017/09/15/2436270/razgrad-trima-mladezhi-sa-postradali-tezhko-pri-katastrofa-na-pat-iii-205-v-posoka-selo-golyam-porovets.html", "text": "Трима младежи пострадаха тежко при пътно-транспортно произшествие на път III-205 в посока село Голям Поровец, съобщиха от пресцентъра на ОДМВР - Разград. Сигналът за катастрофата е получен в РУ-Исперих около 05.30 часа на 15 септември. Водачът на лек автомобил „Форд Фокус“, И.И. /25 г./ от село Ножарово, изгубил контрол над колата заради движение с висока скорост, излязъл вдясно от пътното платно и се ударил в железобетонен електрически стълб. При сблъсъка пострадали возещите се в автомобила Е.В. на 24 години и Т.И. на 26 години от Ножарово. Първият е с фрактура на черепа и контузия на гръден кош, а вторият – с фрактура на тазобедрена става и гръдния кош. Управлявалият колата И.И. е с повърхностни рани по главата и тялото. Настанени са в МБАЛ-Исперих. Взети са кръвни проби за изследване. Води се досъдебно производство по чл.343, ал.3, А във връзка с чл.343, ал.1, Б във връзка с чл.129, ал.1 от НК.", "date": "2017.09.15", "title": "Разград: Трима младежи са пострадали тежко при катастрофа на път III-205 в посока село Голям Поровец"}
{"url": "http://www.focus-news.net/news/2017/09/15/2436271/sport-poluzashtitnik-na-livarpul-be-izbran-za-nay-dobar-igrach-na-shampionska-liga-za-sedmitsata.html", "text": "Полузащитникът на Ливърпул Мохамед Салах бе избран за най-добър играч на Шампионска лига за последната седмица. Това се казва в съобщение, публикувано на официалната страница на УЕФА в социалната мрежа на „Туитър“. \r\nСалах бе удостоен с приза след гласуване от фенове, които поставиха египетския футболист по-напред от играчи като Кристиано Роналдо и Лионел Меси.", "date": "2017.09.15", "title": "Спорт: Полузащитник на Ливърпул бе избран за най-добър играч на Шампионска лига за седмицата"}
{"url": "http://www.focus-news.net/news/2017/09/15/2436272/marin-vulev-vik-panagyurishte-samo-dnes-sme-otstranili-3-avarii-po-magistralniya-vodoprovod-ot-s-zlokuchene.html", "text": "Магистралният водопровод от село Злокучене не може да подаде необходимите водни количества за община Панагюрище и стават постоянни аварии, каза за Радио „Фокус“ – Пазарджик управителят на ВиК-Панагюрище Марин Вулев. Той обясни, че непрекъснато се отстраняват аварии, но при напълване на тръбите възникват нови проблеми, защото налягането е 15 атмосфери. \r\n„Само днес сме отстранили 3 аварии, пускаме водата и чакаме да дойде до Панагюрище, защото от Злокучене до Панагюрище са около 45 км. След като пуснем водата аварира отново като участъците са основно два – от района на с. Калугерово при магистралата, а другият е близо до река Тополница“, коментира Вулев. \r\nСпоред него докато не се направи цялостен ремонт на водопровода или докато не се пусне в експлоатация язовир „Луда Яна“ проблемите няма да се решат. Марин Вулев посочи, че ако се отпуснат средства от държавата, както това стана през 2012 година, може да се направи ремонт на най-проблемните участъци, които сега аварират.“ Тогава ремонтирахме друг проблемен участък като там до сега не е имало аварии“, уточни Вулев. Според него това отново ще е временно решение, но все пак ще осигури вода на жителите на община Панагюрище.\r\nВаня НИКОЛОВА", "date": "2017.09.15", "title": "Марин Вулев, ВиК-Панагюрище: Само днес сме отстранили 3 аварии по магистралния водопровод от с. Злокучене"}
{"url": "http://www.focus-news.net/news/2017/09/15/2436273/veliko-tarnovo-s-praznichno-nastroenie-v-obshtina-svishtov-startira-novata-20172018-uchebna-godina.html", "text": "Първият учебен ден на 2017 година започна тържествено за всички 2894 ученика от десетте училища на територията на община Свищов, съобщават от пресцентъра на Общината. Националните флагове на Република България се развяха в дворовете, изпълнени с учители и родители. За пореден път  учениците прекрачиха прага на своите училища, а най-развълнувани бяха 218-те първокласници. В първия учебен ден, подаръци, книжки и поздравителни адреси получиха всички училища от името на кмета на Общината Генчо Генчев и председателя на Общински съвет – Свищов д-р Кристиян Кирилов. \r\nВ началото на учебната 2017/2018 година голяма изненада получи свищовското училище СУ „Димитър Благоев“, на които кметът Генчо Генчев връчи ключовете за чисто нов автобус, за нуждите на учебното заведение. Ръководството на Община Свищов  изрази своето отношение към празника, с присъствие във всички общински училища за откриването на учебната година, а председателят на Общински съвет Свищов д-р Кристиян Кирилов бе  гост на емблематичната за Свищов Професионална държавна търговска гимназия „Димитър Хадживасилев“.  Ресорният заместник-кмет Анелия Димитрова тази година отбеляза началото на учебната година в СУ „Николай Катранов“.", "date": "2017.09.15", "title": "Велико Търново: С празнично настроение в община Свищов стартира новата 2017/2018 учебна година"}
{"url": "http://www.focus-news.net/news/2017/09/15/2436274/blagoevgrad-patrulen-avtomobil-s-blagoevgradska-registratsiya-1423-e-razpolozhen-na-glaven-pat-e-79-na-izhoda-na-kresna-v-posoka-kulata.html", "text": "Патрулен автомобил с благоевградска регистрация 1423 е разположен на главен път Е-79 на изхода на Кресна, в посока Кулата, предаде репортер на Агенция „Фокус“.", "date": "2017.09.15", "title": "Благоевград: Патрулен автомобил с благоевградска регистрация 1423 е разположен на главен път Е-79 на изхода на Кресна, в посока Кулата"}
{"url": "http://www.focus-news.net/news/2017/09/15/2436275/pernik-zam-ministarat-na-obrazovanieto-tanya-mihaylova-i-narodni-predstaviteli-ot-gerb-prisastvaha-na-parviya-ucheben-den-v-pernishkite-uchilishta.html", "text": "С много цветя, усмивки и празнично настроение бе преизпълнен първият учебен ден в пернишките училища. По традиция новата учебна година в Перник беше официално открита молебен и водосвет за здраве и благополучие, отслужен в храм „Св. Иван Рилски\". Това съобщиха от пресцентъра на ПП ГЕРБ.\r\nКметът на Община Перник и член на ГЕРБ Вяра Церовска с много вълнение и трепет даде старта на новата учебна година в Професионалната гимназия по икономика. На тържествената церемония присъства и зам.-министърът на образованието и науката Таня Михайлова.\r\n\"Първият учебен ден е невероятен миг от живота на всеки човек, който остава завинаги като топъл спомен. Наш приоритет както на местната, така и на централната власт, е да работите в добри условия, да учите, да споделяте радостите си, приоритетите си, професионалното си развитие в една по–добра среда. Доказателство за това са отпуснатите от Правителството 1 млн. лв., за да може училището да има нов вид и по-подходяща учебна среда \", заяви кметът Вяра Церовска.\r\nПоздрав към учителите отправи и зам.-министърът на образованието и науката Таня Михайлова. Тя призова всички ученици да не забравят, че от тях зависи да изградят една общност, а към учителите се обърна с думите: „Не е лесно да бъдеш учител във време, когато трябва да съхраним възрожденския дух“..\r\nКметът Вяра Церовска поздрави и възпитаниците на VI-то СУ „Св. Св. Кирил и Методий“. На тържествената церемония в най-старото пернишко училище присъстваха и народните представители от ГЕРБ-Перник Красимир Велчев и д-р Александър Александров, зам.-кметът Севделина Ковачева и началникът РУО Ваня Коконова.\r\n„Скъпи ученици, бъдете любознателни, не спирайте да трупате и усвоявате нови знания и да усъвършенствате своите умения, защото всяка малка крачка в познанието ще ви помогне да откриете неизмерими пътища в живота. Бъдете смели, отговорни и целеустремени, за да достигнете мечтите и стремежите си!“, с тези думи към децата се обърна народният представител д-р Александров.\r\nМного емоционално и вълнуващо беше приветствието на зам.-министъра Таня Михайлова, която през сълзи сподели спомените си за първия учебен ден в същото училище. Тя си припомни за миговете при първата среща с нейната учителка и пожела на всички здраве и упоритост.\r\n„Образование е най-важният стратегически приоритет на правителството. Именно по този начин ще задържим младите хора в България“, заяви народният представител Красимир Велчев на тържественото откриване на новата учебна година в ГПЧЕ „Симеон Радев“ и отправи пожелание за една спорна и ползотворна учебна година.\r\nОбиколката на кмета Вяра Церовска продължи в ПГТС \"Арх. Йордан Миланов\", където се бяха събрали бъдещите строители на Перник. На празника в присъства и кметът на „Изток“ инж. Емил Костадинов.\r\n„Щастлива съм да бъда тук в това обновено в последните години училище, модерно и съвременно, в което идвате със своите мечти. За вас правителството и тази година се погрижи специално, като отпуска още 700 хил. лева. Ще получите нова съвременна спортна площадка, ще бъдат довършени и строителни дейности в сградата. Вие заслужавате това внимание“, сподели с вълнение кметът Вяра Церовска.\r\nПървият училищен звънец удари и в Природо-математическата гимназия „Христо Смирненски”. И тук събитието беше уважено от народните представители от ГЕРБ, зам.-кметът Денислав Захариев, областния управител на Перник и председател на ЖГЕРБ Ирена Соколова. \r\nНовата учебна година за ХІ ОУ „Елин Пелин” беше специална за зам.-кмета Владислав Караилиев, чийто по-малък син днес за първи път прекрачи училищния праг. Той поздрави всички от името на кмета с новата учебна година и заяви, че това е денят, който поставя началото на следващото стъпало по стръмния път към върховете в науката и знанието. Но и ден на щастливите усмивки от срещата с любимите учители и съученици.", "date": "2017.09.15", "title": "Перник: Зам.-министърът на образованието Таня Михайлова и народни представители от ГЕРБ присъстваха на първия учебен ден в пернишките училища"}
{"url": "http://www.focus-news.net/news/2017/09/15/2436276/kyustendil-kmetat-na-dupnitsa-metodi-chimev-otkri-uchebnata-godina-v-uchilishteto-v-selo-kraynitsi.html", "text": "Кметът на Община Дупница Методи Чимев откри учебната година в училището в село Крайници. Това съобщи за Радио „Фокус” – Кюстендил Христо Апостолов, експерт към Община Дупница. По думите му учебната година в Община Дупница е открита във всички училища с тържества. Кметът на Общината инж. Методи Чимев е бил гост на церемонията в Основно училище „Христо Ботев“ в село Крайници, заедно със зам.-областния управител Радослава Чеканска. Той е поздравил учениците и е пожелал попътен вятър на първокласниците. \r\nОт Община Дупница и тази година са осигурени подаръци за всички деца, записани в първи клас, чиито брой е 375, разпределени са в 19 паралелки във всички училища.\r\nВенцеслав ИЛЧЕВ", "date": "2017.09.15", "title": "Кюстендил: Кметът на Дупница Методи Чимев откри учебната година в училището в село Крайници"}
{"url": "http://www.focus-news.net/news/2017/09/15/2436277/sky-news-kobra-obsazhda-na-izvanredno-zasedanie-dali-da-bade-povisheno-nivoto-na-teroristichna-zaplaha-vav-velikobritaniya.html", "text": "Правителствената комисия за извънредни ситуации (КОБРА) ще обсъди на извънредно заседание дали да бъде повишено нивото на терористична заплаха във Великобритания, предава Sky News.\r\nСпоред източник на британската медия към момента се обмисля повишаването на нивото от „тежко“ до най-високото, което е „критично“.  Тереза Герова", "date": "2017.09.15", "title": "Sky News: КОБРА обсъжда на извънредно заседание дали да бъде повишено нивото на терористична заплаха във Великобритания"}
{"url": "http://www.focus-news.net/news/2017/09/15/2436278/v-sabota-po-obyad-dvizhenieto-prez-gkpp-dunav-most-ruseshte-bade-spryano-za-edin-chas.html", "text": "На 16 септември (събота) от 11.00 до 12.00 часа, ще бъде преустановено пропускането на моторни превозни средства през ГКПП \"Дунав мост - Русе\". Причината е провеждане на лекоатлетически шосеен пробег „Бягане на свободния дух Гюргево – Русе” (Free Spirit Run Giurgiu – Ruse) и гарантиране безопасното преминаване на състезателите по мостовото съоръжение. Това съобщиха от пресцентъра на МВР. Участниците ще стартират в 10.30 часа от площад “Свобода” в Русе и ще преминат по 15-километровото трасе до центъра на Гюргево, Румъния. \r\nВ периода на ограничението пътуващите могат да ползват съседните гранични контролно-пропускателни пунктове в зоната за отговорност на РДГП - Русе.", "date": "2017.09.15", "title": "В събота по обяд движението през ГКПП \"Дунав мост - Русе\"ще бъде спряно за един час"}
{"url": "http://www.focus-news.net/news/2017/09/15/2436279/blagoevgrad-obshtinskiyat-savet-upalnomoshti-kmeta-d-r-atanas-kambitov-da-uchastva-v-predstoyashtoto-zasedanie-na-asotsiatsiyata-po-vik.html", "text": "Общински съвет – Благоевград упълномощи кмета д-р Атанас Камбитов да участва в предстоящото извънредно заседание на Общото събрание на Асоциацията по ВиК – Благоевград, което беше отложено от 11 септември за 19 септември, предаде репортер на Радио „Фокус“ – Пирин. След поименно гласуване 28 от местните парламентаристи гласуваха „За“, 4-ма „Против“ и 3-ма „Въздържали се“. Преди да бъде пристъпено към гласуването на единствената точка по дневния ред на извънредното заседание на Общински съвет – Благоевград, един от съветниците поиска сесията да бъде отменена, тъй като според него не е бил спазен срокът от 3 дни за уведомяване на местните парламентаристи, че ще бъде свикано заседание. Димитров предложи сесията да бъде насрочена за 20 септември, което е 1 ден след датата на заседанието на ВиК асоциацията. В хода на проведения дебат стана ясно, че председателят на Общински съвет – Благоевград не е длъжен да спазва подобно изискване, когато се касае за извънредно заседание. Направеното предложение бе отхвърлено с мнозинство от общинските съветници. Също така от друг общински съветник бе предложено по време на заседанието на ВиК асоциацията да бъде предложено да се инициира предприемането на спешни действия относно изпълнението на задълженията на ВиК оператора да експлоатира и поддържа предадената му по силата на сключения договор, ВиК мрежа на територията на селата Дренково, Логодаж и Клисура. Кметът на Благоевград д-р Атанас Камбитов репликира, че няма нищо против тази точка да бъде добавена, а от своя страна местните парламентаристи, след гласуване одобриха точката.\r\nЛивия НИНОВА", "date": "2017.09.15", "title": "Благоевград: Общинският съвет упълномощи кмета д-р Атанас Камбитов да участва в предстоящото заседание на Асоциацията по ВиК"}
{"url": "http://www.focus-news.net/news/2017/09/15/2436280/smolyan-kmetat-nikolay-melemov-pozdravi-pochetniya-grazhdanin-mladen-koynarov-po-povod-rozhdeniya-mu-den.html", "text": "Кметът Николай Мелемов поздравява почетния гражданин на Смолян Младен Койнаров по повод рождения му ден, съобщиха от пресцентъра на Община Смолян. В поздравителния адрес се казва: „Най-сърдечно Ви поздравявам по повод Вашата 72-ра годишнина. За мен е особена чест, че като Кмет на Община Смолян мога да изразя по този хубав и празничен повод своeто искрено уважение към Вас и самобитния Ви певчески талант. \r\nЧрез завладяващия Ви глас родопската народна песен звучи вълнуващо и неповторимо, стопля сърцето и душата. \r\nПожелавам Ви здраве и дълголетие, много радост и нови творчески успехи!\".", "date": "2017.09.15", "title": "Смолян: Кметът Николай Мелемов поздрави почетния гражданин Младен Койнаров по повод рождения му ден"}
{"url": "http://www.focus-news.net/news/2017/09/15/2436281/bsp-sofiya-shte-se-vklyuchi-v-kampaniyata-da-izchistim-balgariya-zaedno.html", "text": "На 16 септември народни представители от „БСП за България“, общински съветници, членове на младежката и районните организации на БСП в София ще се включат в кампанията „Да изчистим България заедно“. Столичните социалисти ще почистят Борисовата градина в района около Парк-хотел „Москва“. Началният час е 10.30. Това съобщиха от пресцентъра на ГС на БСП – София.\r\nСпоред лидера на БСП - София Калоян Паргов доброволчеството е най-добрият начин да покажеш, че те е грижа за града, природата и околната среда. „Трябва да сме взискателни към институциите и местните органи, който имат задължението да изграждат и поддържат в добро състояние градската среда. Но всеки един от нас, като гражданин, трябва да бъде съпричастен към каузата за чиста София и чиста България“, категоричен е Паргов.", "date": "2017.09.15", "title": "БСП – София ще се включи в кампанията „Да изчистим България заедно“"}
{"url": "http://www.focus-news.net/news/2017/09/15/2436282/lovech-narodniyat-predstavitel-ivan-mihovski-otkri-uchebnata-godina-v-pgmet-v-troyan.html", "text": "Народният представител от ГЕРБ-Ловеч Иван Миховски откри днес новата учебна година в Професионалната гимназия по механоелектротехника в Троян, съобщиха от пресцентъра на ПП ГЕРБ. Той поздрави учителите и учениците, като подчерта ролята на правителството за извеждане на образованието като приоритет на приоритетите. \r\n„Днес всеки един от нас празнува! Защото и всеки един от нас си дава сметка, че за да бъдем успешни в това, което правим, не преставаме да се учим, всеки ден животът ни преподава уроци, макар и ненаписани в учебниците! 15 септември е ден за начало, едно усмихнато начало, заредено с нови надежди, нови очаквания и нови мечти“, каза в словото си Миховски, който е завършил същото училище.\r\nТой се обърна специално към учителите, като подчерта: „От Вашия професионализъм и всеотдайност към децата зависи много. И правителството вече призна това - образованието е приоритет на приоритетите! Желая Ви да съумеете както винаги да дадете на децата ни най-важното - любов към знанието и вяра в собствените сили. Във Вашите ръце е бъдещето, което трябва да има моралните устои, гражданската позиция и духовната сила да развива България!”\r\n„Подкрепяйте децата си! Те имат нужда от Вас много повече от това да са нахранени и облечени, те имат нужда да споделят, да Ви вярват! Подкрепяйте и техните учители - те са тези, които работят с Вашите деца, раздават се с любов и всеотдайност! Бъдете до тях, вървете заедно към успеха ръка за ръка“, призова народният представител и родителите.\r\n„Знанието е силата, която и днес, и занапред ще Ви е нужна в най-голяма степен! Учете, учете, учете!“, обърна се към учениците Иван Миховски и пожела на всички здраве и сили в името на доброто на децата на България. \r\nИван Миховски бе сред официалните гости и на тържественото откриване на учебната година в СУ „Св. Климент Охридски” в Троян и училището за планински водачи в Черни Осъм, където той е приеман като най-добър приятел, който работи за съхраняването и популяризирането на единствената паралелка за планински водачи в страната.", "date": "2017.09.15", "title": "Ловеч: Народният представител Иван Миховски откри учебната година в ПГМЕТ в Троян"}
{"url": "http://www.focus-news.net/news/2017/09/15/2436283/silistra-novata-uchebna-godina-zapochna-za-10-147-uchenitsi-v-oblastta.html", "text": "По данни от училищата 10 147 ученици в област Силистра се обучават в І – ХІІ клас в дневна форма на обучение. Това съобщи за Радио „Фокус“-Шумен Габриела Миткова, началник на Регионално управление на образованието-Силистра. 1 633 са децата на 5- и 6-годишна възраст, като 160 от тях са записани в училища, а останалите - в детски градини.\r\nИвелина ИВАНОВА", "date": "2017.09.15", "title": "Силистра: Новата учебна година започна за 10 147 ученици в областта"}
{"url": "http://www.focus-news.net/news/2017/09/15/2436284/d-r-atanas-kambitov-kmet-na-blagoevgrad-ako-obshtinata-ne-uchastva-v-asotsiatsiyata-po-vik-shte-ima-mnogo-minusi-za-nas.html", "text": "Ако община Благоевград не участва в Асоциацията по ВиК ще има много минуси за нас. Това каза по време на извънредно заседание на Общински съвет – Благоевград кметът д-р Атанас Камбитов, във връзка със заден въпрос от общинският съветник Владимир Елезов относно това какви са ползите от членството на общината в асоциацията, след като тя не бе консолидирана заради отказ на други две общини да вземат участие в нея, предаде репортер на Радио „Фокус“ – Пирин. „Друг ред, по който няма да вървим, общинско дружество няма как да станем, ако това искате да кажете. Друг е въпросът, че не искам да влизам в тези коментари по отношение липсата на консолидация, защото е ясно по чия вина нямаме консолидация“, каза още д-р Атанас Камбитов. Кметът на Благоевград обясни, че заради липсата на консолидация Асоциацията по ВиК – Благоевград не може да кандидатства с проекти по европейски програми. „Това е минус, но ние и като общинско предприятие нямаше да може да кандидатстваме“, посочи кметът д-р Камбитов.\r\nТой коментира също, че в момента наблюдаваме един двоен стандарт във връзка с това, че когато е трябвало да се извърши консолидация на асоциацията, кметът на Кресна Николай Георгиев категорично е отказал да влезе в нея, загърбвайки интереса на близо 300 хиляди души, а сега същият кмет иска солидарност. Д-р Камбитов отбеляза, че темата на днешното заседание е различна и не иска да влиза в подобни теми. „От тук насетне има друго нещо, което е важно и винаги съм го заявявал с категоричност на всякакво ниво. На практика заради изискването за консолидация, Община Благоевград, но и другите общини в асоциацията, както и още 4 области в страната, се явяваме дискриминирани, защото нямаме достъп до европейски средства. Това е така, защото оперативните програми са на състезателен принцип. Един вид, всеки се състезава и който печели, печели, ние всъщност изобщо не сме допуснати до това състезание“, допълни д-р Атанас Камбитов. \r\nТой подчерта, че в момента Асоциацията по ВиК – Благоевград се стреми към това да се направи така, че от държавния бюджет целево да се финансират проекти по ВиК. „На практика това в момента се случва, защото имаме такива споразумения още от миналата година с Министерството на регионалното развитие и благоустройството и по този начин финансираме и водопровода в Рилци, и в IV микрорайон. Това правим в момента и на практика има резултат“, заяви д-р Камбитов.\r\nЛивия НИНОВА", "date": "2017.09.15", "title": "Д-р Атанас Камбитов, кмет на Благоевград: Ако общината не участва в Асоциацията по ВиК ще има много минуси за нас"}
{"url": "http://www.focus-news.net/news/2017/09/15/2436285/stara-zagora-sedmiyat-natsionalen-festival-na-balgarskiya-folklor-i-balgarskite-traditsionni-yastiya-pryaporets-2017-shte-se-provede-na-16-septemvri.html", "text": "На 16 септември (събота) от 10.00 часа ще се проведе Националният фестивал на българския фолклор и българските традиционни ястия - Пряпорец 2017. Той се организира от НЧ \"Христо Ботев – 1928\", с. Пряпорец, , НЧ \"Кирил и Методий – 2010\", с. Борилово, и НЧ \"Пробуда – 1928\", с. Змейово, с подкрепата на Община Стара Загора. Партньор на събитието е „Балкания – Балканска Асоциация за устойчив туризъм и култура”. Това съобщиха от пресцентъра на Община Стара Загора.\r\nВ седмото издание на фестивала ще участват 45 колектива от 14 общини. Над 500 са участниците от Стара Загора, Казанлък, Димитровград, Чирпан, Опан,  Хасково, Раднево, Нова Загора, Берковица, Монтана, Стралджа, Ямбол, Габрово и Братя Даскалови.  \r\nМного от тях ще представят вкусни гозби, характерни за техните региони, състезаващи се за Диплом - за уникален десерт; за уникална рецепта; за визия; за най-добра етно-визия; за автентична рецепта; за вкус. Колективите ще се включат с песни, обичаи и танци, както и индивидуални изпълнения в раздела на българския фолклор.\r\nНай-добрите ще определи жури с председател Мая Тодорова, професионалист в приложни изкуства, хореограф, режисьор и педагог. Членове на журито са още - Иван Цонев – концерт-майстор на Общински фолклорен ансамбъл „Загоре“ и Недко Иванов – художествен ръководител на ансамбъл „Нашенци“.\r\nЦелта на фестивала е да съхрани българският фолклор и традиционни ястия, както и да установи тяхната неразривна връзка.", "date": "2017.09.15", "title": "Стара Загора: Седмият Национален фестивал на българския фолклор и българските традиционни ястия Пряпорец 2017 ще се проведе на 16 септември"}
{"url": "http://www.focus-news.net/news/2017/09/15/2436286/aleksandar-vuchich-sled-sreshtata-s-yohanes-han-myastoto-na-zapadnite-balkani-e-v-es.html", "text": "След срещата в Белград с комисаря по европейска политика за съседство и преговори за разширяване Йоханес Хан, държавният глава на Сърбия Александър Вучич изрази мнение, че мястото на Западните Балкани е в Европейския съюз, предава Радио „Свободна Европа“ в македонската си редакция.\r\nВучич подчерта, че без участието на региона, съвместното икономическо и политическо пространство на европейския континент няма да бъде едно цяло. Сръбският президент увери, че пълноправното членство в Европейския съюз е основният приоритет на Сърбия в областта на външната политика.\r\nВучич изрази мнение, че сътрудничество сред страните от Западните Балкани е основен лост за продължаване на политиката на помирение в региона и за ускоряване на процеса за присъединяването им към Общността. Тереза Герова", "date": "2017.09.15", "title": "Александър Вучич след срещата с Йоханес Хан: Мястото на Западните Балкани е в ЕС"}
{"url": "http://www.focus-news.net/news/2017/09/15/2436287/bdzh-predostavya-namaleniya-za-uchenitsi-i-studenti-pri-patuvane-s-vlak.html", "text": "Във връзка с началото на учебната година в училищата и предстоящия старт на академичната година във висшите учебни заведения, „БДЖ – Пътнически превози” ЕООД напомня, че всички учащи на възраст до 26 навършени години (ученици, студенти и докторанти редовно обучение) имат право да пътуват с 50 % намаление от редовната цена на билета във втора класа на всички пътнически и бързи влакове. Това съобщиха от пресцентъра на „Холдинг Български държавни железници“ ЕАД.\r\nЗа да могат младите клиенти на националния железопътен превозвач да ползват тази отстъпка, е необходимо да си закупят железопътна карта „Учащ”. Картата се издава във всички железопътни гари и бюра в страната срещу снимка и уверение от съответното учебно заведение. При представяне на снимката и необходимия документ, картата се издава веднага на място. Цената на железопътна карта „Учащ” е 1.00 лв., като нейният валидностен срок е от 1 октомври до 30 септември на следващата година.\r\n„БДЖ – Пътнически превози” ЕООД предлага и допълнителни преференции за  всички ученици и студенти, които са закупили железопътна карта „Учащ”. Срещу тази карта, учащите могат да закупят отново с 50 % отстъпка и абонаментна карта за един или три месеца, като по този начин цената на всяко тяхно пътуване ще бъде още по-ниска. Допълнително предимство е фактът, че абонаментните карти важат за пътуване както с пътнически, така и с бърз влак, без да се доплаща разлика в цената заради различната категория на влака. \r\nУчащите на възраст до 26 навършени години ползват допълнителни намаления и при пътувания в група. „БДЖ – Пътнически превози” ЕООД предлага 75 % намаление от редовната цена на билетите за организирани групи от минимум 10 души. За целта е необходимо да се представи писмо и поименен списък в два екземпляра с посочени дати на раждане на участниците в групата, заверени с подпис и печат от учебното заведение. В случай, че пътуващите в групата ученици или студенти са от различни учебни заведения, тогава те задължително трябва да представят и железопътна карта „Учащ”. Преподавателите, които придружават  групата (1 преподавател на 10 учащи), ползват също 75 % намаление от цената на билета. \r\nЗа улеснение на учебните заведения, „БДЖ – Пътнически превози” ЕООД предлага унифициран формуляр за заявка за групово пътуване. Този формуляр, както и пълното съдържание на регламента за организиране на групови пътувания, са публикувани на официалната интернет страница на дружеството (www.bdz.bg).\r\nРъководството на националния железопътен превозвач пожелава на всички ученици и студенти успешна учебна година!", "date": "2017.09.15", "title": "БДЖ предоставя намаления за ученици и студенти при пътуване с влак"}
{"url": "http://www.focus-news.net/news/2017/09/15/2436288/sliven-deputatat-ot-gerb-galya-zaharieva-uchastva-v-praznichnite-tseremonii-v-nu-lyuben-karavelov-v-nova-zagora-i-ou-hristo-botev-v-s-sadievo.html", "text": "Народният представител от ГЕРБ и зам.–председател на Комисията по образование в Народното събрание Галя Захариева участва в празничните церемонии за началото на новата учебната година в НУ „Любен Каравелов“ в Нова Загора и ОУ „Христо Ботев“ в село Съдиево. Депутатът, заедно с кмета на общината и члена на ГЕРБ Николай Грозев, откриха учебната година в началното училище. Това съобщиха от пресцентъра на ПП ГЕРБ.\r\n„Днес всяко българско училище бе огласено от завърналите се след лятната ваканция деца и ученици. За мен е лично и професионално удовлетворение, и огромно вълнение да съм гост на колегите, учениците и родителите от НУ „Любен Каравелов“ в Нова Загора. Уверена съм, че учителите за поредна година ще поведат своите учениците по пътя на Познанието, ще продължат да ги даряват с грижа и внимание и ще ги научат да са смели мечтатели и добри хора. Вярвам, че успехът идва с усилията на всички и само така ще постигнем най-доброто за нашите деца. Желая на всички здраве, сили и енергия през новата учебна година“, заяви в поздравителното си слово народният представител Галя Захариева. \r\nДнес депутатът заедно със зам.-кмета на Нова Загора Ивайло Енев поздравиха учителите и учениците от ОУ „Христо Ботев“ в с. Съдиево с началото на новия учебен процес, и им пожелаха успешна и ползотворна учебна 2017 – 2018 година. Галя Захариева благодари за топлото посрещане от страна на учителите и учениците. \r\n„Прилагайки механизма за обхват на деца и ученици, преподавателите категорично заявиха, че всички деца в селата Съдиево, Каменово и Научене, които са в задължителна училищна възраст, са записани в предучилищните групи и училище. Много родители подкрепиха днес децата си с присъствие в училище, което ни дава увереност за успешен и резултатен учебен процес“, каза още Галя Захариева. По време на церемонията директорът на ОУ „Христо Ботев“ Зунка Петрова благодари на МОН, както и на Община Нова Загора за осигурения нов училищен автобус.", "date": "2017.09.15", "title": "Сливен: Депутатът от ГЕРБ Галя Захариева участва в празничните церемонии в НУ „Любен Каравелов“ в Нова Загора и ОУ „Христо Ботев“ в с. Съдиево"}
{"url": "http://www.focus-news.net/news/2017/09/15/2436289/pazardzhik-rzi-zapochva-ezhednevno-probonabirane-i-kontrol-na-dostavyanata-voda-v-obshtina-panagyurishte.html", "text": "РЗИ-Пазарджик предприема незабавни мерки, по повод обявеното бедствено положение в община Панагюрище, съобщи за Радио „Фокус“ – Пазарджик Таня Чомакова от Здравната инспекция. Тя обясни, че относно водоснабдяването с питейна вода, РЗИ-Пазарджик е създала организация за предприемане на спешни мерки. „Със заповед на директора на РЗИ д-р Фани Петрова е разпоредено да се извършва ежедневно пробонабиране и контрол на доставяната вода в община Панагюрище по химични и микробиологични показатели, до преодоляване на кризисната ситуация. РЗИ ще предоставя актуална информация за резултатите от направените изследвания“, уточни Чомакова.\r\nВаня НИКОЛОВА", "date": "2017.09.15", "title": "Пазарджик: РЗИ започва ежедневно пробонабиране и контрол на доставяната вода в община Панагюрище"}
{"url": "http://www.focus-news.net/news/2017/09/15/2436290/gdbop-zadarzha-chetirima-za-razprostranenie-na-narkotitsi-v-slanchev-bryag.html", "text": "Служители на ГДБОП задържаха четирима за разпространение на наркотици, съобщиха от пресцентъра на МВР. Полицейската операция е проведена на 13 септември. Действията на служителите на ГДБОП на територията на курортния комплекс са осъществени под наблюдението на Специализираната прокуратура. В хода на акцията са задържани четирима участници в организирана престъпна група, занимавала се с разпространение на наркотици в Слънчев бряг и други селища в страната. Според събраните до момента данни, С.К., А.П., Р.М. и Д.И. са започнали престъпната си дейност през януари 2017 г. От началото на летния сезон те пласирали предимно кокаин на чужди и български граждани в Слънчев бряг.  \r\nПри извършените процесуално-следствени действия, от С.К. и от жилището му са иззети общо 23.44 грама кокаин, разпределени в дози и подготвени за продажба. Количества от същия наркотик са открити и у Р.М.   \r\nС постановления на прокурор от Специализираната прокуратура на трима от задържаните са наложени 72-часови мерки за неотклонение. Днес ще бъде внесено искане в Специализирания наказателен съд за налагане на постоянни мерки „задържане под стража“ за всеки от тях.  Д.И. е с мярка „парична гаранция“ от 2000 лева.", "date": "2017.09.15", "title": "ГДБОП задържа четирима за разпространение на наркотици в Слънчев бряг"}
{"url": "http://www.focus-news.net/news/2017/09/15/2436291/reuters-savetat-za-sigurnost-na-oon-shte-provede-zasedanie-za-severna-koreya.html", "text": "Съветът за сигурност на ООН ще проведе заседание, на което да обсъди последното изстрелване на балистична ракета от режиха в Пхенян, предава Reuters.\r\nВ петък Северна Корея изстреля втора балистична ракета над Япония, която прелетя над остров Хокайдо и падна в Тихия океан.  Тереза Герова", "date": "2017.09.15", "title": "Reuters: Съветът за сигурност на ООН ще проведе заседание за Северна Корея"}
{"url": "http://www.focus-news.net/news/2017/09/15/2436292/ministar-emil-karanikolov-shte-dade-preskonferentsiya-vav-vrazka-s-nagnetyavane-na-naprezhenieto-vav-voenno-promishleniya-kompleks.html", "text": "Министърът на икономиката Емил Караниколов ще даде изявление във връзка с нагнетяване на напрежението във Военно-промишления комплекс, съобщиха от пресцентъра на министерството. Пресконференцията ще се състои от 16.30 часа в сградата на Министерство на икономиката на ул. \"Славянска\" №8.", "date": "2017.09.15", "title": "Министър Емил Караниколов ще даде пресконференция във връзка с нагнетяване на напрежението във Военно-промишления комплекс"}
{"url": "http://www.focus-news.net/news/2017/09/15/2436293/varna-65-godishna-zhena-ot-grada-e-stanala-zhertva-na-telefonna-izmama-s-1214-leva.html", "text": "Повдигнато е обвинение на 34-годишен мъж от Варна за извършена телефонна измама. Криминалисти предприели незабавни действия по сигнал, постъпил на 13 септември - 65-годишна жена съобщила, че хвърлила през терасата на апартамента си 1214 лева, след като била заблудена от непознат, позвънил на домашния й телефон. Това съобщиха от пресцентъра на МВР. Представилият се за полицейски служител мъж я измамил, че ще съдейства за провеждането на операция. В резултат  на бързите оперативно-издирвателни и процесуално-следствени действия, на място е установен и задържан П.Т. /34 г./ от Търговище, живущ във Варна, известен на органите на реда. По случая е образувано досъдебно производство, материалите са докладвани в Районна прокуратура – Варна. На мъжа е повдигнато обвинение по чл. 209, ал. 1 от НК. С постановление на прокурор мярката му за задържане е удължена до 72 часа.", "date": "2017.09.15", "title": "Варна: 65-годишна жена от града е станала жертва на телефонна измама с 1214 лева"}
{"url": "http://www.focus-news.net/news/2017/09/15/2436294/plovdiv-zadarzhan-e-27-godishen-mazh-instseniral-vzlomna-krazhba-na-7000-evro-ot-upravlyavan-ot-nego-tovaren-avtomobil.html", "text": "За броени часове служители на Районно управление на МВР - с. Труд са разобличили автор на инсценирана взломна кражба. Това съобщиха от пресцентъра на МВР. Работата започнала непосредствено, след като вчера 27-годишен мъж от смолянска област подал сигнал за престъплението в полицейското управление. Пред разследващите той разказал, че към 14 - 14.30 часа, в село Калековец, бил разбит управлявания от него товарен автомобил “Ситроен” и откраднати над 7000 евро. Незабавно за разследването бил сформиран екип от криминалисти, които установили редица несъотвествия на фактите, представени от мъжа. С полицейска заповед подателят на неверната информация е задържан за срок до едно денонощие. Действията по пълното документиране на случая продължават под наблюдението на прокуратурата.", "date": "2017.09.15", "title": "Пловдив: Задържан е 27-годишен мъж, инсценирал взломна кражба на 7000 евро от управляван от него товарен автомобил"}
{"url": "http://www.focus-news.net/news/2017/09/15/2436295/haskovo-kmetat-dobri-belivanov-otkri-uchebnata-godina-v-ou-svivan-rilski.html", "text": "Кметът на община Хасково Добри Беливанов откри учебната година в ОУ \"Св.Иван Рилски\", съобщиха от пресцентъра на Общината. Училището претърпя основен ремонт, финансиран по ОП „Региони в растеж“ за над 3,7 милиона лева. \r\nВ словото си Добри Беливанов заяви: „Преди една година аз бях на откриването на учебната година на училище „Свети Иван Рилски“ в двора на приютилата Ви гимназия по механо-електротехника. Тогава Ви обещах, че точно след една година учениците на това училище ще бъдат в най-добрата сграда в Хасково. Тогава не бяха един и двама скептиците, че този мащабен ремонт може да се случи за една година. Сега вече той е факт. Горд съм, че моят екип, ръководен от заместник-кмета Евгени Консулов, който и сега е тук, успя да организира и координира изпълнението на ремонта в определения срок. Благодаря на всички родители, учители и деца за разбирането и подкрепата. Днес всички ще имаме възможността да видим едно училище, в каквито трябва да се превърнат всички училища в нашия град. Скъпи ученици напредвайте сигурно по пътя на знанието. Бъдете щастливи и можещи, умни и уверени в своите сили. Скъпи първокласници, тук, в това училище, вие ще научите \"А\" и \"Б\" не само като букви, а и като основи на бъдещото Ви поведение в живота. Вярвайте на своите учители и ги уважавайте, защото знам, че за тези учители професията е призвание и кауза. Уважаеми учители, пожелавам Ви успешна учебна година и винаги да виждате в очите на децата и техните родители признателност, че отваряте пред тях прозореца на познанието. Успешна учебна година!\".\r\nОУ \"Св. Иван Рилски\" тази година посреща 167 първокласници, общо учениците са близо 1000. \r\nНа откриването на учебната година присъстваха областният управител Станислав Дечев, омбудсманът на България Мая Манолова, народният представител Евгения Ангелова. Всички те въведоха за ръка в училището по един от първокласниците. Кметът Добри Беливанов бе първият гост на децата от 1 Г клас с класен ръководител Гергана Георгиева. Той пожела на учениците да слушат и уважават своята учителка. Беливанов участва в инициативата „Подари надежда вместо цвете..“ , като пусна своето дарение в кутията в класната стая на първокласниците.", "date": "2017.09.15", "title": "Хасково: Кметът Добри Беливанов откри учебната година в ОУ \"Св.Иван Рилски\""}
{"url": "http://www.focus-news.net/news/2017/09/15/2436296/ministar-nikolay-nankov-shte-prisastva-na-otkrivaneto-na-vodoprovod-za-mineralna-voda-v-devin.html", "text": "Министърът на регионалното развитие и благоустройството Николай Нанков ще присъства на откриването на реконструиран топлопровод за минерална вода в Девин, съобщиха от пресцентъра на МРРБ. Съоръжението ще довежда до града водата от находището Беденски минерални бани. \r\nСъбитието ще се проведе на 16 септември, от 10.00 часа, пред сградата на Община Девин. \r\nНа церемонията е поканен да присъства и министър-председателят Бойко Борисов.", "date": "2017.09.15", "title": "Министър Николай Нанков ще присъства на откриването на водопровод за минерална вода в Девин"}
{"url": "http://www.focus-news.net/news/2017/09/15/2436297/haskovo-bashta-i-sin-ot-selo-krivo-pole-sa-zadarzhani-za-saprotiva-pri-arest-i-napadenie-nad-komandir-na-otdelenie-v-zhandarmeriyata.html", "text": "Баща и син от село Криво поле са задържани за срок до 24 часа. Това съобщиха от пресцентъра на МВР. На 14 септември, в 12.20 часа, екип на жандармерийски автопатрул спрял за проверка в хасковското село мотопед, управляван от 19-годишен младеж, който не представил свидетелство за управление, нито документи за возилото. Междувременно, на място дошло 16-годишно местно момче и заявило, че мотопедът е негов и служителите нямат право да го проверяват. Когато му били поискани документи за самоличност и за регистрация на превозното средство, тийнейджърът се опитал да избяга. На двамата са съставени актове за установяване на административно нарушение. При пристигането на автопатрул на Пътна полиция, 16-годишният започнал да се държи агресивно, като отправил обиди към служителите. Въпреки многократно отправените предупреждения, младежът продължил да се държи арогантно и, при поредния му опит да си тръгне, бил задържан с белезници. Малко по-късно, пред сградата на Районно управление на МВР - Хасково, 38-годишният баща на момчето ударил в областта на главата командир на отделение в жандармерията, като му причинил лека телесна повреда. Това наложило да бъде задържан за срок до 24 часа. Работата по случая продължава в рамките на образуваното бързо производство.", "date": "2017.09.15", "title": "Хасково: Баща и син от село Криво поле са задържани за съпротива при арест и нападение над командир на отделение в жандармерията"}
{"url": "http://www.focus-news.net/news/2017/09/15/2436298/plovdiv-politsiyata-razsledva-krazhba-na-pari-ot-ofis-na-kazino-v-grada.html", "text": "Пловдивски криминалисти разследват кражба на пари от игрална зала. Това съобщиха от пресцентъра на МВР. Сигналът е подаден в полицията тази сутрин, около 7.45 часа. По първоначални данни била установена липса на парична сума от офисно помещение в казино в областния град. На място е извършен оглед, предприети са действия за разкриване авторите на посегателството.", "date": "2017.09.15", "title": "Пловдив: Полицията разследва кражба на пари от офис на казино в града"}
{"url": "http://www.focus-news.net/news/2017/09/15/2436299/pleven-15-godishen-mladezh-ot-nikopol-e-zadarzhan-za-palezh.html", "text": "В хода на работата по полицейско разследване е установено, че в ранните часове на 14 септември 15-годишен младеж от Никопол е залял със запалима течност и подпалил алуминиева входна врата на павилион в града. Това съобщиха от пресцентъра на МВР. В пожара са изгоряли два термопанела на вратата. Непълнолетният е задържан за срок до 24 часа. Направил е самопризнания. Уведомен е прокурор при Районна прокуратура – Никопол, продължава работата за престъпление по чл. 216, ал. 1 от НК.", "date": "2017.09.15", "title": "Плевен: 15-годишен младеж от Никопол е задържан за палеж"}
{"url": "http://www.focus-news.net/news/2017/09/15/2436300/darzhavniyat-glava-rumen-radev-evropa-tryabva-da-spre-da-bade-idealist-kogato-stava-duma-za-migratsiya-i-sigurnost.html", "text": "Когато става дума за сигурността на гражданите, няма място за компромиси и заблуди. Европейският съюз трябва да забрави за идеалистичния си подход и да анализира проблема в дълбочина. Това заяви президентът Румен Радев по време на заключителната пресконференция на 13-та годишна среща на групата \"Арайолуш\", която се състоя в Малта, съобщиха от прессекретариата на държавния глава.\r\nПо думите на Румен Радев усилията на Европейския съюз в областта на миграцията трябва да бъдат насочени към превенцията на нови бежански вълни от съседните на континента региони, чрез гарантиране на перспективи за добър живот на хората в техните страни на произход. \"Трябва да насочим политиките си не към социална подкрепа за имигрантите на територията на Европа, а към създаване на стабилни общества, които да гарантират нормален начин на живот в страните източници на нелегална миграция\", заяви още президентът.   \r\nВ рамките на форума държавният глава Румен Радев напомни, че в дебата за бъдещето на Европа ключови теми трябва да останат солидарността и социалната справедливост. \"За да бъде Европейският съюз важен фактор на глобалната сцена, трябва да съхраним основните принципи на солидарност и кохезия между държавите членки. Постигането на равен стандарт на живот на изток и на запад в Европа, както и еднакво заплащане за еднакъв труд в ЕС са неотменими условия, за да бъде Съюзът успешен и единен във външната политика\", заяви президентът.   \r\nДискусиите в рамките на тазгодишната среща на групата \"Арайолуш\" бяха посветени на миграцията, сигурността, солидарността и подобряването на икономическите перспективи в Европейския съюз и съседните на него региони.   \r\nВъв форума взеха участие президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия, Малта и Словения.   \r\nПо време на посещението си в Малта държавният глава се срещна с голяма група представители на българската общност на острова. Румен Радев беше посрещнат с хляб и сол и традиционно българско хоро в центъра на столицата Валета.", "date": "2017.09.15", "title": "Държавният глава Румен Радев: Европа трябва да спре да бъде идеалист, когато става дума за миграция и сигурност"}
{"url": "http://www.focus-news.net/news/2017/09/15/2436301/pleven-6-000-kasa-tsigari-bez-banderol-sa-izzeti-ot-kashtata-na-71-godishen-mazh-v-selo-bukovlak.html", "text": "На 14 септември следобед, в рамките на проведена полицейска операция, е  претърсена къща в село Буковлък, обитавана от 71-годишен мъж. В имота са намерени и иззети общо 300 кутии (6 000 къса) цигари без бандерол. Това съобщиха от пресцентъра на МВР. За случая е уведомен дежурен разследващ полицай, образувано е досъдебно производство по чл. 234 от НК.", "date": "2017.09.15", "title": "Плевен: 6 000 къса цигари без бандерол са иззети от къщата на 71-годишен мъж в село Буковлък"}
{"url": "http://www.focus-news.net/news/2017/09/15/2436302/yambol-30-godishen-mazh-ot-grada-e-zadarzhan-za-poboy.html", "text": "Служители от Районно управление на МВР – Ямбол са задържали 30-годишен мъж от града за нанесена телесна повреда. Това съобщиха от пресцентъра на МВР. Вчера, около 12.30 часа, в комплекс „Граф Игнатиев“ възникнало пререкание между него и 55-годишен мъж, в разгара на което той ударил и счупил носа на своя опонент. 30-годишният е задържан за срок до 24 часа. По случаая е образувано досъдебно производство.", "date": "2017.09.15", "title": "Ямбол: 30-годишен мъж от града е задържан за побой"}
{"url": "http://www.focus-news.net/news/2017/09/15/2436303/plovdiv-narodniyat-predstavitel-ot-gerb-menda-stoyanova-pozdravi-uchenitsite-ot-su-sveti-patriarh-evtimiy.html", "text": "Председателят на парламентарната комисия по бюджет и финанси и народен представител от ГЕРБ-Пловдив Менда Стоянова присъства на тържеството по повод откриването на новата учебна година в пловдивското Средно училище „Свети Патриарх Евтимий“. Тя поздрави учителите и учениците от едно от най-авторитетните учебни заведения в града под тепетата и им пожела здраве и нови успехи. Това съобщиха от пресцентъра на ПП ГЕРБ.\r\nМенда Стоянова подчерта, че 15-ти септември е един от най-хубавите празници, защото за българина образованието на децата винаги е бил основен приоритет. \r\nСредно училище „Свети Патриарх Евтимий“ посреща новата учебна година с обновена материална база, съвременни интерактивни кабинети и иновативна паралелка за безхартиено обучение.", "date": "2017.09.15", "title": "Пловдив: Народният представител от ГЕРБ Менда Стоянова поздрави учениците от СУ \"Свети Патриарх Евтимий\""}
{"url": "http://www.focus-news.net/news/2017/09/15/2436304/haskovo-uchilishtata-v-obshtina-topolovgrad-otpraznuvaha-nachaloto-na-uchebnata-godina.html", "text": "Всички училища и детски градини в тополовградска община днес посрещнаха своите малки обитатели с разтворени врати, с песни и цветя. Навсякъде празникът започна с националния химн и внасяне на училищното знаме. Представителни групи от общината, посетиха празненствата. На учителите и учениците здраве и успех пожелаха заместник-кметовете Маргарита Георгиева и Наско Стоянов. Това съобщиха от пресцентъра на Община Тополовград.\r\nОбщо 787 ученици от тополовградска община, от 1 до 12 клас, влязоха в учебните стаи днес. Новата учебна година започна с две училища по-малко. Пет са учебните заведения в общината. В четири от тях училищния праг прекрачиха 63 първокласници, от които 42 ще се учат в Началното училище в общинския център, а останалите в училищата в селата.         \r\nУчениците от закритото училище в село Орешник са записани в училищата в Тополовград, а тези от закритото училище в село Радовец ще продължат образованието си в училището в село Устрем. Учениците в Средно училище  „Д-р П. Берон” – Тополовград  са общо 426 в дневна форма на обучение и 63 – в задочна. В пети клас постъпват 52 ученици, разпределени в 2 паралелки. Осъществен е прием в следните паралелки: \r\nВ  детските  градини ще се възпитават и обучават общо 200 деца, като 150 от тях са в ДГ „Щастливо детство”-Тополовград. Всички деца в задължителна училищна възраст са обхванати в детските градини. \r\nПрез новата учебна година всички учители на територията на общината имат работни места в училищата и детските градини.", "date": "2017.09.15", "title": "Хасково: Училищата в община Тополовград отпразнуваха началото на учебната година"}
{"url": "http://www.focus-news.net/news/2017/09/15/2436305/d-r-vladimir-vladimirov-kmet-na-kula-231-sa-uchenitsite-v-obshtinata-parvoklasnitsite-sa-18.html", "text": "231 са учениците в Община Кула, първокласниците са 18. Това каза за Радио „Фокус“ – Видин д-р Владимир Владимиров, кмет на Кула. Той посочи, че само едно училище функционира в Община Кула, като в следствие на демографските тенденции селата в района са обезлюдени и в тях са останали много малко деца. \r\n„Сформирахме само една паралелка от първокласници, нямаше деца за втора. Децата, които се обучават в училището, са от 1 до 12 клас, включително. От 6 населени места на общината се извозват ученици. Общинският съвет одобри сформирането на паралелки в 4, 7 и 8 клас по изисквания норматив от ученици“, каза кметът на Кула. Той допълни, че общината има затруднения с поддържането на сградата на училището, която е предназначена за 600 ученици, а в нея учат сега три пъти по-малко деца. \r\n„Трудно се отоплява такава сграда, трудно се поддържа. Предвиден е проект, с който да решим общо проблемите на училището“, каза д-р Владимиров. През лятото в сградата на единственото училище в общината са извършени ремонти на класните стаи, които вече са приключени. Днес първият учебен ден е бил тържествено открит в училището в присъствието на много родители и граждани от общината.\r\nАнна ЛОЗАНОВА", "date": "2017.09.15", "title": "Д-р Владимир Владимиров, кмет на Кула: 231 са учениците в общината, първокласниците са 18"}
{"url": "http://www.focus-news.net/news/2017/09/15/2436306/evrodeputatat-momchil-nekov-pomagame-na-proizvoditelite-ot-planinskite-rayoni-da-zashtityat-produktite-si.html", "text": "Проекто-наредбата за прилагане на термина за качество „планински продукт“ ще бъде предложена на правителството, министерството на земеделието и на Народното събрание. Работата по текста е основната цел на сформираната днес експертна работна група. Това съобщиха от пресофиса на евродепутата Момчил Неков.\r\n„Добрите практики съществуват. Регионът ни е уникален и България има възможност да бъде сред първите държави членки, които въвеждат термина „планински продукт“. Все повече потребители очакват чистите планински храни. Това ще помогне и на производителите и на потребителите. Оптимист съм, че с общи усилия ще успеем“. Това заяви Момчил Неков по време на експертното заседание.\r\nНа първата работна среща бяха отчетени спецификите в българското законодателство и производствена практика. Работата ще продължи с привличане на всички заинтересовани страни. Другите държави, които подготвят въвеждане на „планински продукт“ са Италия, Германия и Австрия. \r\nБългарско сирене, мед, билки, месни продукти, произведени в планински райони са потенциални носители на престижното означение „планински продукт“. 40% от територията на България е с планински и полупланински релеф.\r\nПо-рано днес Момчил Неков беше гост на откриването на учебната година в Професионалната гимназия по икономика в Перник. Там той обяви началото на ученически конкурс с награда посещение в Европейския парламент в Брюксел.", "date": "2017.09.15", "title": "Евродепутатът Момчил Неков: Помагаме на производителите от планинските райони да защитят продуктите си"}
{"url": "http://www.focus-news.net/news/2017/09/15/2436307/reuters-vatikanat-otzova-edin-ot-diplomatite-si-v-sasht-zaradi-skandal-s-detska-pornografiya.html", "text": "Светият престол отзова един от дипломатите си във Вашингтон, след като Държавният департамент на САЩ заяви, че свещеникът е нарушил законите за детска порнография, предава Reuters. Държавният департамент извести Ватикана през август „за възможно нарушение на законите относно снимки с детска порнография от страна на член на дипломатическото представителство на Светия престол във Вашингтон“.\r\nПрокурорите във Ватикана започнаха разследване по случая, а свещеникът вече е в Рим, казаха в официално изявление от Светия престол. Симеон Миланов", "date": "2017.09.15", "title": "Reuters: Ватиканът отзова един от дипломатите си в САЩ заради скандал с детска порнография"}
{"url": "http://www.focus-news.net/news/2017/09/15/2436308/dimitar-margaritov-kzp-neobhodimi-sa-zakonodatelni-promeni-za-angazhirane-na-po-visoka-otgovornost-na-elektrorazpredelitelnite-druzhestva-pri-povreda-na-uredi.html", "text": "Необходимо е да се разсъждава по посока въвеждане на по-висока отговорност на електроразпределителните дружества при некачествено електрозахранване, в резултат на което се стига до повреда на електроуреди. Това заяви председателят на Комисията за защита на потребителите (КЗП) Димитър Маргаритов пред журналисти по време на изнесена приемна на институцията в Кърджали, съобщиха от пресцентъра на КЗП. „Не е случай, както обичайния – в резултат на някаква интервенция да Ви се повреди уредът, било то и ако тази интервенция не е съвсем редовна. Когато говорим за точно този тип повреда, вероятно е добре да се помисли за това чрез законодателни промени отговорността на електроразпределителните дружества да бъде ангажирана в много по-голяма степен, а не просто да се тръгва по общия ред да бъде доказвано точно как се е счупил уредът, кога е настъпила повредата и т.н.”, коментира Маргаритов.  \r\nПо думите на председателя на КЗП, както в общата картина, така и в региона, най-много са жалбите срещу телекомуникационните оператори. Според него това се дължи и на обстоятелството, че всеки потребител има поне един договор за такава услуга. „Понякога потребителите в чисто фактическа обстановка са поставени в ситуация, в която може да се наложи да прибързат, да не прочетат внимателно всички условия. Или при отправянето на офертата някой да е пропуснал съзнателно или не да им обърне внимание, че може би към основната услуга ще има и допълнителни, които също ще трябва да се заплащат”, поясни той. \r\nНа въпрос на журналист за правата при закупуване на дефектна техника Маргаритов разясни, че потребителите може да предявят рекламация. „Има закъснели ремонти, понякога са извършени няколко ремонта, стоката продължава да дава дефект. По закон, когато три пъти се ремонтира и нещо не е отново наред, потребителят има право да получи обратно заплатените от него пари. В последно време и от страна на големите вериги има подобряване на работата, има възприемане на практики, които са известни в онлайн търговията. Там може да се упражни право на отказ в 14-дневен срок безусловно”, добави председателят на КЗП. \r\nВъз основа на извършените около 400 проверки в Кърджали от началото на годината Маргаритов обобщи, че драстични нарушения няма, но подчерта, че всяко едно е сериозно, защото засяга правата на гражданите, особено когато се касае за нелоялна търговска практика и застрашава неограничен кръг потребители. „Такова нарушение винаги има някакви финансови измерения. Или ще направите разход, който не бихте направили, ако имахте пълна информация. Или пък ще направите по-висок разход, отколкото ако знаехте, че всъщност можете да закупите дадената стока на по-ниска цена, без непременно да е анонсирано някакво намаление”, каза още председателят на КЗП.   \r\n„Прави впечатление, че както и в другите региони от страната, в последните години се активизират все повече и повече хората и се обръщат към нашата институция с различни проблеми, които са срещнали като потребители. Това не бива да означава непременно, че нарушенията са много повече, а по-скоро, че хората научават за възможността, когато са станали жертва на нелоялна търговска практика, да потърсят институция, която може да реагира. Ето, че това се мултиплицира и от общия брой сигнали, които ние получаваме в Комисията на годишна база, които стигат вече до над 20 000. Затова мисля, че е правилно да се работи в посока информационни кампании, превенция. Това в следващите години ще покаже дали ефектите ще бъдат в посока намаляване на нарушенията от страна на търговците”, подчерта Маргаритов. \r\nПо отношение на изнесената приемна в Кърджали днес Маргаритов каза: „Това е една инициатива на Комисията, която смятаме да приложим в много градове в България, защото смятаме, че е важно и полезно хората предварително да знаят какви права имат като потребители, да сме близо до тях, когато те искат да отправят към нас конкретен сигнал или жалба по даден казус, ако са попаднали на някакво нарушение. Стремежът ни е наистина да сме достъпни, да бъде ясно, че сме налице и превенцията. Ние искаме хората да са запознати със своите потребителски права и когато попаднат в някаква ситуация, да могат да реагират. Защото реакцията без всякакво съмнение води до респект у търговците, които виждат, че когато насреща имат един човек грамотен, знаещ своите права, малко по-трудно могат да се опитат да изхитруват.”", "date": "2017.09.15", "title": "Димитър Маргаритов, КЗП: Необходими са законодателни промени за ангажиране на по-висока отговорност на електроразпределителните дружества при повреда на уреди"}
{"url": "http://www.focus-news.net/news/2017/09/15/2436309/stotitsi-sluzhiteli-na-nkzhi-se-vklyuchiha-v-initsiativata-krasiva-gara.html", "text": "Днес в рамките на инициативата „Красива гара”, служители на Национална компания „Железопътна инфраструктура“ почистиха десетки гари и гарови пространства в цялата страна. По този начин Компанията се включи за поредна година в кампанията „Да изчистим България заедно”. Това съобщиха от пресцентъра на Национална компания „Железопътна инфраструктура“.\r\n„Време е да преодолеем представата, че гарата е неприветливо място, на което всеки може да цапа и чупи безнаказано. Имаме изключително красиви гари, необходимо е да ги пазим заедно“ - заяви ген. директор на НКЖИ инж. Красимир Папукчийски по време на акцията. \r\nПо предварително изготвен график бяха почистени жп гарите и прилежащите им площи, административните сгради на Компанията, чакални, градинки и други помещения от железопътната инфраструктура.", "date": "2017.09.15", "title": "Стотици служители на НКЖИ се включиха в инициативата „Красива гара“"}
{"url": "http://www.focus-news.net/news/2017/09/15/2436310/veliko-tarnovo-ogranicheno-e-dvizhenieto-po-pat--53-gorna-oryahovitsa-lyaskovets-pri-okolovrastniya-pat-na-grad-lyaskovets-poradi-ptp.html", "text": "Ограничено е движението по път ІІ-53 Горна Оряховица-Лясковец при околовръстния път на гр. Лясковец поради ПТП. Това съобщиха от пресцентъра на Агенция \"Пътна инфраструктура\". Обходът е през гр. Лясковец.", "date": "2017.09.15", "title": "Велико Търново: Ограничено е движението по път ІІ-53 Горна Оряховица-Лясковец при околовръстния път на град Лясковец поради ПТП"}
{"url": "http://www.focus-news.net/news/2017/09/15/2436312/afp-angela-merkel-zayavi-che-germaniya-zastava-redom-do-velikobritaniya-v-borbata-sreshtu-terorizma.html", "text": "Германия застава редом до Великобритания в борбата срещу тероризма, заяви германският канцлер Ангела Меркел, след като 22 души пострадаха при атентат в лондонското метро, предава AFP.\r\nМеркел каза, че атаките в европейските страни, „представляват предизвикателство ,пред което всички сме изправени“.\r\n„Ето защо сме обединени с Великобритания, с британското правителство и най-вече с гражданите на Обединеното кралство“, каза германският канцлер.\r\n„Мислите ни са с британския народ, а атаката засилва решителността ни, да продължим и засилим международното сътрудничество в борбата срещу ислямския тероризъм“, добави тя.  Симеон Миланов", "date": "2017.09.15", "title": "AFP: Ангела Меркел заяви, че Германия застава редом до Великобритания в борбата срещу тероризма"}
{"url": "http://www.focus-news.net/news/2017/09/15/2436313/mvr-prestapna-shema-za-proizvodstvo-i-razprostranenie-na-kontrabanden-tyutyun-e-razkrita-pri-mashtabna-politseyska-operatsiya-zadarzhani-sa-14-dushi.html", "text": "Престъпна схема за производство и разпространение на контрабанден тютюн е разкрита при мащабна полицейска операция. Това съобщиха от пресцентъра на МВР. При успешната реализация, проведена съвместно от служители на шест областни дирекции в страната, са задържани 14 души, на деветима са повдигнати обвинения. \r\nНа 13 септември e проведена специализирана полицейска операция за разкриване и пресичане на престъпната дейност на лица, извършващи престъпления с акцизни стоки. Действията са реализирани от служители на ОДМВР - Стара Загора, СДВР, ОДМВР- Бургас, ОДМВР- Ловеч, ОДМВР– Русе и ОДМВР- Сливен. Операцията е резултат на проведени в продължителен период от време оперативно- издирвателни действия на сектор „Противодействие на икономическата престъпност“  в  ОДМВР – Стара Загора  за разкриване на престъпна схема за производство, пакетиране и разпространение на тютюн без акцизен бандерол на територията на цялата страна. \r\nВ хода на операцията са извършени множество процесуално- следствени действия на териториите на шестте областни дирекции, в това число претърсвания на 13 помещения и пет МПС, осъществени са и редица разпити.\r\nПодробности за разкритата престъпна схема представиха на пресконференция директорът на ОДМВР- Стара Загора ст.комисар Георги Хаджиев, началникът на сектор „Противодействие на икономическата престъпност“ Ангелина Баракова и  административният ръководител на районната прокуратура Гриша Мавров.\r\nСпоред данните от разследването поръчките били приемани по телефони, публикувани в онлайн обяви за продажба на тютюн, а доставката на пакетираната стока се осъществявала паралелно по два начина - на място до клиента от хора, специално ангажирани с превоза и транспортирането на тютюна, и чрез използване  услугите на лицензирани куриерски фирми. Тютюнът бил разпространяван в разфасовки по един килограм, на цена от 30 лева. \r\nВ хода на работата са установени множество участници в осъществяваната престъпна дейност. Изяснено е, че те са изпълнявали различни задачи- приемане на поръчките, производство, пакетиране и превоз на тютюна. Установени са също така и работещи в спедиторски фирми,  хора, от които е закупувана суровината за производство, както и клиенти. Открити и иззети са: 1200 кг изсушен и пресован; 100 кг нарязан и 1000 кг тютюн, пакетиран в опаковки от по 1 кг; 510 къса саморъчно свити цигари; четири машини за вакуумиране; шест везни; пет машини за рязане на тютюн; система от скачени съдове, предназначена за овкусяване на тютюн с горелки и казан за вода; четири машинки за пълнене на цигари; гилзи за цигари; фолио; тиксо; заготовки за кашони; торби за вакуумиране и др. Конфискувани са и множество фактури, товарителници, тетрадки и записки с  имена, адреси, телефони, както и банкноти в различни копюри на обща стойност 28 300 лева и други веществени доказателства. За срок до 24 часа са задържани 14 души. В качеството на обвиняеми по образувано от Районна прокуратура – Стара Загора досъдебно производство  за престъпление по чл.234, ал.2 от НК са привлечени деветима, като на петима от тях е постановена мярка за неотклонение „задържане под стража“ за срок  до 72 часа. Спрямо останалите четирима обвиняеми са наложени мерки за неотклонение „парична гаранция“. \r\nАнализът на постъпилите данни сочи, че от момента на стартиране на престъпната схема до разбиването й са разпространени незаконно над 20 000 кг тютюн, като нанесените на държавния бюджет щети само от неплатен акциз възлизат на 3 040 000 лева.\r\nРаботата по изясняване и доказване на цялостната престъпна дейност продължава под ръководството на Районна прокуратура – Стара Загора.", "date": "2017.09.15", "title": "МВР: Престъпна схема за производство и разпространение на контрабанден тютюн е разкрита при мащабна полицейска операция, задържани са 14 души"}
{"url": "http://www.focus-news.net/news/2017/09/15/2436314/plovdiv-deputatat-atanas-tashkov-otkri-uchebnata-godina-v-eg-ivan-vazov.html", "text": "Народният представител от ГЕРБ-Пловдив инж. Атанас Ташков бе сред официалните гости за откриването на учебната година в Езикова гимназия „Иван Вазов“. Това съобщиха от пресцентъра на ПП ГЕРБ.\r\nВ приветствието си към учениците той им пожела да уважават учителите си, да учат упорито и всичките усилия, които полагат, да се възвърнат след това в работата им. „Бъдете горди, че учите в това прекрасно училище с големи традиции“, заяви депутатът инж. Ташков.\r\nЗаедно със зам.-кмета на Пловдив Стефан Стоянов, кмета на район „Северен“ инж. Ральо Ралев и зам.-директора на учебното заведение Вихра Ерамян, той преряза лентата на напълно реновираната училищна библиотека и два интерактивни учебни кабинета, които ще позволят учебният материал да бъде представен в достъпен и увлекателен вид.", "date": "2017.09.15", "title": "Пловдив: Депутатът Атанас Ташков откри учебната година в ЕГ „Иван Вазов“"}
{"url": "http://www.focus-news.net/news/2017/09/15/2436315/sliven-blizo-800-dushi-sa-zayavili-predvaritelno-v-obshtinata-uchastie-v-kampaniyata-da-izchistim-balgariya-zaedno.html", "text": "За шеста поредна година Община Сливен се присъединява към кампанията „Да изчистим България за един ден”. Това съобщиха от Общината. Акцията е на 16 септември, с начало 09,30 ч. Община Сливен призовава всички граждани, училища и ведомства да станат доброволци и да се включат в тазгодишната кампания.\r\nОпределени места за почистване в Сливен са: Район около долна лифтена станция; м. Моллова кория; м. Карандила – урбанизирана част; м. Абланово; м. Селището; Район около Кръстова чешма; м. Батмиш – около пътя към вилна зона и пречиствателната станция за питейни води; Парк „Хамамбаир” Парк „Свети Георги“; Район около парк „Юнак”; Междублоковите пространства и зелените площи в Сливен.\r\nКампанията „Да изчистим България заедно” е най-мащабната доброволческа инициатива у нас, която цели да изгради обществена чувствителност по въпросите, свързани с опазването на околната среда и да направи България чиста в дългосрочен план. Акцент в кампанията е Денят на голямото почистване, който тази година за първи път ще се проведе на 16 септември.\r\nЗа организирани групи доброволци два дни преди датата на почистването еколозите в общината раздадоха чували и ръкавици. Сред доброволците са общински служители, общински съветници, БЧК, Младежкия дом, ученици от града и селата, клубове по интереси.\r\nСписъкът с местата за почистване не е окончателен и може да бъде допълван от желаещи да се включат в кампанията. Почистени места могат да бъдат отбелязани на интерактивната карта на сайта на инициативата – daizchistim.bg., да се приложат снимки преди/след, да се отбележи името на организацията, броят на доброволците и почистената от тях площ.\r\nЗа да се извърши ефективно натоварването и извозването на събраните отпадъци необходимо е пълните чували да се оставят до най-близкия контейнер за битови отпадъци. За околоградските райони пълните чували да се оставят до най-близкия контейнер за битови отпадъци, като мястото и района се известяват на дежурен община Сливен – тел. 044/611136.", "date": "2017.09.15", "title": "Сливен: Близо 800 души са заявили предварително в Общината участие в кампанията „Да изчистим България заедно”"}
{"url": "http://www.focus-news.net/news/2017/09/15/2436316/veliko-tarnovo-stopanska-akademiya-dimitar-a-tsenov-privetstva-uchenitsite-v-svishtov-i-stranata-v-parviya-ucheben-den.html", "text": "Стопанска академия „Димитър А. Ценов” приветства възпитаниците на над 1200 средни учебни заведения в България и чужбина по повод откриването на новата учебна 2017/2018 година. Поздравителни адреси от името на ректора, доц. д-р Иван Марчевски са изпратени до средни училища, професионални и профилирани гимназии в страната, и до близо 150 български училища в чужбина. Това съобщиха от пресцентъра на Стопанската академия.\r\nПредставители на академичното ръководство бяха сред официалните гости на тържествените церемонии на 15 септември в свищовските средни училища „Николай Катранов” – проф. д-р Марияна Божинова, „Димитър Благоев” – проф. д-р Йордан Василев, „Цветан Радославов” – проф. д-р Виолета Краева, в Професионална държавна търговска гимназия „Димитър Хадживасилев” – доц. д-р Николай Нинов и в Свищовска професионална гимназия „Алеко Константинов” – доц. д-р Румен Ерусалимов.\r\nВ приветствията към преподавателския и административен екип на средните учебни заведения, академичната общност изрази и своята благодарност за грижата и възпитанието на младите поколения. „Бъдете горди с богатото си духовно наследство, с любов и всеотдайност продължавайте да изпълнявате високохуманната си мисия”, се казва в поздравителния адрес. На учениците, академичната общност в Свищов пожела здраве, нестихваща енергия, устременост към нови хоризонти и още по-смели мечти. \r\nСъс своето присъствие в свищовските средни училища и отправените поздравления по повод тържественото откриване на новата учебна година, Стопанска академия за пореден път изрази признание и почит към учителите, и показа готовността си да бъде техен доверен партньор за по-доброто утре на подрастващите поколения.", "date": "2017.09.15", "title": "Велико Търново: Стопанска академия „Димитър А. Ценов” приветства учениците в Свищов и страната в първия учебен ден"}
{"url": "http://www.focus-news.net/news/2017/09/15/2436317/sport-zhenskoto-parvenstvo-po-voleybol-na-balgariya-startira-sas-sedem-otbora.html", "text": "За новия сезон 2017/2018 на женското първенство по волейбол на България, стартират седем отбора. Това са ЦСКА, Марица Пловдив, Левски, Казанлък, Раковски Димитровград, Славия и Берое. Първенството започва на 20 и 21 октомври с мачове от първия кръг. То ще приключи на 2 март 2018 година.", "date": "2017.09.15", "title": "Спорт: Женското първенство по волейбол на България стартира със седем отбора"}
{"url": "http://www.focus-news.net/news/2017/09/15/2436318/burgas-okrazhnata-prokuratura-predade-na-sad-nedyalko-t-za-predumishleno-ubiystvo-v-selo-zidarovo.html", "text": "Окръжна прокуратура – Бургас предаде на съд Недялко Т. (на 39 год. от гр. Пловдив). Той е предаден на съд за това, че на 29 януари 2017 г. около 04:00 часа в село Зидарово, общ. Созопол, обл. Бургас, в къща, в близост до гробищен парк, предумишлено умъртвил С.К., посредством нанасяне на прободна рана в гърдите, довело до несъвместимо с живота нараняване на сърцето. Това съобщиха от пресцентъра на Окръжната прокуратура.\r\nОт средата на 2015 г. Недялко Т. започнал да отглежда стадо биволи в стопанския двор на с.Зидарово, общ. Созопол. За целта заживял в селото. Получавал субсидии от европейски фонд и разширил стадото на 27 броя биволи. От м. юни 2015 г. като пастир във фирмата на Недялко Т. започнал работа пострадалият С.К. Пострадалият живеел със семейството си в покрайнините на селото в колиба, в близост до гробищата. Първоначално отношенията с работодателя били добри и Недялко Т. гостувал в дома на пострадалия. Известно време след като започнал работа като пастир пострадалият и семейството му се преселили да живеят в пригодена за това стая в стопанството на Недялко Т. Пострадалият започнал да се оплаква, че не му стигат парите от трудовото възнаграждение, при което Недялко Т. му давал допълнително пари. Според Недялко Т., натрупала се сума от 2 500 лв., която пострадалият имал да му връща, но не можел да го стори. Поради тежката зима в края на 2016 г. и началото на 2017 г., част от животните измрели и Недялко Т. започнал да вини за това пострадалия. Твърдял, че не полага добри грижи за животните и започнал да си иска парите. Отношенията рязко се влошили през януари 2017 г., като  Недялко Т. изгонил пострадалия от стаята, в която живеел със семейството си и назначил друг пастир. Постепенно Недялко Т. започнал да изпитва омраза към пострадалия, започнал да се обажда на него и семейството му, за да си иска парите и да ги заплашва, че няма да имат хляб и ще им пусне кръв, ако не му върнат дължимото.\r\nПострадалият започнал работа в друго стопанство, като Недялко Т. се обадил на новия му работодател съобщавайки, че пострадалият е недобросъвестен работник. Подсъдимият искал от свидетеля, ако вземе на работа пострадалия да му удържа по 100 лв. от заплатата, които да бъдат предоставяни на Недялко Т., за да си получи дължимото. Свидетелят не се съгласил, а подсъдимият започнал да търси начин за отмъщение. Недялко Т. се свързал с двама души, които срещу заплащане е трябвало да пребият пострадалия. Те обаче не се отзовали. \r\nОколо 03:00 часа на 29.01.2017 г., след консумация на алкохол, Недялко Т. взел решение да си отмъсти на пострадалия, като го убие. Взел със себе си кухненски нож и отишъл до мястото,  където пострадалият и семейството му спели. От предходни свои посещения знаел как са разположени леглата и на кое от тях се намира С.К. Пострадалият успял да се събуди и двамата започнали да се боричкат. Недялко Т. нанесъл три удара с нож, с голяма сила, които причинили смъртта на С.К. По-късно Недялко Т. напуснал мястото на престъплението с намерение да се укрие, но бил задържан от полицейските служители.\r\nОкръжен съд – Бургас е насрочил заседанията си за 18 и 19 септември 2017 г.", "date": "2017.09.15", "title": "Бургас: Окръжната прокуратура предаде на съд Недялко Т. за предумишлено убийство в село Зидарово"}
{"url": "http://www.focus-news.net/news/2017/09/15/2436319/nikola-belishki-kmet-na-panagyurishte-obshtinata-ima-nuzhda-ot-butilirana-mineralna-voda.html", "text": "Община Панагюрище има нужда от бутилирана минерална вода, каза за Радио „Фокус“ – Пазарджик кметът на Общината Никола Белишки. Той обясни, че се очаква пристигането на 10 водоноски с питейна вода, но са необходими поне още четири. „Общината е подала заявка за доставката на 2 ТИР-а с минерална вода, която ще закупи със собствени средства, но се обръща към съседните общини, към фирми, граждани, които имат възможност да доставят допълнителни количества, да го направят, за да се реши по-бързо проблемът с осигуряването на питейна вода за детски и здравни заведения, а също и училища“, обясни Белишки.„Фокус“ припомня: Със своя заповед днес кметът на община Панагюрище Никола Белишки обяви бедствено положение в общината, заради тежките аварии на магистралния водопровод от село Злокучене и недостига на питейна вода в град Панагюрище и седем села в общината.\r\nВаня НИКОЛОВА", "date": "2017.09.15", "title": "Никола Белишки, кмет на Панагюрище: Общината има нужда от бутилирана минерална вода"}
{"url": "http://www.focus-news.net/news/2017/09/15/2436320/reuters-napadenie-s-kola-bomba-sreshtu-patrul-na-nato-v-afganistan.html", "text": "Екстремист извърши нападение с кола-бомба срещу патрул от НАТО-вски войници в Кандахар, предава Reuters . Някои от членовете на патрула са ранени, заявиха представители на международната коалиция.\r\n„Малък брой от служителите на мисията „Решителна подкрепа“ бяха ранени днес, след като превозно средство натоварено с експлозиви, се прицели в патрула им в Кандахар“, казаха от коалицията в изявлението си.\r\nРанените са отведени в болницата на летище Кандахар. Все още няма информация за националността и състоянието им. Симеон Миланов", "date": "2017.09.15", "title": "Reuters: Нападение с кола-бомба срещу патрул на НАТО в Афганистан"}
{"url": "http://www.focus-news.net/news/2017/09/15/2436321/ombudsmanat-maya-manolova-svikva-forum-na-visoko-ravnishte-sreshtu-dvoyniya-standart-v-kachestvoto-na-hranite-ot-es.html", "text": "Омбудсманът Мая Манолова организира широка обществена дискусия под наслов „Европа на два стандарта при храните - защитени ли са правата на българските потребители“, посветена на разликите в качеството на храните в държавите от Западна и Източна Европа. Форумът ще се състои на 18 септември (понеделник) от 12:00 часа в зала „Изток“ в сградата на Народното събрание (пл. „Народно събрание“ № 2). Това съобщиха от пресцентъра на Омбудсмана на Р България. \r\nУчастие ще вземат български евродепутати, посланици на държавите-членки на ЕС, министърът на земеделието, храните и горите Румен Порожанов, министърът на здравеопазването проф. Николай Петров, народни представители от парламентарните комисии по земеделието и храните, по вероизповеданията и правата на човека, по здравеопазването, по въпросите на децата, младежта и спорта, по взаимодействието с неправителствените организации и жалбите на гражданите, председателят на Комисията за защита на потребителите Димитър Маргаритов, ръководството на Българската агенция по безопасност на храните,  представители на браншовите организации, на производителите, неправителствени организации и експерти в областта.\r\n Специални видеообръщения към участниците ще направят европейският комисар за правосъдието, потребителите и равенството между половете Вера Йоурова и българският еврокомисар по цифрова икономика и общество Мария Габриел. Ще бъде излъчена и позицията на председателя на Европейската комисия Жан-Клод Юнкер срещу двойния стандарт при храните.\r\nИдеята на дискусията е да се набележат решения за предотвратяване на проблема с двойния стандарт при храните от една и съща марка с различни съставки и различна цена, което дискриминира потребителите от Източна Европа. Най-често потърпевшите у нас са децата и подрастващите, които са обичайните потребители на храни с двоен стандарт. Омбудсманът Мая Манолова ще представи и конкретни продукти с драстични разлики в  съставките и цените. \r\nВ рамките на форума ще бъде подписана декларация, която призовава европейските институции да приемат законодателство и единни стандарти срещу двойния стандарт. Документът ще бъде внесен в Европейския парламент по време на изслушване по темата в края на м. септември.", "date": "2017.09.15", "title": "Омбудсманът Мая Манолова свиква форум на високо равнище срещу двойния стандарт в качеството на храните от ЕС"}
{"url": "http://www.focus-news.net/news/2017/09/15/2436322/yambol-rayonnata-prokuratura-se-samosezira-za-otsvetyavane-v-cherveno-na-vodata-na-reka-tundzha-pri-selo-hanovo.html", "text": "Районна прокуратура – Ямбол  се самосезира по повод журналистически материали, сигнализиращи за оцветяване в червено на водата на река Тунджа при село Ханово. Това съобщиха от институцията. По случая е образувана проверка, която да установи действителното фактическо положение.\r\nНаблюдаващият прокурор е разпоредил на полицейските служители да вземат подробни обяснения на всички лица запознати със случая, относно визираните обстоятелства и факти. Трябва да се установи дали в района на оцветяването има промишлени обекти, също така да бъде установено дали са взети и изследвания и проби от оцветената вода. Разпоредено е да бъдат извършени множество други действия по разследването, както от полицейските служители, така и от експерти на РИОСВ-Стара Загора.\r\nОпределеният срок за извършване на проверката е 30 дни. След нейното приключване материалите трябва да бъдат докладвани на наблюдаващия прокурор за по-нататъшни действия.", "date": "2017.09.15", "title": "Ямбол: Районната прокуратура  се самосезира за оцветяване в червено на водата на река Тунджа при село Ханово"}
{"url": "http://www.focus-news.net/news/2017/09/15/2436323/pazardzhik-zhitelite-na-selo-levski-obshtina-panagyurishte-se-zapasyavat-s-mineralna-voda.html", "text": "В момента в село Левски, община Панагюрище, няма вода, каза за Радио „Фокус“ – Пазарджик кметът на селото Славчо Мавров. Той обясни, че вода е нямало и през изминалата нощ, а също и през вчерашния ден. „Вчера след отстраняването на поредната авария по магистралния водопровод се подаде вода, но това беше само за около час. След това е станала втора авария и отново водата беше спряна“, обясни Мавров. Според него този участък от водопровода от село Злокучене е компрометиран и трябва да се подмени, за да се реши проблема. „Хората от село Левски търсят начини да си набавят питейна вода. Запасяват се с минерална вода от търговската мрежа. Някои имат кладенци в дворовете си и си осигуряват вода поне за битови цели“, допълни Мавров.\r\nВаня НИКОЛОВА", "date": "2017.09.15", "title": "Пазарджик: Жителите на село Левски, община Панагюрище, се запасяват с минерална вода"}
{"url": "http://www.focus-news.net/news/2017/09/15/2436324/haskovo-vazstanoveno-e-dvizhenieto-po-pat-ii-76-topolovgrad-elhovo-prez-s-knyazhevo.html", "text": "Възстановено е движението по път II-76 Тополовград-Елхово през с. Княжево. Това съобщиха от пресцентъра на Агенция \"Пътна инфраструктура\".", "date": "2017.09.15", "title": "Хасково: Възстановено е движението по път II-76 Тополовград-Елхово през с. Княжево"}
{"url": "http://www.focus-news.net/news/2017/09/15/2436325/haskovo-deputatat-evgeniya-angelova-otkri-uchebnata-godina-v-ou-svivan-rilski.html", "text": "Народният представител от ГЕРБ-Хасково Евгения Ангелова откри учебната година днес в ОУ „Св.Иван Рилски“, съобщиха от пресцентъра на ПП ГЕРБ. По време на речта си Ангелова сподели любопитната подробност, че още прапрадядо й е бил възпитаник на това училище.\r\n“Може да се каже, че повече от 100 години моят род е свързан с това училище. Аз самата бях първокласник тук, а след две годни тук ще учи и дъщеря ми“. Ангелова подчерта, че е впечатлена от ремонта, който е направен в училището за над 3,7 милиона лева осигурени по  ОП „Региони в растеж“.  Тя благодари на кмета на Община Хаскова и член на ГЕРБ Добри Беливанов и зам.-кмета Евгени Консулов за добрата организация на ремонтните работи. По думите й всички училища в България трябва да изглеждат по този начин. Депутатът поздрави учениците и учителите и им пожела успешна учебна  година.\r\nАнгелова придружи част от малчуганите до първата им класна стая. В училището тази година има близо 1000 деца, а 167 от тях са в първи клас.", "date": "2017.09.15", "title": "Хасково: Депутатът Евгения Ангелова откри учебната година в ОУ „Св.Иван Рилски“"}
{"url": "http://www.focus-news.net/news/2017/09/15/2436326/fox-news-britanskite-vlasti-izdirvat-atentatora-ot-londonskoto-metro.html", "text": "Британските власти са започнали издирване за атентатора, който взриви самоделна бомба в лондонското метро, ранявайки 22-ма души, предава американският телевизионен канал Fox News.\r\nПолицията заяви, че все още никой не е арестуван за „терористичния инцидент“, но стотици детективи и полицаи го издирват. \r\nЛондонската полиция прави проверки, за да открие „кой е отговорен“. Полицаите работят в тясно сътрудничество по случая с представители на службите за сигурност.\r\nОт Скотланд Ярд казаха, че при нападението е използвано самоделно устройство. В тяхното разследване участва и антитерористичният отряд на лондонската полиция.  Симеон Миланов", "date": "2017.09.15", "title": "Fox News: Британските власти издирват атентатора от лондонското метро"}
{"url": "http://www.focus-news.net/news/2017/09/15/2436327/namalyava-bezrabotitsata-prez-avgust.html", "text": "През август 2017 г. административната статистика на Агенцията по заетостта отчита равнище на регистрирана безработица от 6.65% . Сравнено с юли то намалява с 0.08 процентни пункта, а при паралел на годишна база безработицата се свива значително – с 1.3 процентни пункта. Това съобщиха от пресцентъра на Агенция по заетостта.\r\nБроят на регистрираните безработни лица в бюрата по труда през месеца е 218 436. Те намаляват с 2 448 души (1.1%) спрямо предходния месец, а в сравнение с август 2016 г. броят им се свива съществено – с 43 089 лица (16.5%). Новорегистрираните за месеца безработни лица са 24 211. От тях 455 са били неактивни, т.е. не са били нито заети, нито учащи и не са търсили работа. Броят на активираните от медиаторите и посредниците в бюрата по труда и техните партньори от началото на годината достига 8 011 лица.\r\nКато търсещи работа лица в бюрата по труда през август са регистрирани общо 670 заети, учащи и пенсионери, с което броят им от началото на годината вече е 2 327. Агенцията по заетостта активира услугите си за тези групи в отговор на потребностите на бизнеса от квалифицирана работна сила.\r\nЗапочналите работа безработни лица през август са 18 054. Устроените на първичния пазар са 15 119 – 83.7% от общия брой постъпили на работа. В субсидирана заетост са включени 2 935 безработни. По схеми на ОП РЧР на работа са постъпили 1 771 безработни лица, 647 са устроени по мерки за заетост от Закона за насърчаване на заетостта и 517 са започнали работа по програми.\r\nПрез август 130 безработни са започнали, а други 712 са завършили обучение за придобиване на квалификация или ключови компетентности. В провежданите от Агенцията по заетостта групови мероприятия за професионално ориентиране и за активно поведение на пазара на труда са участвали 11 652 безработни лица.\r\n Заявените в бюрата по труда свободни работни места на първичния пазар през месеца са 18 856, като от тях частният сектор е обявил 60.7%. В сравнение с юли 2017 г. нарастват съществено – с 20.1%, а спрямо август 2016 г. броят им се свива незначително - с 0.4%.\r\nНай-много свободни работни места на първичния пазар през месеца са заявени в следните икономически дейности: преработваща промишленост (4 926); образование (3 038); търговия (2 320); административни и спомагателни дейности (2 308); държавно управление (1 290); хотелиерство и ресторантьорство  (1 008); строителство (986); транспорт, складиране и пощи (573); селско, горско и рибно стопанство (489); операции с недвижими имоти (485) и др.\r\nНай-търсените професии на първичния пазар по заявени работни места в бюрата по труда са: преподаватели; работници в добивната и преработващата промишленост; оператори на стационарни машини и съоръжения; квалифицирани работници в производството на храни, облекло, дървени изделия и сродни; персонал, зает в сферата на персоналните услуги (бармани, сервитьори, камериери и др.); неквалифицирани работници по събиране на отпадъци и сродни на тях; продавачи и др.", "date": "2017.09.15", "title": "Намалява безработицата през август"}
{"url": "http://www.focus-news.net/news/2017/09/15/2436328/ruse-narodniyat-predstavitel-ot-gerb-andrian-raykov-prisastva-na-otkrivaneto-na-novata-uchebna-godina-v-su-vasil-levski-vav-vetovo.html", "text": "Народният представител от ГЕРБ-Русе д-р Андриан Райков присъства на откриването на новата учебна година в СОУ „Васил Левски“ във Ветово, съобщиха от пресцентъра на ПП ГЕРБ. Той поздрави директора на учебното заведение, учителите и учениците с думите: „Задачата на училището е да подготви всички ученици за едно по–добро бъдеще. Бъдеще, в което да  бъдат успели хора“. За да се случи това, депутатът призова учениците да открият таланта си и с помощта на учителите да го развият, като постоянно усъвършенстват уменията си в професионалните направления и разширяват знанията си. Той акцентира върху ролята на учителите за мотивиране на учениците, дисциплинирането им, в насърчаване на креативността и амбициите им. \r\nД-р Райков призова младите хора да не се страхуват от грешките, които ще допуснат по време на учебния процес, защото именно от тях ще могат да се поучат и надградят постигнатото досега. Той пожела децата и младежите да имат много смелост, упоритост и енергия в изпълнение на ежедневните задачи и преследване на поставените цели.\r\nНародният представител помоли всички присъстващи възрастни и представителите на общинската администрация да се грижат и запазят богатството на това учебно заведение – неговите ученици. „Нека  всеки ден имате поводи за гордост и с усмивка да казвате „аз съм техният учител” или „аз съм техният родител“. Необходимо е младите да видят ясно нашия пример и отношение  към знанието, нашето чувство за отговорност и справедливост“, подчерта д-р Райков.\r\nТържеството по случай откриването на новата учебна 2017/2018 година бе уважено от кмета на Община Ветово, общински съветници и други гости.", "date": "2017.09.15", "title": "Русе: Народният представител от ГЕРБ Андриан Райков присъства на откриването на новата учебна година в СУ „Васил Левски“ във Ветово"}
{"url": "http://www.focus-news.net/news/2017/09/15/2436329/afp-tereza-mey-prizova-donald-tramp-da-ne-spekuliraotnosno-napadenieto-v-london.html", "text": "Британският премиер Тереза Мей призова американския президент Доналд Тръмп, да не „спекулира“ относно нападението в Лондон, предава AFP. Това се случи, след като Тръмп реагира на атентата с постове в социалната мрежа Twitter. Междувременно британският премиер добави, че целта на атаката е била да предизвика „значителни щети“.\r\n„Не мисля, че е полезно, за когото и да било, да се спекулира относно продължаващо разследване“, каза Мей по повод на „туитовете“ на Доналд Тръмп. Симеон Миланов", "date": "2017.09.15", "title": "AFP: Тереза Мей призова Доналд Тръмп, да не „спекулира“относно нападението в Лондон"}
{"url": "http://www.focus-news.net/news/2017/09/15/2436330/veliko-tarnovo-lek-i-tovaren-avtomobil-sa-katastrofirali-na-pat-gorna-oryahovitsa-lyaskovets-nyama-postradali.html", "text": "Лек и товарен автомобил са катастрофирали на път Горна Оряховица-Лясковец. Това съобщиха за Радио „Фокус“ – Велико Търново от Областната дирекция на МВР – Велико Търново. Пътнотранспортното произшествие е с леки материални щети. Няма пострадали граждани. Движението е било затруднено, докато служители на ОДМВР са изтегляли товарния автомобил. В момента пътят е отворен за движение.\r\nНадежда КРЪСТЕВА", "date": "2017.09.15", "title": "Велико Търново: Лек и товарен автомобил са катастрофирали на път Горна Оряховица-Лясковец, няма пострадали"}
{"url": "http://www.focus-news.net/news/2017/09/15/2436331/plovdiv-posrednitsi-pri-pribiraneto-na-pari-ot-telefonna-izmama-sa-zadarzhani-v-stamboliyski.html", "text": "Трима души са задържани за участие в телефонна измама при съвместни действия на служители от Главна дирекция \"Национална полиция\" и областните дирекции на МВР в Пловдив и Русе, съобщиха от пресцентъра на МВР. Наложени са им мерки за неотклонение за срок до 72 часа. Задържаните са жители на софийско село, на 27, 28 и 31 години. Вчера по обяд те се явили в град Стамболийски, за да вземат 6400 лева, оставени от 77-годишна пенсионерка край контейнер за смет. Сумата жената приготвила, след като същия ден била заблудена в телефонен разговор, че трябва да съдейства за полицейско разследване. При предприетите незабавни действия, минути след вземане на парите, мъжете били задържани от служителите на реда. Пред разследващите те признали и за още две измами, извършени от тях на територията на други две области в страната. Образувано е досъдебно производство и уведомена Районна прокуратура – Пловдив. На извършителите е повдигнато обвинение. \r\nПродължава работата по установяване съпричастността на мъжете и към други идентични престъпления на територията на страната.", "date": "2017.09.15", "title": "Пловдив: Посредници при прибирането на пари от телефонна измама са задържани в Стамболийски"}
{"url": "http://www.focus-news.net/news/2017/09/15/2436332/blagoevgrad-az-sam-balgarche-zvucha-v-bansko-za-15-ti-septemvri.html", "text": "С Вазовото стихотворение „Аз съм българче“ , произнесено от стотици детски гласове, бе открита учебната година в град Банско. Това съобщиха от пресцентъра на Общината. За трета поредна година, празничният първи учебен ден в планинския град започна с общоградско тържество на централния площад, където първолачетата, техните по-големи каки и батковци, гимназистите и техните учители, бяха поздравени от кмета Георги Икономов.\r\n„Отново дойде време да открием учебната година. 15-ти септември е ден, който всички чувстваме като празник. Защото го свързваме със светлината на знанието и с вярата в бъдещето. На добър час, мили ученици! Помнете, че смисъла на думите образование, духовност, упоритост и уважение, никога няма да излязат от мода! На добър час, уважаеми учители! Носете гордо професионалното си звание, защото всички ние сме поверили бъдещето си във вашите ръце! На всички желая успешна учебна година!“ приветства той събралото се множество.\r\nНа днешния ден за първи път прекрачват прага на родното училище 131 първокласника, а общо 1788 ученика се обучават на територията на общината. Възпитаниците на трите професионални гимназии, идващи от околните населени места, ще бъдат улеснени в придвижването си до учебните заведения с нов училищен автобус. Той бе предоставен часове преди първия учебен ден от Министерството на образованието, със съдействието на народния представител от Банско – Александър Мацурев.\r\nОУ „Св. Климент Охридски“ в Добринище също може да се похвали с нова придобивка – обновена училищна столова. Със старта на новата учебна година, учениците във втория по големина град в община Банско, ще имат организирано обедно хранене, съгласно стандартите, в удобна и комфортна обстановка, като средствата за ремонта на помещенията бяха осигурени от общинския бюджет.", "date": "2017.09.15", "title": "Благоевград: „Аз съм българче“ звуча в Банско за 15-ти септември"}
{"url": "http://www.focus-news.net/news/2017/09/15/2436333/afp-donald-tramp-zayavi-che-smyata-da-provede-telefonen-razgovor-s-tereza-mey-otnosno-teroristichnoto-napadenie-v-london.html", "text": "Американският президент Доналд Тръмп заяви, че има намерение да проведе телефонен разговор с британския премиер Тереза Мей, след като в Лондон бе извършен атентат, предава AFP. Малко по-рано американската реакция, изразена от президента в Twitter, постави отново под напрежение „специалните отношения“ между двете страни.\r\n„Ще се обадя на премиера“, заяви Доналд Тръмп, след като написаното от него в Twitter, стана повод за лека критика от страна на Тереза Мей, която го призова да не „спекулира“. Симеон Миланов", "date": "2017.09.15", "title": "AFP: Доналд Тръмп заяви, че смята да проведе телефонен разговор с Тереза Мей относно терористичното нападение в Лондон"}
{"url": "http://www.focus-news.net/news/2017/09/15/2436334/mon-nad-717-000-detsa-tragnaha-dnes-na-uchilishte-broyat-im-e-s-blizo-17-000-poveche-ot-predhodnata-uchebna-godina.html", "text": "Общо 717 589 ученици влязоха в класните стаи на първия учебен ден. Броят им е с близо 17 000 повече от предходната учебна година. Това съобщиха от пресцентъра на Министерството . Записаните в първи клас са 64 056, като випускът е с 4500 деца по-малък от миналогодишния. Най-много първокласници през 2017/2018 г. има в София-град – 12 589, следвани от Пловдив - 6273, и Варна с 4493. Най-малко са във Видин – 696. В целодневна форма в първи клас са се записали общо 55 287, което е над 86% обхванати ученици. \r\nСедмокласниците, които ще държат национални външни оценявания, са 60 921, а зрелостниците са 49 418.", "date": "2017.09.15", "title": "МОН: Над 717 000 деца тръгнаха днес на училище, броят им е с близо 17 000 повече от предходната учебна година"}
{"url": "http://www.focus-news.net/news/2017/09/15/2436335/ministar-emil-karanikolov-savetat-na-direktorite-na-kinteks-e-prerazgledal-vzaimootnosheniyata-si-s-emko-zaradi-otnetiya-litsenz-i-e-sklyuchil-dogovor-s-vmz-sopot.html", "text": "Съветът на директорите на „Кинтекс“ е преразгледал взаимоотношенията си с „Емко“ заради отнетия лиценз и е сключил договор с \"ВМЗ - Сопот\". Това каза министърът на икономиката Емил Караниколов на пресконференция във връзка с нагнетяване на напрежението във Военно-промишления комплекс предаде репортер на Агенция „Фокус“. „Във връзка с информацията, че сме предприели действия за прекратяване на договорите на „Кинтекс“ с дружеството „Емко“ искам да уведомя следното – съветът на директорите на дружеството „Кинтекс“ е преразгледал търговския риск на взаимоотношенията с „Емко“ предвид отнетия лиценз и поради факта, че това може да доведе до неизпълнение на договорите с чуждестранни бенефициенти, а това би нарушило интереса на „Кинтекс“. Неустойките, които „Кинтекс“ ще плати, са много по-големи от неустойките, които след това могат да бъдат претендирани към страната производител, която в случая е „Емко“. Към момента не са изтекли сроковете за доставка на това оръжие. За да го обезпечи, „Кинтекс“ незабавно сключи договори с дружеството ВМЗ Сопот. „Кинтекс“ е защитил интереса на държавата, обезпечил е договорите. Никъде във външните договори с бенефициенти не е посочено кой трябва да е производител, а са дадени спецификации, на които трябва да отговарят съответните изделия. Аз считам, че \"ВМЗ Сопот\" ги правят и то доста добре и ще бъдат получени в срокове“, каза още министърът.\r\nНе говорим за премахването на държавния посредник, а за премахването на посредниците, които стоят на входа и на изхода на държавните дружества – а именно тези, които продават материали за изработката на тези боеприпаси. По думите му ВМЗ Сопот ще вземе пари като производител, „Кинтекс“ – като посредник, а освен това държавата ще вземе и от двете дружества дивиденти, т.е. тя няма да бъде ощетена.\r\nКараниколов припомни, че преди около два месеца в Междуведомствения съвет е получено писмо, с което е уведомен за проверки от служба КОС, от Икономическа полиция и от служба „Пожарна безопасност“ на дружеството „Емко“. „Имаше различни предписания от тези органи – за неправилно съхраняване на боеприпаси и за тяхното отстраняване. В следствие на този сигнал беше взето решение за спиране на лиценза за внос и износ на дружеството „Емко“ за срок до 6 месеца или до отстраняване на нередностите. Преди два месеца получихме писмо от „Емко“ с приложени три констативни протокола от служба КОС – в два от тях беше отразена информация, че са отстранени нередностите, но в третия имаше отново предписание за отстраняване на нередности, като е бил посочен и срок от един месец. Веднага след това е помолен главният секретар на Междуведомствения съвет – г-н Аню Ангелов, да изпрати писмо до полицията, с което да поиска информация дали са отстранени всички нередности, констатирани от всички органи. Към момента имаме уверението, че писмото от полицията ще бъде готово. В понеделник в 14.00 часа ще има междуведомствен съвет, който ще разгледа информацията като извънредна точка. Това не е само мое решение, а и на съпредседателя – министър Каракачанов“, съобщи министърът.\r\nЦветилена СИМЕОНОВА", "date": "2017.09.15", "title": "Министър Емил Караниколов: Съветът на директорите на „Кинтекс“ е преразгледал взаимоотношенията си с „Емко“ заради отнетия лиценз и е сключил договор с \"ВМЗ - Сопот\""}
{"url": "http://www.focus-news.net/news/2017/09/15/2436336/pleven-narodnite-predstaviteli-ot-gerb-ralitsa-dobreva-i-vladislav-nikolov-uvazhiha-otkrivaneto-na-uchebnata-godina-v-plevenskite-uchilishta.html", "text": "Народните представители от ГЕРБ-Плевен Ралица Добрева и Владислав Николов уважиха откриването на учебната година в плевенските училища, съобщиха от пресцентъра на ПП ГЕРБ. Ралица Добрева бе официален гост на откриването на новата учебна година в ПГ по ресторантьорство, търговия и обслужване в Плевен. Тържеството започна с водосвет за здраве и с приветствие от страна на директора на гимназията Невена Арабаджиева. „Новата учебна година стартира с много положителни емоции и очаквания и аз вярвам, че ще бъде успешна за всички. Тя ще даде възможност за изява и себедоказване, така че бъдете активни и смели”, обърна се към учениците директорът на гимназията Невена Арабаджиева. Тя благодари на колегите си учители за високия професионализъм, който влагат в отговорната си работа.\r\nУважението си към преподавателския труд изрази и народният представител Ралица Добрева. „Заслужавате наистина  много, защото онова, което успявате да направите за пет години с тези деца, е уникално. Като областен управител на Плевен имах възможността многократно лично да се убедя в качествата на вашите ученици. За мен те са един вдъхновяващ пример за добри професионалисти и амбициозни млади хора, чието място на реализация спокойно може да бъде всяко едно място по света. Когато вярвате, че заслужавате да бъдете сред най-добрите и здраво работите, за да го постигнете, то неминуемо ще получите заслужено признание и оценка на своя труд. Мечтайте смело и следвайте мечтите си! На добър час!”, пожела народният представител Ралица Добрева.\r\nСред официалните гости на тържеството бе и директорът на Областна Дирекция „Земеделие” в Плевен Нора Стоева.Първи прага на гимназията прекрачиха новоприетите ученици, които бяха посрещнати по стар български обичай с питка и мед.\r\nОт своя страна депутатът от ГЕРБ Владислав Николов присъства на празника на НУ „Христо Ботев” също в Плевен. „Знам, че най-вълнуващ е този ден за най-малките, за които предстои едно ново и интересно предизвикателство – да направят първите стъпки в своето образование и да се научат на как да се справят с  отговорности и задължения”, каза народният представител от ГЕРБ Владислав Николов.\r\n„На вас поверяваме най-ценното – бъдещето на децата си”, обърна си към учителите Николов. Той изрази увереност, че с работата си и с топлото отношение към децата, те ще направят така, че всеки ученик в НУ „Христо Ботев” да отива с  желание в клас.  „Научете ги да вярват в себе си и в успехите, които неминуемо ще постигнат, ако бъдат трудолюбиви и последователни”, призова народният представител Владислав Николов.\r\nТържеството за първия учебен ден продължи с концертна програма, подготвена от талантливите възпитаници на НУ „Христо Ботев”. По традиция директорът Цветелин Горанов удари първия училищен звънец, с който покани първокласниците да влязат първи в класните си стаи. Новата учебна година в НУ ”Христо Ботев” започна с обновена материална база и с много положителни очаквания.", "date": "2017.09.15", "title": "Плевен: Народните представители от ГЕРБ Ралица Добрева и Владислав Николов уважиха откриването на учебната година в плевенските училища"}
{"url": "http://www.focus-news.net/news/2017/09/15/2436337/smolyan-zam-kmetat-marin-zahariev-i-sekretaryat-na-obshtinata-momchil-nikolov-se-pokloniha-pred-pametta-na-nikolay-haytov.html", "text": "Днес се навършват 98 години от рождението на големия български писател и родолюбец Николай Хайтов, възпял Родопа планина. От името на Община Смолян, зам.-кметът Марин Захариев и секретарят на Община Смолян Момчил Николов се поклониха пред паметта на твореца и поднесоха цветя пред паметника му пред Родопския драматичен театър в Смолян, който носи неговото име. Това съобщиха от пресцентъра на Община Смолян.\r\nАкадемик Николай Хайтов (1919-2002) е български белетрист, драматург и  публицист. Автор на над 10 пиеси, 800 статии и рецензии. Сред най-известните му книги са \"Шумки от габър\" (1965) , \"Диви разкази\" (1967), \"Бодливата роза\" (1975), \"Гробът на Левски\" (1987), \"Дневници\" (1988-1990). По негов сценарий са филмите \"Краят на песента\" (1970), \"Козият рог\" (1972), \"Дърво без корен\" (1974), \"Мъжки времена\" (1977), тв сериалът \"Капитан Петко Войвода\" (1981) и др.", "date": "2017.09.15", "title": "Смолян: Зам.-кметът Марин Захариев и секретарят на Общината Момчил Николов се поклониха пред паметта на Николай Хайтов"}
{"url": "http://www.focus-news.net/news/2017/09/15/2436338/prezidentat-rumen-radev-za-da-zashtitava-nadezhdno-granitsite-na-es-balgariya-tryabva-da-bade-chast-ot-shengenskoto-prostranstvo.html", "text": "България доказа, че защитава стриктно и с постоянство границите на ЕС, като зачита европейските стандарти и изпълнява критериите за присъединяване към Шенгенското пространство. За да бъдем максимално ефективни и в бъдеще, членството на страната ни в Шенген е ключово условие. Това заяви президентът Румен Радев, който проведе двустранна среща с австрийския държавен глава Александер Ван дер Белен в рамките на 13-та среща на държавните глави от групата „Арайолуш“ в малтийската столица Валета, съобщиха от прессекретариата на държавния глава.   \r\nРумен Радев и Александер Ван дер Белен се съгласиха, че дълбоките и приятелски двустранни отношения между България и Австрия допринасят за реализирането на заложените общи приоритети в Програмата на Триото председателства на Съвета на ЕС. „София и Виена се радват на изключително динамичен и съдържателен политически диалог, както и на отлични връзки между народите ни. Разчитаме на тясно взаимодействие с Австрия в рамките на дебата за бъдещето на Европейския съюз и в името на общите ни цели от европейския дневен ред“, заяви президентът.   \r\nРазвитието на Дунавския регион трябва да бъде изведено на преден план в дневния ред на ЕС, категорични бяха  двамата президенти. Румен Радев и Александер Ван дер Белен определиха последователните председателства на двете страни на Съвета на ЕС като отлична възможност Дунавският регион да утвърди и засили стратегическата си роля за Съюза. „Австрия и България имат общи виждания и интереси за развитието на Дунавския регион. Двете страни ще задълбочат връзките си чрез конкретни съвместни проекти в областта на инфраструктурата“, заяви Румен Радев.   \r\nПо време на срещата Румен Радев изрази благодарността на страната ни за помощта, която Австрия оказва на България за гарантиране на сигурността на границите в рамките на съвместни операции на Фронтекс. Двамата държавни ръководители заявиха, че ще продължат да подкрепят общоевропейските мерки за свеждането на нелегалната миграция в Европейския съюз до минимум.   \r\nРумен Радев оцени високо инвестиционната дейност на австрийски предприемачи в България. Президентът изрази надежда, че търговско-икономическите отношения между двете страни ще се засилят още повече на фона на новите мерки, които в страната ни предприема за борба с корупцията.  \r\nПо време на срещата двамата държавни глави изразиха подкрепата си и за съвместните инициативи между двете страни в областта на образованието и културата.", "date": "2017.09.15", "title": "Президентът Румен Радев: За да защитава надеждно границите на ЕС, България трябва да бъде част от Шенгенското пространство"}
{"url": "http://www.focus-news.net/news/2017/09/15/2436339/vitsepremierat-valeri-simeonov-e-na-poseshtenie-v-budapeshta.html", "text": "В периода 15-16 септември заместник министър-председателят по икономическата и демографската политика Валери Симеонов е на посещение в град Будапеща, Унгария. Това съобщиха от правителствената информационна служба.\r\nДнес вицепремиерът се срещна с държавния секретар на Министерството за външните работи, отговарящ за културата и дипломацията Ищван Ийдярто, както и с председателя на Българското републиканско самоуправление в Будапеща Данчо Мусев. \r\nВ събота, 16 септември Валери Симеонов ще разговаря с държавния секретар в Министерството на човешките ресурси Миклош Шолтес. По-късно през деня вицепремиерът ще посети град Халастелек, където е организирано тържество по случай Деня на Независимостта на България.", "date": "2017.09.15", "title": "Вицепремиерът Валери Симеонов е на посещение в Будапеща"}
{"url": "http://www.focus-news.net/news/2017/09/15/2436340/sport-sasht-pobediha-frantsiya-s-30.html", "text": "Американските волейболни национали победиха Франция с 3:0. Двата отбора играха мач от 3-ия кръг на турнира Grand Champions Cup 2017, който се проведе в зала „Мунисипал Сентръл Джимнезиъм“ в японския град Осака. Това е вторият успех за американците, с който те се изкачват до първото място във временното класиране на първенството.", "date": "2017.09.15", "title": "Спорт: САЩ победиха Франция с 3:0"}
{"url": "http://www.focus-news.net/news/2017/09/15/2436341/afp-frenskiyat-zhurnalist-koyto-be-zadarzhan-ot-turskite-vlasti-e-osvoboden.html", "text": "Френският репортер, който бе задържан по обвинения в терористични връзки от турските власти, бе освободен днес, заявиха адвокатите му, цитирани от AFP.\r\nНовината идва, след като френският външен министър Жан-Ив Льо Дриан настоя за освобождението на репортера по време на визитата си в Анкара.\r\nКристоф Делоар от „Репортери без граници“ заяви, че журналистът Луп Бюро е освободен и скоро предстои той да се върне в Париж.\r\nАгенция „Фокус“ припомня, че Луп Бюро бе задържан от турските власти в продължение на седем седмици, което стана причина за напрежение между Анкара и Париж. Турските власти обвиняваха журналиста във връзки с „Кюрдската работническа партия“, която Анкара класифицира като терористична организация. Симеон Миланов", "date": "2017.09.15", "title": "AFP: Френският журналист, който бе задържан от турските власти, е освободен"}
{"url": "http://www.focus-news.net/news/2017/09/15/2436342/stara-zagora-evropeyskata-sedmitsa-na-mobilnostta-v-grada-zapochna-sas-sastezanie-s-roleri.html", "text": "Повече от 30 деца се състезаваха с ролери днес на кестеновата алея в парк „Пети октомври“ в Стара Загора. Проявата премина при голям интерес и даде старт на поредицата от инициативи, с които градът отбелязва 11-та си поред „Европейска седмица на мобилността”. Това съобщиха от пресцентъра на Община Стара Загора.\r\nОспорваното състезание на слалом протече на принципа на пряката елиминация между участниците в 5 кръга. Не липсваха спортни емоции, драми и падания, но до сериозни контузии не се стигна. Победителите бяха наградени от зам.-кметовете Иванка Сотирова и Красимира Чахова. \r\nНа първо място се класира Росица Йорданова от 4-то Основно училище „Кирил Христов“, която успя да премине по трасето най-бързо. Втори е 8-годишният Виктор Влаев от училище „Л. Каравелов“ в Ямбол, който участва в надпреварата заедно с баща си Владимир Влаев, единственият възрастен участник по трасето. На трето място се класира Мария Михайлова от Второ Основно училище „П. Р. Славейков“ в Стара Загора. \r\nВключиха се още деца от XI-то Основно училище „Н. Лилиев“, СОУ „В. Левски“, „Национално училище за музикални и сценични изкуства „Хр. Морфова“ , Профилирана природо-математическа гимназия „Гео Милев“ и Пето Основно училище „М. Станев“. Всички участници получиха грамоти и награди от Община Стара Загора и партньорите от ЕИЦ „Европа директно” и  АРИР Стара Загора.\r\nНа 18 септември всички любители на колоезденето са поканени на велопоход. Стартът ще бъде даден в 10:00 часа пред Община Стара Загора, а финалът след 2 километровата дистанция, е пред мол Галерия, където ще се проведе награждаването на победителите и обучение по Първа долекарска помощ, организирано от специалните гости на събитието – Български младежки червен кръст. Зрителите ще получат карта с цялата веломрежа на града, брошури със закони и съвети за безопасно управление  на велосипед в градски условия, както и награди и изненади осигурени от партньорите на събитието.\r\nГоляма част от кампанията ще протече в социалната мрежа Фейсбук, където ще бъде публикувана регулярно информация за различните видове зелени алтернативи на придвижване и ползите от тях.\r\nСъбитията от Европейската седмица на мобилността в Стара Загора ще завършат на 25 септември с награждаване на победителите във фотоконкурса „Заедно стигаме по-далеч”. Припомняме, че до 21 септември всеки желаещ може да участва в конкурса, като публикува снимка в официалната страница на инициативата .\r\nТази година под мотото „Чиста, споделена и интелигентна мобилност” за пръв път Стара Загора се включва като Златен участник в кампанията, регистрирайки се по три критерия за участие: Въвеждане на постоянни мерки, провеждане на седмица с дейности и обявяване на 22 септември за Ден без автомобили.\r\nОбщина Стара Загора отправя призив към всички жители на града да се включат в програмата и да подкрепят усилията за изграждане на една чиста, споделена и иновативна мобилност в нашия зелен град. Заедно стигаме по-далеч!\r\nПартньори на Европейската седмица на мобилността са Радио Стара Загора, БМЧК Стара Загора, КАТ и Мол Галерия.", "date": "2017.09.15", "title": "Стара Загора: Европейската седмица на мобилността в града започна със състезание с ролери"}
{"url": "http://www.focus-news.net/news/2017/09/15/2436343/ofitsialno-otkrivane-na-ofis-na-evropeyskata-investitsionna-banka-v-sofiya-shte-se-provede-na-18-septemvri.html", "text": "Вернер Хойер, Президент на Европейската Инвестиционна Банка и Бойко Борисов, министър-председател на Република България официално ще открият офис на Европейската инвестиционна банка (ЕИБ) в София от 11:00 ч. на 18.09 (понеделник). Това съобщиха от пресцентъра на Европейската Инвестиционна Банка. Министърът на финансите Владислав Горанов и вицепрезидентът на ЕИБ Вазил Худак също ще вземат участие в церемонията. Събитието ще се състои в Гранд Хотел София (ул. Гурко 1) и е отворено за представители на медиите.", "date": "2017.09.15", "title": "Официално откриване на офис на Европейската инвестиционна банка в София ще се проведе на 18 септември"}
{"url": "http://www.focus-news.net/news/2017/09/15/2436344/prezidentat-rumen-radev-shte-podkrepi-dobrovolcheskata-kampaniya-da-izchistim-balgariya-zaedno.html", "text": "На 16 септември президентът Румен Радев ще подкрепи най-голямата доброволческа кампания „Да изчистим България заедно“, съобщиха от прессекретариата на държавния глава. Президентът и служители от президентската институция ще се включат в почистването на Борисовата градина в София.", "date": "2017.09.15", "title": "Президентът Румен Радев ще подкрепи доброволческата кампания „Да изчистим България заедно“"}
{"url": "http://www.focus-news.net/news/2017/09/15/2436345/reuters-dve-zheni-byaha-raneni-pri-napadenie-s-chuk-v-iztochnite-chasti-na-frantsiya.html", "text": "Две жени са ранени от нападател, който ги е атакувал с чук, крещейки „Аллаху Акбар“ в източния френски град Шалон сюр Сон, предава Reuters .\r\nМестната прокуратура каза, че според очевидци на нападението в градския център, мъжът е крещял ислямистки лозунги, докато е удрял жените. Двете са отведени в болница, но няма опасност за живота им. \r\nФренските власти заявиха, че третират инцидента като възможно терористично нападение.\r\nНападателят все още е на свобода. Симеон Миланов", "date": "2017.09.15", "title": "Reuters: Две жени бяха ранени при нападение с чук в източните части на Франция"}
{"url": "http://www.focus-news.net/news/2017/09/15/2436346/petmetrov-pametnik-na-tsar-simeon-veliki-be-osveten-v-sofiya.html", "text": "Паметник на цар Симеон Велики бе осветен днес в двора на едноименното Частно средно училище в кв. \"Иваняне\" в София, съобщиха от Светия Синод на БПЦ. С благословението на Негово Светейшество Българският патриарх и Софийски митрополит Неофит, освещаването бе извършено от протосингела на Софийска митрополия Негово Високопреподобие архим. Василий. Като преподаде първосветителския благослов на светейшия патриарх, в приветствието си към присъстващите той подчерта, че в своя живот цар Симеон се е ръководил от християнската си вяра и в управлението на поверената му от Бога държава и народ винаги е бил редом с Православната църква, затова и времето на неговото царуване заслужено е наречено „Златен век” в българската история.\r\nТова е първият скулптурен монумент на великия българин в нашата столица. Изграден е по повод 1090 години от кончината на цар Симеон, 1110 години от смъртта на неговия баща княз Борис I и 1100 години от битката при Ахелой и пълната победа на предвожданата от цар Симеон Велики българската армия. \r\nИнициативата и средствата за издигането му са на д-р Милен Врабевски и Фондация „Българска памет”, тя е част от усилията им младото поколение на България да бъде възпитавано в дух на родолюбие и национално достойнство.\r\nСъбитието, белязало първият учебен ден на възпитаниците на ЧСУ „Симеон Велики”, бе уважено от председателя на Народното събрание Димитър Главчев, който тържествено откри паметника, зам.-кмета на София Тодор Чобанов, кмета на район Банкя Рангел Марков и кмета на Иваняне Мария Павлова, депутати, общественици, родители и гости.\r\nУчастие в тържествена церемония по откриването на паметника на цар Симеон Велики, взе и Националната гвардейска част.", "date": "2017.09.15", "title": "Петметров паметник на цар Симеон Велики бе осветен в София"}
{"url": "http://www.focus-news.net/news/2017/09/15/2436347/benovska-pita-ministar-emil-karanikolov-koy-i-zashto-gi-atakuva-s-premiera-boyko-borisov-za-emko.html", "text": "Беновска пита министър Емил Караниколов кой и защо ги атакува с премиера Бойко Борисов за „Емко”, съобщиха от екипа на предаването. Ето как отговори министърът на икономиката Емил Караниколов на обвиненията, които по-рано днес Румен Петков от АБВ отправи срещу него, че е съучастник в съсипването на държавната фирма „Кинтекс” и че „Караниколов ще остане ненадминат за десетилетия напред в това, което прави”.Ето пълна стенограма на интервюто на Илиана Беновска с министъра на икономиката:\r\nИлиана Беновска: Г-н Караниколов, как ще си обясните атаките, които се провеждат срещу Вас лично и срещу министър-председателя в това число днес от страна на Румен Петков персонално, по отношение на това има ли някакъв друг интерес, политико-икономически или някакъв друг и защо „Емко”, „Дунарит”, връзката с „Кинтекс” и т.н. представлява толкова голям интерес за определени кръгове? \r\nЕмил Караниколов: Благодаря Ви! Аз уважавам АБВ като партия. Към момента те не са в Народното събрание, вероятно и това е и основният проблем. Това, което Ви казах, още един път казвам – интересът на държавата ще е защитен. А той, вследствие на това, което Ви обясних, държавата ще получи по-големи приходи и дивиденти от това, което се случва. Но то се случва понеже дружеството „Емко” има проблем със съхранението на боеприпасите и му е отнет лиценза за износ и внос. Такъв е закона. \r\nИлиана Беновска: Вторият ми въпрос е ще търсите ли наказателна отговорност за квалификациите, които отправи Румен Петков срещу Вас и срещу министър-председателя, това може би е за него този въпрос? И ще успеете ли да сложите наистина нещата на местата им, като обясните дори какво е това лице Добрин Иванов, Ди Пи, което се споменава непрекъснато като някаква ключова фигура, за която Вие работите?\r\nЕмил Караниколов: Първо, прекалено ми е симпатичен, няма никаква наказателна отговорност да му търся, не виждам и смисъл, при всички положения. Аз лично го уважавам, каквото и да говори. Изключително симпатична личност. Относно лицето Ди Пи не мога нищо да кажа. Вероятно той визира някаква структура, тъй като тук, благодаря Ви за въпроса, се говореше, че парите, които държавно-консолидационна компания е платила, ще отидат в две дружества. Трябва да бъдем напълно наясно. Държавно-консолидационна компания е платила на синдиците на КТБ, тези пари влизат в масата на несъстоятелността. Няма никакво законово основание от парите по масата на несъстоятелността да отидат някъде другаде, различно от кредиторите на КТБ. Те не могат да бъдат изхарчени, държавата не е плащала на никакви дружества. Тя е платила на синдиците на КТБ. \r\nИлиана Беновска: И последно, как ще обясните протеста днес на „Сопотските заводи”, които излязоха всъщност в подкрепа на действията на държавата по отношение на „Емко” и „Дунарит”?\r\nЕмил Караниколов: „Дунарит” нямат никакъв проблем, искам да кажа, че „Дунарит” си натовариха стоката, те нямат проблем с лиценза за износ и внос и тя пътува към съответния бенефициент. Не считам, че по някакъв начин трябва да говорим за „Дунарит”. Въпросът беше в първата част?\r\nИлиана Беновска: Въпросът беше защо работниците се наложи да Ви подкрепят всъщност?\r\nЕмил Караниколов: Вижте, самите работници във ВМЗ аз мисля, че много добре знаят какво се е случило в последните години във военно-промишления комплекс. На входа и на изхода на тези дружества стоят фирми, които сами решават кога, на какви цени и в какъв момент и дали въобще да доставят материалите. Това е некоректно, затова беше и моето отиваме в Сърбия, където да предоговорим, тоест не да предоговорим, а да уточним със сръбската държава, за което им благодаря, да се продава барут директно от държавна фирма на държавна, за да може да си обезпечим изпълнението на абсолютно всички договори, които ВМЗ „Сопот” има.\r\nИлиана Беновска: А загатнахте, че може би ще върнете лиценза „Емко”, ако всичко е наред?\r\nЕмил Караниколов: Това зависи от полицията, от информацията, която ще получим от полицията, но не и от мен, това са институции, които трябва да си свършат работата. Ако са отстранени нередностите, нямаме никакво основание, лицензът ще бъде възстановен незабавно!", "date": "2017.09.15", "title": "Беновска пита министър Емил Караниколов кой и защо ги атакува с премиера Бойко Борисов за „Емко”"}
{"url": "http://www.focus-news.net/news/2017/09/15/2436348/pregled-na-mezhdunarodnite-novini-do-18-chasa-agentsiya-fokus.html", "text": "Британската полиция третира инцидента в лондонското метро като терористичен акт, заявявайки, че „редица хора“ са пострадали при експлозията, която избухна в час пик.\r\n„На метростанцията „Парсънс Грийн“ е обявен терористичен инцидент“, се казва в изявление на полицията.\r\n*** Експлозията в лондонското метро, в резултат на която пострадаха 18 души, е предизвикана от „импровизирано взривно устройство“.\r\n„В 8.20 часа тази сутрин (местно време) имаше експлозия във влак на метростанция „Парсънс Грийн“. Сега разбираме, че тя е предизвикана от импровизирано взривно устройство“, заяви пред репортери началникът на антитерористичната полиция Марк Роули.\r\n*** Броят на пострадалите при терористичната атака в лондонското метро достигна до 22 души.Осемнадесет от ранените са транспортирани с линейки до болничните заведения, а останалите четирима са потърсили медицинска помощ сами.\r\n*** Испания ще засили контрола върху разходите на Каталония, за да попречи на автономния регион да използва средства за организиране на референдума за независимост, се разбра от изявление на испанския финансов министър Кристобал Монторо.\r\n„Гарантираме, че нито едно плащане от тази администрация няма да бъде насочено към незаконна дейност\", увери  Монторо в рамките на пресконференция в Мадрид.\r\n*** Правителствената комисия за извънредни ситуации (КОБРА) ще обсъди на извънредно заседание дали да бъде повишено нивото на терористична заплаха във Великобритания.\r\nСпоред източник на британската медия към момента се обмисля повишаването на нивото от „тежко“ до най-високото, което е „критично“.\r\n*** Светият престол отзова един от дипломатите си във Вашингтон, след като Държавният департамент на САЩ заяви, че свещеникът е нарушил законите за детска порнография.Държавният департамент извести Ватикана през август „за възможно нарушение на законите относно снимки с детска порнография от страна на член на дипломатическото представителство на Светия престол във Вашингтон“.\r\nПрокурорите във Ватикана започнаха разследване по случая, а свещеникът вече е в Рим, казаха в официално изявление от Светия престол.\r\n***Екстремист извърши нападение с кола-бомба срещу патрул от НАТО-вски войници в Кандахар. Някои от членовете на патрула са ранени, заявиха представители на международната коалиция.\r\n„Малък брой от служителите на мисията „Решителна подкрепа“ бяха ранени днес, след като превозно средство натоварено с експлозиви, се прицели в патрула им в Кандахар“, казаха от коалицията в изявлението си.\r\nРанените са отведени в болницата на летище Кандахар. Все още няма информация за националността и състоянието им.\r\n*** Френският репортер, който бе задържан по обвинения в терористични връзки от турските власти, бе освободен днес, заявиха адвокатите му.\r\nНовината идва, след като френският външен министър Жан-Ив Льо Дриан настоя за освобождението на репортера по време на визитата си в Анкара.\r\nКристоф Делоар от „Репортери без граници“ заяви, че журналистът Луп Бюро е освободен и скоро предстои той да се върне в Париж.\r\nАгенция „Фокус“ припомня, че Луп Бюро бе задържан от турските власти в продължение на седем седмици, което стана причина за напрежение между Анкара и Париж. Турските власти обвиняваха журналиста във връзки с „Кюрдската работническа партия“, която Анкара класифицира като терористична организация.\r\n*** Две жени са ранени от нападател, който ги е атакувал с чук, крещейки „Аллаху Акбар“ в източния френски град Шалон сюр Сон.\r\nМестната прокуратура каза, че според очевидци на нападението в градския център, мъжът е крещял ислямистки лозунги, докато е удрял жените. Двете са отведени в болница, но няма опасност за живота им. \r\nФренските власти заявиха, че третират инцидента като възможно терористично нападение.\r\nНападателят все още е на свобода.", "date": "2017.09.15", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/09/15/2436349/administratsiyata-na-prezidenta-otvarya-vrati-za-grazhdani-kato-chast-ot-initsiativata-evropeyski-dni-na-nasledstvoto-2017-g.html", "text": "Администрацията на президента се включва в инициативата Европейски дни на наследството – 2017 г. и за поредна година ще отвори врати за граждани на 17 септември, от 10.00 часа до 16.00 часа. Това съобщиха от прессекретариата на държавния глава.\r\nДържавният глава Румен Радев ще приеме лично първите гости на „Дондуков“ 2. \r\nГостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.", "date": "2017.09.15", "title": "Администрацията на Президента отваря врати за граждани като част от инициативата Европейски дни на наследството – 2017 г."}
{"url": "http://www.focus-news.net/news/2017/09/15/2436350/pazardzhik-vav-velingrad-tarzhestveno-be-otkrita-uchebnata-godina.html", "text": "Във Велинград  тържествено бе открита новата учебна година, съобщиха от Община Велинград. По традиция представители на ръководството и общинска администрация посетиха част от учебните заведения. Кметът на община Велинград д-р Костадин Коев бе гост  в СУ „ Кирил и Методий“, където приветства директора на училището Ани Василева, целия учителски колектив, ученици и родители. Сред официалните лица бяха  Димитър Гечев народен представител от 44-тото народно събрание, Кирил Воронков ръководител на направление „Руски език, образование и  наука” в Руския културно-информационен център и Клара Крафт от Германия, която идва по проект спечелен от училището. Тържественото откриване на учебната година започна със строяване на класовете. \r\nНационалният флаг и флагът на Европейския съюз бяха издигнати под изпълнението на химна на Република България. С аплодисменти бяха посрещнати най-малките ученици – първокласниците. Водени от своите класни ръководители, те минаха под училищното знаме, целунаха го и  положиха клетва на първокласника. С началото на учебната година бе срязана лентата на новооткритата  лаборатория по информационни технологии. По подобен тържествен начин бе открита учебната година във всички други училища във Велинград. Зам.- кметът Ислаил Моллов гостува на единствената гимназия на територията на Община Велинград с национално значение ПГГС „Христо Ботев“. Председателят на ОбС Велинград инж. Бельо Мандраджиев бе гост на СУ „Васил Левски“. Директор дирекция „ХСД“ към община Велинград  Мариана Зинкова бе на откриването на ПГИТ „Алеко Константинов“. Илиана Гешева ст. експерт в дирекция „ХСД“ присъства на празника в СУ „Методий Драгинов“", "date": "2017.09.15", "title": "Пазарджик: Във Велинград тържествено бе открита учебната година"}
{"url": "http://www.focus-news.net/news/2017/09/15/2436351/stara-zagora-komisiya-proveri-nad-200-sportni-i-detski-saorazheniya-v-obshtinata.html", "text": "Преди началото на новата учебна година, определена от кмета на Община Стара Загора Живко Тодоров комисия от длъжностни лица извърши проверка на състоянието, техническата изправност и безопасността за експлоатация на повече от 200 спортни и детски съоръжения за игра на територията на цялата община. Това съобщиха от пресцентъра на Общината.\r\nПроверката обхвана територията на детските площадки, спортните обекти – стадиони, паркове, игрища и съоръжения към тях в Стара Загора и населените места от общината, спортните и детски съоръжения за игра на територията на училища, детски градини и детски ясли в малките населени места.    \r\nКомисията с председател инж. Ангел Стоманярски – началник на общинския отдел „Контрол по строителството“, е констатирала липса на елементи от оградите, износена ударопоглъщаща настилка, скъсани баскетболни кошове, скъсани телени огради зад футболни врати, скъсани врати за футбол и износени играчки по площадките. Предстои да бъде изготвен график за ремонтите, за да бъдат отстранени неизправностите.\r\nНай-честите неизправности по детските площадки и спортни съоръжения в града са счупените огради, износени настилки и играчки за ремонт.", "date": "2017.09.15", "title": "Стара Загора: Комисия провери над 200 спортни и детски съоръжения в общината"}
{"url": "http://www.focus-news.net/news/2017/09/15/2436352/veliko-tarnovo-obshtina-svishtov-beshe-domakin-na-mezhdunaroden-forum-mezhdu-prihodnite-agentsii-na-balgariya-i-rumaniya.html", "text": "В Община Свищов се проведе четвъртият пореден форум между НАП – България и Генералната дирекция за борба с измамите – Румания, съобщават от пресцентъра на Общината. Представителите на двете институции стартират тези срещи преди година, като основната им цел е борбата с данъчните измами. Форумите се провеждат на всеки три месеца, като Свищов е четвъртият град домакин. Предходните три регулярни срещи са били на територията на гр. Русе, гр. Видин и гр. Брашов, Румъния. Делегацията на северната ни съседка беше водена от заместник-генералния инспектор по борбата с измамите Теодор-Александру Георгеску. На срещата в Свищов от българска страна присъстваха представители от ЦУ на НАП, регионалният директор на НАП – Велико Търново Ивайло Здравков, както и началници на секторите по трансграничния район от Видин до Варна. Директорът на дирекция „Фискален контрол“ в НАП Ивайло Тодоров сподели, че са постигнати сериозни резултати за една година. Между България и Румъния се обменя информация за  потока между 3000-4500 камиона на месец и това води след себе си добра събираемост и ползотворни резултати. Той допълни още, че между двете страни са взети конкретни мерки за взаимодействие и 24-часов обмен на информация. По време на срещата двете администрации обсъдиха допълнителните възможности за подобряване на обмена на информация, както и начините за по-ефективно използване на двустранното споразумение за сътрудничество.\r\nКметът на община Свищов Генчо Генчев и Председателят на ОбС – Свищов д-р Кристиян Кирилов приветстваха гостите за реализирането на такъв вид сътрудничество. Те споделиха мнение, че приходните агенции са основен стълб на всяка една държава и общият път, който са поели ще доведе до добри резултати за двете страни, като част от голямото европейско семейство.", "date": "2017.09.15", "title": "Велико Търново: Община Свищов беше домакин на международен форум между приходните агенции на България и Румъния"}
{"url": "http://www.focus-news.net/news/2017/09/15/2436353/vidin-predsedatelyat-na-narodnoto-sabranie-dimitar-glavchev-shte-uchastva-v-chestvaneto-na-201-godini-ot-rozhdenieto-na-ekzarh-antim-parvi-vav-vidin.html", "text": "Председателят на Народното събрание Димитър Главчев ще участва на 16 септември  в честването на 201 години от рождението на Екзарх Антим Първи във Видин. Отбелязването на годишнината ще започне в 10.30 часа с тържествена Света литургия в катедрален храм „Св. вмчк Димитър Солунски”. Това съобщиха от пресцентъра на Народното събрание.\r\nПо-късно председателят на парламента ще се включи и в литийното шествие от катедралния храм до гробницата–мавзолей на Екзарх Антим Първи. Димитър Главчев ще произнесе слово и ще бъде удостоен с орден, посветен на Антим Първи. \r\nВ 13.00 часа председателят на Народното събрание ще присъства на тържественото откриване на академичната учебна година на филиал - Видин на Русенския университет „Ангел Кънчев“.", "date": "2017.09.15", "title": "Видин: Председателят на Народното събрание Димитър Главчев ще участва в честването на 201 години от рождението на  Екзарх Антим Първи във Видин"}
{"url": "http://www.focus-news.net/news/2017/09/15/2436354/vitseprezidentat-iliyana-yotova-shte-poseti-balgarskata-obshtnost-v-sarbiya.html", "text": "На 18 септември вицепрезидентът Илияна Йотова ще вземе участие в церемонията по официалното откриване на бюст-паметника на поета и революционер Христо Ботев в Основното училище „Христо Ботев“, Димитровград, Сърбия. През месец май тази година, вицепрезидентът присъства на полагането на символичния основен камък за изграждането на монумента. Това съобщиха от прессекретариата на държавния глава.\r\nИлияна Йотова ще се срещне с Владица Димитров – кмет на Димитровград и Никола Селакович – секретар на президента на Република Сърбия в сградата на Общината.  \r\nПо-късно вицепрезидентът ще посети гимназия „Св. Св. Кирил и Методий“, където ще проведе дискусия с учениците. След това Илияна Йотова ще поднесе венец пред Паметника-костница от Сръбско-българската война на Нешков връх, след което ще посети храм „Св. Димитър“.", "date": "2017.09.15", "title": "Вицепрезидентът Илияна Йотова ще посети българската общност в Сърбия"}
{"url": "http://www.focus-news.net/news/2017/09/15/2436355/stara-zagora-retsiklirat-bezplatno-nenuzhni-mebeli-na-16-i-17-septemvri.html", "text": "Утре и вдругиден (16 -17 септември) достъпът до депото на „Регионален център за управление на отпадъците – Стара Загора“, в землището на с. Ракитница, ще бъде свободен за всички транспортни средства, които ще извозват събраните по време на кампанията „Да изчистим България заедно 2017“ отпадъци, вкл. за частни транспортни средства. Гражданите могат със собствен транспорт да извозват самостоятелно и предават през този период за рециклиране едрогабаритни отпадъци от домакинствата (шкафове, гардероби, легла, вкл. матраци, дивани, фотьойли и други) в РЦУО – Ракитница. Това съобщиха от пресцентъра на Община Стара Загора.\r\nПо време на кампанията, операторът на депото Консорциум „РСУО Стара Загора“ ще приема за депониране събраните от гражданите отпадъци безвъзмездно и ще ги третира при минимални такси за Община Стара Загора.\r\nИ най-малките граждани на Стара Загора ще вземат участие в националната кампания „Да изчистим България заедно“, която започва утре. Близо 900 деца, ученици и родители на деца от ІV ОУ „К. Христов”, ХІ ОУ „Николай Лилиев”, ОУ  „Самара”, V ОУ “М. Станев”, ОУ ”Георги Райчев”, ППМГ „Гео Милев“, ДГ№ 7 „Светулка“, ДГ № 11 „Загоре“, ДГ № 20 „Мир“, ДГ № 3 „Ян Бибиян“, ДГ № 31 „Слънце“ и ДГ № 5 „Мечо Пух“ ще се включат в почистването на града. Още около  200 деца и младежи ще почистят Зоопарка. \r\nОбщина Стара Загора се включи в кампанията като предостави на желаещите да участват граждани необходимите пособия и материали в административните бюра. Утре те са отворени от 8,30 до 15,30 часа. Предвидените за почистване места на територията на общината са по избор на гражданите - междублокови пространства, детски площадки, спортни площадки.\r\nОбщина Стара Загора е осигурила 10 000 полиетиленови чувала и 10 000 чифта ръкавици за еднократна употреба. От фирмата партньор „Ате пласт“ ООД са предоставени 20 000 полиетиленови чувала за събиране на отпадъци.\r\nАсоциацията на еколозите в общините в България (АСЕКОБ) е предоставила 300 полиетиленови чувала и 300 чифта ръкавици за еднократна употреба, а организацията за оползотворяване на отпадъци от опаковки, която обслужва системата за разделно събиране на отпадъци от опаковки и рециклируеми материали на Община Стара Загора, „ЕКОКОЛЕКТ“ АД, предоставя 300 цветни полиетиленови чувала (200 бр. жълти и 100 бр. зелени), за разделно събиране на отпадъци.\r\nДнес служители на общинската администрация в Стара Загора също се включиха в кампанията. Те събраха общо 80 чувала битови и 20 чувала със строителни отпадъци от терени в парк „М. М. Кусев“ – разклона за с. Дъбрава и пътя за обсерваторията.", "date": "2017.09.15", "title": "Стара Загора: Рециклират безплатно ненужни мебели на 16 и 17 септември"}
{"url": "http://www.focus-news.net/news/2017/09/15/2436356/osadiha-akusherkata-emiliya-kovacheva-na-18-godini-zatvor-za-opit-za-ubiystvo-na-novorodeno.html", "text": "На 18 години лишаване от свобода беше осъдена акушерката Емилия Ковачева, която беше обвинена, че е опитала да убие новородено бебе, предаде бТВ. След нанесените множество удари 4-дневната тогава Никол беше с опасност за живота, но успя да се възстанови.\r\nДо последно Ковачева отричаше да е нападала бебето. Пред съда днес тя обясни, че в нощта на побоя е имала 24-часово дежурство. По думите ѝ в болницата, където е работила, е било много натоварено.\r\nПрокуратурата поиска 12 години затвор за нея, а адвокатът на родителите - доживотен затвор.\r\nЕмилия Ковачева остава под домашен арест до началото на делото на следваща инстанция.", "date": "2017.09.15", "title": "Осъдиха акушерката Емилия Ковачева на 18 години затвор за опит за убийство на новородено"}
{"url": "http://www.focus-news.net/news/2017/09/15/2436357/haskovo-gotovi-sa-parvite-protokoli-ot-sabranite-dareniya-v-kampaniyata-podari-nadezhda-vmesto-tsvete.html", "text": "Готови са първите протоколи от събраните дарения в хасковските училища и детски градини в кампанията „Подари надежда вместо цвете...“, съобщиха от пресцентъра на Община Хасково.\r\nДиректорът на ОУ „Св. Иван Рилски“ Тонка Ченгелова, заедно с комисията преброила събраните от децата, родителите и учители средства, представи протокол за 8 015 лева. Сумата от това училище не е окончателна, до понеделник ще бъдат изчислени средствата за СБКО на учителите за септември, които те са решили също да бъдат дарени в кампанията.\r\nВ ПГДС \"Цар Иван Асен II\" са събрани 1044,44 лева. Един от първите постъпили протоколи за дарение е на 20-а детска градина. Там са събрани 722 лева. Събирането на протоколите и средствата ще продължи и в понеделник, когато ще бъде обобщена крайната събрана сума. Тя ще бъде разделена по равно в сметките на четири хасковски деца, нуждаещи се от лечение. \r\nИнициативата е на хасковски майки и е подкрепена от Община Хасково. Идеята е средствата, отделени за цветя в първия учебен ден, да бъдат дарени за лечението на децата. Всички хасковски училища и детски градини декларираха готовност за участие в инициативата. Според данните, подадени предварително от тях в общината, днес дарения са се събирали в над 340 кутии. \r\nСъбраните в кампанията средства ще бъдат преведени по сметките на:\r\nИванина Иванова - 3  години\r\nДиагнозата е тумор в мозъка, оперирана е успешно, но терапията продължава\r\nИван Демирев Иванов\r\nБанка: ЦКБ\r\nIBAN: BG14CECB979040C1845200\r\nBIC: CECBBGSF\r\nКристиян Милчев-4 години\r\nПрогресивна мускулна дистрофия тип Дюшен. За лечението му в Турция са необходими 32 000 долара\r\nBIC UNCRBGSF\r\nIBAN BG65UNCR70001522974851\r\nТитуляр: Кристиян Милчев\r\nДани на 11 години\r\nПрогресивна мускулна дистрофия тип Дюшен, нуждае се от средства за лечение в клиника в Турция\r\nМилена Димитрова Бялкова- Иванова \r\nЦКБ АД Клон Хасково \r\nIBAN: BG59 CECB 9790 40D4 7095 00 \r\nBIC: CECBBGSF\r\nНиколета Корондилева -17 години\r\nСарком на Юинг, претърпяла множество операции, продължава терапията\r\nРосица Вълкова Ленкова\r\nПощенска банка BG66BPBI 7926 106 4334 801\r\nBIC: BPBIBGSF", "date": "2017.09.15", "title": "Хасково: Готови са първите протоколи от събраните дарения в кампанията „Подари надежда вместо цвете...“"}
{"url": "http://www.focus-news.net/news/2017/09/15/2436358/d-r-angel-kunchev-zabranata-za-pushene-na-zakriti-mesta-tryabva-da-vazhi-v-palna-stepen-i-za-nargiletata.html", "text": "Забраната за пушене на закрити места  трябва да важи в пълна степен и за наргилетата. Това каза в интервю за Агенция „Фокус“ главният държавен здравен инспектор д-р Ангел Кунчев за вредата от наргилетата и електронните цигари. „Ако говорим от медицинската гледна точка, забраната за тютюнопушенето в заведения за обществено хранене, в закрити места, особено в медицински и детски заведения, в пълна степен трябва да важи за наргилето и ще го предложим. Има и доста други мерки от чисто икономически характер, затова са включени колеги от Агенция „Митници“, от икономическото министерство и икономическа полиция“, коментира д-р Кунчев. По думите му наргилето ще се приравни към тютюневите изделия и като плащане на данъци и система на контрол. „Опитът ми досега показва, че принудителните мерки трябва да ги има, но обикновено те сами не могат да решат проблема. Ако хората имат информацията и осъзнаят, че това не е безопасно и вреди на здравето, а грубите изчисления показват, че едно наргиле като вредност се равнява на 100 цигари, доста хора ще се замислят дали да продължават да го ползват, особено в ниските възрасти“, каза още д-р Ангел Кунчев. \r\nЛюба АЛЕКСИЕВА", "date": "2017.09.15", "title": "Д-р Ангел Кунчев: Забраната за пушене на закрити места  трябва да важи в пълна степен и за наргилетата"}
{"url": "http://www.focus-news.net/news/2017/09/15/2436359/afp-vladimir-putin-i-emanyuel-makron-se-saglasiha-che-edinstvenata-vazmozhnost-za-razreshavane-na-severnokoreyskata-kriza-e-v-pregovorite.html", "text": "Владимир Путин и френският му колега Еманюел Макрон проведоха телефонн разговор, в който се съгласиха, че преговорите са единственият начин за разрешаването на севернокорейската криза, предава AFP.\r\nВ изявление на Кремъл се казва, че двамата лидери са „обединени в мнението си, че допускането на ескалация на напрежението е неприемливо“.\r\nКризата трябва да бъде разрешена „изключително чрез политически и дипломатически средства“, заявиха президентите на Франция и Русия.\r\nВладимир Путин и Еманюел Макрон подчертаха, че „решително осъждат провокативните“ действия от страна на Северна Корея, която отново изстреля балистична ракета над Япония.\r\nОт френското президентство наблегнаха на това, че „Русия има решаваща роля за разрешаването на кризата, както и за единен и силен отговор от страна на международната общност“.Симеон Миланов", "date": "2017.09.15", "title": "AFP: Владимир Путин и Еманюел Макрон се съгласиха, че единствената възможност за разрешаване на севернокорейската криза е в „преговорите“"}
{"url": "http://www.focus-news.net/news/2017/09/15/2436360/api-ot-20-septemvri-do-15-noemvri-se-spira-dvizhenieto-na-tezhkotovarnite-kamioni-nad-12-t-prez-prohoda-na-republikata-zaradi-remont.html", "text": "От 20 септември до 15 ноември т. г. се спира движението на тежкотоварните превозни средства над 12 т през Прохода на Републиката - път II-55 Велико Търново – Гурково. Ще се ремонтира участъкът от второкласния път през гр. Гурково (от км 56+920 до км 58+820). Целта на предприеманите дейности е повишаване безопасността на движение през предстоящите зимни месеци, тъй като Проходът на Републиката е основна пътна връзка за тежкотоварния трафик между Северна и Южна България. Това съобщиха от пресцентъра на Агенция \"Пътна инфраструктура\".\r\nПо време на ремонтните работи товарните автомобили над 12 тона ще преминават през Котленския проход по следния обходен маршрут:\r\n-\tОт Северна за Южна България маршрутът е: Велико Търново – път I-4 – Омуртаг – път II-48 /Котленски проход/ - „Петолъчката“ – път I-6 /Подбалканския път/;\r\n-\tОт Южна към Северна България маршрутът е: от път I-6 /Подбалкански път/ - „Петолъчката“ – път II-48 /Котленски проход/ - Омуртаг – път I-4 – Велико Търново.\r\nДруга възможност за преминаване на МПС над 12 тона е през Ришкия проход - път II-73 Шумен - Карнобат.\r\nАвтомобилите с тегло под 12 т ще бъдат пропускани през Прохода на Републиката. Необходимо е да спазват поставените пътни знаци и следната временна организация на движението:\r\n-\tпътуващите от Северна за Южна България ще преминават от път II-55 /Проход на Републиката/ след което ще се отклоняват по общинския път Димовци - Николаево до кръстовището с I-6 София - Бургас /Подбалкански път/;\r\n-\tпътуващите от Южна за Северна България ще преминават по уличната мрежа на гр. Гурково и ще продължат по път II-55 /Проход на Републиката/.\r\nТрафикът на леките автомобили през Прохода на Републиката ще бъде без ограничение.", "date": "2017.09.15", "title": "АПИ: От 20 септември до 15 ноември се спира движението на тежкотоварните камиони над 12 т през Прохода на Републиката заради ремонт"}
{"url": "http://www.focus-news.net/news/2017/09/15/2436361/shumen-vazstanoveni-sa-nad-22-kilometra-gorski-patishta-polovinata-ot-tyah-na-teritoriyata-na-pp-shumensko-plato.html", "text": "Над 22 километра горски пътища са възстановили през последните няколко седмици от ДГС-Шумен. Това съобщиха от Североизточното държавно предприятие.  Половината от тях се намират на територията на ПП „Шуменско плато“. Реновирането на горските пътища се извърша със средства на стопанството, като 1 километър струва между 300 и 800 лева.  Заравняването на изровените отсечки се прави с тежки машини, като на най-проблемните места в гората са премахнати коловозите, които създават проблем на туристите и хората, които искат да достигнат до заслоните с личните си автомобили. В горските територии е забранено движението на спортни мотори и АТВ. Щети на горските пътища нанасят и джиповете с висока проходимост. По-добрата проходимост на пътищата създава условия за влизане на повече нарушители в гората. От ДГС-Шумен призовават гражданите да подават сигналите си за нарушения на телефон 112.", "date": "2017.09.15", "title": "Шумен: Възстановени са над 22 километра горски пътища, половината от тях на територията на ПП „Шуменско плато“"}
{"url": "http://www.focus-news.net/news/2017/09/15/2436362/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\nПрезидентът Румен Радев лично ще се включи в деня на голямото почистване в кампанията „Да изчистим България заедно”. Президентът и служители от президентската институция ще се включат в почистването на Борисовата градина в София. \r\n*** \r\nОт 09.30 часа министърът на околната среда и водите Нено Димов ще се включи в кампанията „Да изчистим България заедно“ и заедно с кмета на Царево Георги Лапчев ще участва в почистването на плажа Корал.  Около 11.30 ч Нено Димов ще се присъедини към доброволците в почистването на плажа Атия.\r\n*** \r\nОт 10.00 часа, пред сградата на Община Девин, министърът на регионалното развитие и благоустройството Николай Нанков ще присъства на откриването на реконструиран топлопровод за минерална вода в Девин. На церемонията е поканен да присъства и министър-председателят Бойко Борисов.\r\n*** \r\nОт 10.00 до 17.00 часа Народното събрание ще отвори вратите си за граждани в рамките на инициативата Европейски дни на наследството. \r\n*** \r\nОт 10.00 до 12.00 часа Министерството на отбраната ще отвори врати за посещение на граждани.\r\n*** \r\nОт 10.00 часа на Лъвов мост ще бъде даден официалният старт на събитията от „Европейска седмица на мобилността”, която традиционно се провеждат в дните от 16 до 22 септември 2017 г.\r\n*** \r\nОт 10.30 часа  общински съветници, членове на младежката и районните организации на БСП в София ще се включат в кампанията „Да изчистим България заедно“ като почистят Борисовата градина в района около Парк-хотел „Москва“.\r\n*** \r\nОт 10.30 часа, на поляната при централния вход на Южния парк, ще се съберат участниците на организирания велокарнавал. Водена от специална музикална платформа колоната потегля точно в 11.30 часа по маршрут: бул. Арсеналски, бул. Черни връх, после покрай реката по бул. Евлоги и Христо Герогиеви до Орлов мост.\r\n*** \r\nОт 11.00 часа в Националния пресклуб на БТА ще се проведе дискусия на тема: „Действително приоритетно образование”, организирана от Обществената академия за наука, образование и култура (ОАНОК).\t\r\n*** \r\nОт 18.30 часа, до паметника на Алеко Константинов на бул. „Витоша“, БНТ ще закрие с концерт първия етап на кампанията в подкрепа на българските училища зад граница – „Прозорец към Родината“.\r\n***\r\nОт 09.30 часа Община Благоевград се включва в инициативата \"Да изчистим България заедно”.\r\n*** \r\nОт 13.30 до 17.30 часа мотористи от 27 държави ще се включат в Парада на нациите. \r\n*** \r\nОт 10.00 часа, в сградата на Яхт клуб „Кап. Г. Георгиев – Порт Варна“ ще се състои пресконференция, относно стартирането на първата за България Междууниверситетска регата \"Академика\". \r\n***\r\nОт 12.00 часа на парцела между улиците „Никола Ракитин“,“ Контраадмирал Сава Иванов“ и „Боровец“ ще бъде направена първа копка на обект „Детска площадка и игрище“ в кв. „Галата“. На събитието ще присъства и министърът на младежта и спорта Красен Кралев. \r\n***\r\nОт 10.00 часа в парк ''Дружба'' ще се проведе Стрий фитнес фестивал. \r\n***\r\nОт 19.30 часа на откритата сцена до паметника „Асеневци“ ще се проведе танцов спектакъл, в който възпитаниците от танцова школата UN BESO ще демонстрират най-новите хореографии в различни танцови стилове – класически и модерен балет, народни и латино танци. В 20.00 часа започва безплатен урок по бачата, а час по-късно е началото на латино партито, на което ще звучат и салса, ча-ча и меренге. \r\n*** \r\nОт 10.00 часа председателят на 44-тото Народно събрание Димитър Главчев ще се срещне с кмета на Община Видин Огнян Ценков в кабинета му. В 10.30 ч. двамата ще се включат в тържествените прояви във връзка с 201 години от рождението на Екзарх Антим Първи, а в 13.00 ч. - в церемонията за откриване на академичната учебна 2017/2018 година на Филиал Видин на Русенския университет \"Ангел Кънчев\".\r\n*** \r\nОт 18.30 часа, пред панаирната сцена, над 300 порции от „Баш врачанска блажна ютика”, приготвена в юнашка тава от Ангел Ангелов и врачанина дедо Скръц, ще бъдат предложени за дегустация на гостите на Врачанския есенен панаир. \r\n*** \r\nОт 19.30 часа, на сцената пред стадион „Христо Ботев“, ще се състои концерт на група „Стенли“. \r\n***\r\nОт 10.30 часа ще започне кампанията „Да изчистим България за един ден”. \r\n***\r\nОт 09.30 часа на паркинга пред магазин „Абсолют“ ще бъде даден стартът на \"Офроуд траял 4х4\" – Павликени 2017.\r\n*** \r\nОт 17.00 часа, пред ОК „Дворец на културата“, ГЕРБ организира празненството по повод десетия юбилеен рожден ден от учредяването на местната структура на политическата сила.\r\n*** \r\nОт 11.00 часа пред зала „Пълдин“ в хотел „Санкт Петербург“, град Пловдив, ще бъде проведена пресконференция с участието на президента на Инер Уил д-р Капила Гупта.\r\n***\r\nОт 17.00 до 19.30 часа в НБ „Иван Вазов“ ще се реализира инициативата „Да погалим цветовете на деня и нощта“, която е част от „Нощта на музеите и галериите“. \r\n*** \r\nОт 10.00 часа, на летище Щръклево, спортен модел клуб „Приста\" – град Русе, организира Национален турнир по авиомоделизъм \"Купа Север\" - за деца и юноши до 18 години включително.\r\n*** \r\nОт 10.00 до 12.00 часа в Русе стартира кампанията „Да изчистим България за един ден“. Община Русе и „Екопак България“ ще се включат в кампанията с почистването на две места – Парк на възрожденците (бул. „Съединение“) и Младежки парк (ул. „Алеи Възраждане“).\r\n*** \r\nОт 15.00 часа, в градинката на ъгъла на ул. „Николаевска“ и ул. „Антим I“ (Старото Родилно) ще се проведе официалното откриване на детска площадка, подарена от ЕКОПАК България АД.\r\n*** \r\nОт 09.30 часа Община Сливен ще се присъедини към кампанията „Да изчистим България за един ден”.\r\n*** \r\n16 септември е обявен за Ден на траур в община Смолян в памет на доц. д-р Христо Гиневски. Поклонението е от 10.00 часа във фоайето на читалище „Кирил Маджаров” в кв. „Устово“, а погребението е от 15.00 часа в Гробищния парк в квартала.\r\n*** \r\nОт 08.30 до 15.30 часа Община Стара Загора ще се включи в кампанията „Да изчистим България заедно 2017“. Предвидените за почистване места на територията на общината са по избор на гражданите - междублокови пространства, детски площадки, спортни площадки.\r\n*** \r\nОт 10.00 часа ще бъде открито седмото издание на Националният фестивал на българския фолклор и българските традиционни ястия - Пряпорец 2017.\r\n*** \r\nОт 15.00 часа в Регионалния пресклуб на БТА ще се състои пресконференция на ПП „Възраждане“.\r\n*** \r\nОт 21.00 часа, зам.-председателят на ПП ГЕРБ Цветан Цветанов ще посети събора в село Горно Новково „И си носим песента“, където се срещне с гостите на събора и ще разговаря с общинските ръководства на ГЕРБ в Омуртаг и Антоново.\r\n*** \r\nОт 10.00 часа целият екип на Областна администрация – Хасково ще се събере на спортното игрище до ОУ „Любен Каравелов“, за да участва в кампанията „Да изчистим България заедно!“.\r\n*** \r\nОт 11.30 часа, в регионалния Пресклуб на БТА, зам.-председателят на ПП ГЕРБ Цветан Цветанов ще даде пресконференция по актуални политически въпроси. \r\n*** \r\nОт 13.30 часа, в камерната зала на НЧ „Пробуда – 1928“, зам.-председателят на ПГ на ГЕРБ Цветан Цветанов ще се срещне с членове и симпатизанти на партията. \r\n*** \r\nОт 14.30 часа, в многофункционалната зала на НЧ „Христо Ботев – 1872“, намираща се на ул. „Патриарх Евтимий“ №1, зам.-председателят на ПП ГЕРБ Цветан Цветанов ще се срещне с членове и симпатизанти на партията. \r\n*** \r\nОт 16.00 часа зам.-председателят на ПП ГЕРБ ще посети с. Цани Гинчево, община Никола Козлево, където ще присъства на официалното откриване на НЧ „Пробуда“. \r\n*** \r\n От 17.30 часа зам.-председателят на ПГ на ГЕРБ Цветан Цветанов ще се срещне с пострадалите в трагичния инцидент от Хитрино и ще посети къщата, която се изгражда със средства дарени от ПГ на ПП ГЕРБ.\r\n*** \r\nОт 18.30 часа председателят на Парламентарната група на ГЕРБ и зам.-председател на партията Цветан Цветанов ще  се срещне със симпатизанти на партията в гр. Шумен, в къщата „Баба Райна“, част от Историческа зона „Старият Шумен“.", "date": "2017.09.15", "title": "Предстоящи събития в страната за 16 септември (Агенция „Фокус”)"}
{"url": "http://www.focus-news.net/news/2017/09/15/2436363/sofiya-dvizhenieto-po-pat-i-1-sofiya-botevgrad-v-posoka-sofiya-se-izvarshva-s-propuskatelen-rezhim-poradi-avariral-tezhkotovaren-avtomobil.html", "text": "Движението по път I-1 София - Ботевград (обход на тунел \"Витиня\") в посока София се извършва с пропускателен режим поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017.09.15", "title": "София: Движението по път I-1 София - Ботевград в посока София се извършва с пропускателен режим поради аварирал тежкотоварен автомобил"}
{"url": "http://www.focus-news.net/news/2017/09/15/2436364/ofitsialno-izyavlenie-zapochva-nova-era-za-petrolnata-industriya-na-azerbaydzhan.html", "text": "В четвъртък, 14 септември, правителството на Азербайджан и държавната петролна компания AzACG (SOCAR), заедно с  BP, Chevron, Inpex, Statoil, ExxonMobil, TP, Itochu и ONGC Videsh подписаха ново споразумение за разработването за разработване на блокa на нефтогазовото находище „Азери-Чираг-Гюнешли“ в азербайджанската част на Каспийско море, се казва в официално прессъобщение от посолството на Азербайджан в България. Предстои договорът да бъде ратифициран от азербайджанския парламент. Той ще бъде валиден до края на 2049 година.\r\nДоговорът бе подписан в Баку, в присъствието на Н.Пр. президентът на Азербайджан Илхал Алиев и група високопоставени чужди държавни представители. От страна на азербайджанското правителство, подписа си сложи Ровнаг Абудлаиев, който е президент на SOCAR.\r\nДелът на участие на SOCAR (държавната петролна компания на Азербайджан) е увеличен от 11,65 % на 25 %. През следващите 32 години, ще има потенциал за още 40 милиарда долара инвестиции в нефтеното находище. Оператор на проекта остава BP. Международните партньори ще платят 3,6 милиарда долара на Държавния петролен фонд на Азербайджан.\r\nСлед ратификацията на споразумението, дяловото участие в проекта ще бъде както следва: BP (оператор) - 30,37 %, AzACG (SOCAR) – 25 %, Chevron - 9,57 %, Inpex - 9,31 %, Statoil - 7,27 %, ExxonMobil - 6,79 %, TP - 5,73 %, ITOCHU - 3,65 %, ONGC Videsh Limitd (OVL) - 2,31 %.\r\n„Днес е уникален и исторически ден за Азербайджан. Започва нов период в развитието на петролното и газово находище Азери-Чираг-Гюнешли“, заяви президентът Илхам Алиев. \r\nПо време на церемонията по подписването на договора, държавният министър на Великобритания Алън Дънкан прочете поздравително съобщение от британския премиер Тереза Мей. Същевременно турският министър на енергетиката и природните ресурси Берат Албайрак прочете поздравителното съобщение на турския президент Реджеп Тайип Ердоган. Енергийният министър на Грузия Елиа Елошвили прочете поздравлението от страна на грузинския премиер Гиорги Квирикашвили. Симеон Миланов", "date": "2017.09.15", "title": "Официално изявление: Започва нова ера за петролната индустрия на Азербайджан"}
{"url": "http://www.focus-news.net/news/2017/09/15/2436365/blagoevgrad-1-102-uchenitsi-v-obshtina-simitli-prekrachiha-praga-na-uchilishtata-132-za-parvi-pat-vlizat-v-klasnite-stai-tazi-godina.html", "text": "1 102  ученици в община Симитли прекрачиха прага на училищата, 132 за първи път влизат в класните стаи  тази година. Особено специален бе денят за първокласниците. Рано сутринта удари първият училищен звънец в гимназията в Симитли. Педагозите от СУ „Св. св. Кирил и Методий” в град Симитли посрещнаха 702 деца и младежи, от които 86 са първокласниците. Това съобщиха от пресцентъра на Община Симитли. \r\nПо същото време училищния праг прекрачиха и 246 деца от село Крупник в СУ „Св. Св. Кирил и Методий”. Основното училище „Св. Паисий Хилендарски ” в Долно Осеново посрещна общо 154 ученици.\r\nГолям празник бе стартът на новата учебна година и в трите училища в общината. Кметът на общината Апостол Апостолов сподели празника на деца, учители и родители в училището в Симитли. Заедно с народния представител Стефан Апостолов, председателя  на Общински съвет Симитли -Владимир Христов, кметовете на селата в общината изгледаха с интерес празничната програма. Кметът Апостолов отправи най-сърдечни пожелания, към всички празнуващи днес като в своите поздравителни адреси отбеляза:\r\n„Всяка година на 15 септември училищният звън оглася градове и села в цяла България. В нашата община училищните дворове на три училища днес, се изпълват с усмивки и трепети за нови знания. Скъпи ученици, бъдете много здрави, за да вървите с големи крачки  по пътя на знанието. Никога не спирайте да мечтаете и да покорявате върхове в познанията си. Вие, учители, не спирайте да будите съзнанието на младото поколение и да подкрепяте децата на община Симитли. На добър час през новата учебна година!“\r\n Директорът на СУ „Св. св. Кирил и Методий“- Симитли Таня Янкова, поздрави първокласници, зрелостници, всички свои ученици, родители,  колеги и гости. “Днес е един от най-ценните моменти за всяко кътче в България. Днес ние откриваме учебната 2017/ 2018 година. За първи път в нашето училище след 7 клас стартират две профилирани паралелки с профил „Хуманитарен“ и „Физическо възпитание и спорт“.\r\n„Малки първокласници, добре дошли в нашето голямо семейство. Пред Вас предстоят 12 години, в които ще растете и ще помъдреете. Успешна, здрава и спокойна учебна година на всички. Честита и спорна да е!“, каза в част от словото си директорът Таня Янкова. Много песни, танци от мажоретния състав към училището и възпитаници на танцов състав „Веселие“ бяха представени пред тръпнещите в очакване ученици в празничната програма.\r\nПод звуците на първия училищен звънец четирите класа първолаци в училището в Симитли с класни ръководители Росица Манова, Анита Костевска, Ирина Кльонтова и Гергана Василева за първи път влязоха в своите класни стаи. Абитуриентите  от своя страна посрещнаха най-малките обитатели на родното училище със специални приветствия.", "date": "2017.09.15", "title": "Благоевград: 1 102  ученици в община Симитли прекрачиха прага на училищата, 132 за първи път влизат в класните стаи тази година"}
{"url": "http://www.focus-news.net/news/2017/09/15/2436366/sport-otborat-na-red-bul-oglavi-klasiraneto-vav-vtorata-trenirovka-za-gran-pri-na-singapur.html", "text": "Пилотите на Ред Бул Даниел Рикардо и Макс Верстапен оглавиха класирането във втората свободна тренировка за Гран При на Сингапур. Най-бърза обиколка на пистата „Марина Бей“ направи Даниел Рикардо, следва от Макс Верстапен. Люис Хамилтън и Валтери Ботас от Мерцедес са съответно трети и четвърти в класирането.", "date": "2017.09.15", "title": "Спорт: Отборът на Ред Бул оглави класирането във втората тренировка за Гран При на Сингапур"}
{"url": "http://www.focus-news.net/news/2017/09/15/2436367/veliko-tarnovo-modernizirano-e-ozvuchavaneto-na-audio-vizualnata-programa-tsarevgrad-tarnov-zvuk-i-svetlina.html", "text": "Модернизирана е озвучителната инсталация, осигуряваща звука за наблюдателите на спектакъла „Царевград Търнов - Звук и светлина“ на площад „Цар Асен I“ във Велико Търново, съобщават от Общинската агенция по туризъм „Царевград Търнов“.\r\nПроектът за осъвременяване на системата стартира през месец март 2016 г. и в реализацията му са вложени 15000 лева от Община Велико Търново и Общинската агенция по туризъм „Царевград Търнов“. Със средствата изцяло са подменени старите шест тонколони на площада пред крепостта Царевец и е модернизирана усилвателната техника. Техническите дейности изцяло са изпълнени от специалистите от екипа по поддръжка и експлоатация на програмата към Общинската туристическа агенция.\r\nЖителите и гостите на Велико Търново ще могат да се насладят на шоуто „Звук и светлина“ и неговото ново звучене за първи път в Деня на Независимостта 22 септември от 20,15 часа.\r\nСтарата звукова система е доставена за откриване на спектакъла „Звук и светлина“ през 1985 г. и през годините по нея са извършани частични ремонти. Съвременните изисквания за озвучаване на открито са се променили през последните 30 години, ето защо екипът разработил обновяването се съобрази с тях. Поради тази причина звуковата мощност е повишена близо 6 пъти, звуковото налягане е разпределено равномерно във всички направления, а звуковата характеристика изравнена. Към усилвателите са разработени допълнителни цифрови модули  за дистанционен контрол.\r\nПилотно новата система заработи на 7 юли, когато Велико Търново отбеляза 140 години от освобождението си. През изминалите няколко месеца се извършиха допълните измервания и настройки на техниката, като основното й изпитание бе на 6 септември, когато аудио-визуалният спектакъл бе наблюдаван на площада пред Царевец от над 3000 зрители.\r\nНовата озвучителна техника ще бъде използвана само при публично излъчване на програмата.", "date": "2017.09.15", "title": "Велико Търново: Модернизирано е озвучаването на Аудио-визуалната програма „Царевград Търнов – Звук и светлина“"}
{"url": "http://www.focus-news.net/news/2017/09/15/2436368/varna-85-detsa-v-obshtina-valchi-dol-prekrachiha-za-prav-pat-uchilishtniyat-prag.html", "text": "85 деца в община Вълчи дол прекрачиха за пръв път училищният праг. Това съобщиха за Радио „Фокус“ – Варна от Община Вълчи дол. Гости на тържественото откриване на учебната 2017/2018 година в СУ „Васил Левски” в град Вълчи дол са били Мерткан Ибрямов, временно изпълняващ длъжността кмет на Община Вълчи дол, Георги Тронков, председател на Общинския съвет, както и секретарят на Общината Костадинка Петкова. След това те са посетили останалите училища и са връчили букети и поздравителни адреси на директорите на ОУ „Васил Левски” в село Михалич, ОУ „Св. Иван Рилски” в село Червенци, ОУ „Климент Охридски” и Професионална гимназия по земеделие и горско стопанство в село Стефан Караджа. Общинското ръководство е поднесло подаръци на най-малките ученици – първокласниците.\r\nОт Община Вълчи дол добавиха, че учебната година е започнала нормално във всички учебни заведения на територията на община Вълчи дол. През настоящата учебна година в общината ще функционират 5 учебни заведения – 1 средно училище, 1 професионална гимназия, 2 обединени училища в селата Червенци и Михалич, както и 1 основно училище. Детски градини има в селата Михалич, с филиал в с. Есеница, Генерал Киселово и Стефан Караджа, с филиал в с. Червенци, както и в град Вълчи дол. Материално-техническата база на всички е в добро състояние, а текущите ремонти бяха завършени в срок, допълниха от администрацията.\r\nМарияна ВАЛЕНТИНОВА", "date": "2017.09.15", "title": "Варна: 85 деца в община Вълчи дол прекрачиха за пръв път училищният праг"}
{"url": "http://www.focus-news.net/news/2017/09/15/2436369/sofiya-na-18-septemvri-se-vavezhda-vremenna-organizatsiya-na-dvizhenieto-za-provezhdane-na-sabitie-chast-ot-programata-evropeyska-sedmitsa-na-mobilnostta.html", "text": "На 18 септември се въвежда временна организация на движението за провеждане на събитие, част от програмата „Европейска седмица на мобилността”, съобщиха от пресцентъра на Столична община. От 08.00 часа до приключване на мероприятието се забранява престоят и паркирането на източното локално пътно платно на бул. „Кн. Мария Луиза”, между ул. „Клокотница” и ул. „Козлодуй”. От 10.30 до 12.00 часа същия ден се забранява влизането на пътни превозни средства по източната локално пътно платно на бул. „Кн. Мария Луиза”, между ул. „Клокотница” и ул. „Козлодуй”. Столична дирекция на вътрешните работи осигурява охрана, постове за контрол и регулиране на движението.", "date": "2017.09.15", "title": "София: На 18 септември се въвежда временна организация на движението за провеждане на събитие, част от програмата „Европейска седмица на мобилността”"}
{"url": "http://www.focus-news.net/news/2017/09/15/2436370/the-national-oae-katar-e-gotov-da-pregovarya-za-razreshavaneto-na-diplomaticheskata-kriza-v-persiyskiya-zaliv.html", "text": "Катар е готов да седне на масата за преговори с цел разрешаване на споровете със съседните страни от Персийския залив, заяви емирът на страната, цитиран от емиратското издание The National.\r\n„Както знаете, срещу Катар има обсада, която продължава вече 100 дни“, заяви емир шейх Тамим по време на пресконференция с Ангела Меркел.\r\n„Катар е готов да седне на масата за преговори, за да се разреши проблемът“, добави емирът.\r\nВ Берлин той добави, че борбата срещу тероризма е „голям приоритет“ за Катар.\r\nОт своя страна Ангела Меркел изрази надеждата си, че диалогът, ще доведе до „справедливи компромиси“.Симеон Миланов", "date": "2017.09.15", "title": "The National (ОАЕ): Катар е готов да преговаря за разрешаването на дипломатическата криза в Персийския залив"}
{"url": "http://www.focus-news.net/news/2017/09/15/2436371/afp-emanyuel-makron-prizova-za-vdiganeto-na-embargoto-sreshtu-katar.html", "text": "Френският президент Еманюел Макрон призова за вдигане на саудитското ембарго срещу Катар, предава AFP.\r\nМакрон призова за „възможно най-бързо вдигане на ембаргото, което афектира гражданите на Катар и особено семействата и студентите“, заявиха от офиса на президента, след като той се срещна с катарския емир шейх Тамим бин Хамад Ал Тани. Симеон Миланов", "date": "2017.09.15", "title": "AFP: Еманюел Макрон призова за вдигането на ембаргото срещу Катар"}
{"url": "http://www.focus-news.net/news/2017/09/15/2436372/kyustendil-sas-stapki-ot-minaloto-obshtina-dupnitsa-se-vklyuchva-v-initsiativata-evropeyski-dni-na-nasledstvoto.html", "text": "Със „Стъпки от миналото” Община Дупница се включва в инициативата Европейски дни на наследството. Това каза пред Радио „Фокус” – Кюстендил Таня Камбурова, експерт „Култура” към Община Дупница. Фолклорният уъркшоп ще се проведе на 16 септември от 17.30 часа в двора на „Джамията”. Събитието е насочено към интересуващите се от народно пеене, народни танци и народни инструменти. „Също така ще се направи една възстановка на обичая „Прощапулник“. Ще има детски игри от едно време, ще организираме седянка, нашият акцент ще бъде върху българския народен фолклор”, каза Таня Камбурова. Участие в събитието ще вземат детският фолклорен ансамбъл и вокалната група „103 градуса” от Сапарева баня и изпълнителите на народни песни Гергана Гергинова и Емануела Стойкова. Фолклорна група „Авлигите” също ще бъде част от инициативата.\r\nВенцеслав ИЛЧЕВ", "date": "2017.09.15", "title": "Кюстендил: Със „Стъпки от миналото” Община Дупница се включва в инициативата Европейски дни на наследството"}
{"url": "http://www.focus-news.net/news/2017/09/15/2436373/nimh-utre-shte-e-slanchevo-s-maksimalni-temperaturi-mezhdu-31-i-36.html", "text": "През нощта ще бъде ясно, утре – отново слънчево, около и след обяд горещо. В сутрешните часове на места в източните райони ще има краткотрайна мъгла или ниска облачност. Вятърът и в Дунавската равнина ще се ориентира от изток-югоизток и в източните райони ще е предимно умерен. Минималните температури ще бъдат между 12° и 17°, а максималните – между 31° и 36°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е и ще се задържи малко по-ниско от средното за септември.  \r\nНад Черноморието в сутрешните часове ще има краткотрайна мъгла или ниска облачност, около и след обяд ще бъде слънчево. Ще духа умерен вятър от изток-югоизток. Максимални температури на въздуха: 26°-27°. Температурата на морската вода е 22°-24°, на север от нос Калиакра около 20°. Вълнението на морето ще е около 2 бала. Над планините ще бъде слънчево, около и след обяд топло. Ще духа до умерен югозападен вятър. Максимална температура на височина 1200 метра около 26°, на 2000 метра – около 17°.\r\nВ неделя и понеделник ще се задържи горещо и предимно слънчево. Първия ден максималните температури ще са между 32° и 37°. През втория ден вятърът временно ще се ориентира от северозапад, над западните райони ще има и временни увеличения на облачността. Във вторник на места ще има превалявания. Вятърът отново ще е югоизточен, ще се усили.", "date": "2017.09.15", "title": "НИМХ: Утре ще е слънчево с максимални температури между 31° и 36°"}
{"url": "http://www.focus-news.net/news/2017/09/15/2436374/apa-dogovorat-na-noviya-vek-shans-za-ukrepvane-na-nezavisimostta-politicheskata-i-ikonomicheskata-stabilnost-na-azerbaydzhan.html", "text": "В Баку се състоя церемония по подписването на Споразумение за съвместно разработване и дялово разпределение на петролните добиви от находищата \"Азери\", \"Чираг\", и \"Гюнешли\" в азербайджанския сектор на Каспийско море в срок до 2050 г. Направените изявления в рамките на събитието дават възможност да се направят предположения за бъдещето на външната политика и петролната стратегия на Азербайджан, коментира информационната агенция APA. \r\n\"Договорът за века\" дава на Азербайджан възможност да балансира външната политика. В първите години след обявяването на независимостта на страната в региона имаше сериозни проблеми, които ограничаваха способностите на Баку да провежда многонационална външна политика. Противоборството между сили като САЩ и Иран, Европа и Русия, се отразиха и на Азербайджан, разположен в богатия на енергийни ресурси регион на Южен Кавказ. Геополитическата позиция направи региона още по-привлекателен в световен план.\r\nВ този исторически контекст подписването на договор, разработването на правна рамка, която би позволила каспийските резерви на въглеводороди да бъдат изнесени на световните пазари, ще даде възможност да се неутрализира натискът върху страната, да се балансира курсът на външната политика. Това е историческата стойност на \"Договора на века\". \r\nСъщевременно принципът на дяловото разпределение на добива позволява на Азербайджан да изгради външнополитически курс на база развиването на двустранни отношения. \r\nВ този смисъл \"Договорът за века\" има значителна роля не само по отношение на икономическите ползи за Азербайджан, но и по отношение на укрепването на независимостта на страната.\r\nАгенцията прави обобщение на възможностите, които разширяването на споразумението за съвместно разработване и дяловото разпределение на производството на петрол от полетата \"Азери-Чираг-Гюнешли\" до 2050  г. ще предложи на Азербайджан. Освен балансиране на външнополитическия курс, разширяване на отношенията в двустранен, а не многостранен формат, и укрепване на независимостта на страната, документът ще допринесе за утвърждаването на Азербайджан като петролна държава на световните енергийни пазари, и за укрепването на икономическата и политическата й стабилност. Реализацията им обаче ще зависи от продължаването на успешната петролна стратегия, преследвана в целия период след обявяването на независимост на Азербайджан. \r\nРеакцията на САЩ, Европа и Русия по отношение на удължаването на Споразумението за съвместно разработване и дялово разпределение на производството на петрол от полетата \"Азери-Чираг-Гюнешли\" до 2050  г. показва нещо много важно. А именно - независимо от факта, че отношенията между основните чуждестранни играчи в региона се влоши, за разлика от края на миналия век, днес те се интересуват от поддържането на стабилност в Азербайджан. В крайна сметка и интересите на Баку са същите.", "date": "2017.09.15", "title": "APA: \"Договорът на новия век\" - шанс за укрепване на независимостта, политическата и икономическата стабилност на Азербайджан"}
{"url": "http://www.focus-news.net/news/2017/09/15/2436375/sofiya-do-29-septemvri-se-zabranyava-vlizaneto-na-patni-prevozni-sredstva-po-iztochnata-polovina-ot-patnoto-platno-na-bul-lazar-mihaylov-mezhdu-ul-ruski-voyn-i-ul-znanie.html", "text": "До 29 септември продължава изграждането на канализационен клон и се забранява влизането на пътни превозни средства по източната половина от пътното платно на бул. „Лазар Михайлов” между ул. „Руски войн” и ул. „Знание”. Движението ще се извършва в западната половина от пътното платно на булеварда, като същото се регулира с преносима светофарна уредба. Това съобщиха от пресцентъра на Столична община.\r\nЗа същия период се извършва и изместване на съществуващи автобусни спирки: \r\n-спирка с код 0040 „60-ТО ОУ” на бул. „Лазар Михайлов” в посока Център се измества назад със 100 м в посока Околовръстен път; \r\n- спирка с код 0039 „60-ТО ОУ” на бул. „Лазар Михайлов” се измества напред с 50 м в посока Околовръстен път.", "date": "2017.09.15", "title": "София: До 29 септември се забранява влизането на пътни превозни средства по източната половина от пътното платно на бул. „Лазар Михайлов” между ул. „Руски войн” и ул. „Знание”"}
{"url": "http://www.focus-news.net/news/2017/09/15/2436376/sport-antani-dzhoshua-izrazi-uverenost-che-taysan-fari-shte-se-varne-na-boksoviya-ring.html", "text": "Настоящият световен шампион в тежка категория Антъни Джошуа изрази мнението си, че Тайсън Фъри, който не е бил на ринга от 2015-та година, ще се завърне. В момента Фъри очаква да бъде изслушан от Британската Антидопингова Агенция, тъй като бе обвинен в употребата на допинг, за да може да се върне на ринга. Представител на британската Комисия за контрол на бокса заяви, че все още няма дата за изслушването на Тайсън Фъри.", "date": "2017.09.15", "title": "Спорт: Антъни Джошуа изрази увереност, че Тайсън Фъри ще се върне на боксовия ринг"}
{"url": "http://www.focus-news.net/news/2017/09/15/2436377/varna-devnenskite-uchilishta-otkriha-tarzhestveno-novata-uchebna-godina.html", "text": "Общо 649 ученици прекрачиха школските прагове на 15 септември в Девня. Това съобщиха от пресцентъра на Община Девня. Новата учебна година в двете училища на територията на общината бе открита с тържествени програми, изнасяне на школските знамена на фона на химна на Република България, празнични рецитали, ритуално биене на първия звънец и водосвет в ОУ „Св. св. Кирил и Методий“ – кв. „Повеляново“. Кметът на Община Девня Свилен Шитов и неговият заместник Донка Йорданова присъстваха на откриването на новата учебна година в СУ „Васил Левски“, където своето обучение започва първият випуск гимназисти по двете нови специалности – „Автоматизация на непрекъснати производства“ и „Електрообзавеждане на производството“. Те бяха сформирани по инициатива на кмета и със съдействието на индустриалните гиганти от Девненския промишлен комплекс и „Елдоминвест“ – Варна.\r\nСвилен Шитов посети класните стаи на двете професионални паралелки в VIII и IX клас, за да пожелае на пионерите успехи в науката и успешна реализация. Кметът предупреди гимназистите, че често ще ги проверява как усвояват новите знания, тъй като по думите му проверката е висша форма на доверие. Той изрази задоволство, че в паралелката след VII клас има и немалко момичета.\r\nОбщо 61 гимназисти ще се обучават по специалностите „Електрообзавеждане на производството“ и „Автоматизация на непрекъснати производства“ след VII и VIII клас. В навечерието на 15 септември бе сключено споразумението между „Агрополихим“, „Девня цимент“, „Солвей соди“ и Община Девня, чиято финансова рамка за учебната 2017/2018 година е 96 хил. лева с ДДС, заяви директорът на СУ „Васил Левски“ Георги Петков.\r\nС тези средства ще бъдат осигурени безплатен обяд и транспорт за гимназистите по новите специалности, учебници, специални стипендии за отличниците, както и необходимата материално-техническа база за провеждане на часовете по практика. Кметът Свилен Шитов заяви пред учениците, че общината ще поръча на всички училищни униформи, които трябва да носят с гордост и отговорност.\r\nКметът влезе и в класните стаи на първокласниците в СУ „Васил Левски“, които са общо 46, и лично им раздаде осигурените със средства на общината учебни пособия. Свилен Шитов пожела на всички мъници и на тяхна класна ръководителка успешна нова учебна година и само шестици в бележниците.\r\n12 първолаци прекрачиха школския праг и в ОУ „Св. св. Кирил и Методий“ – кв. „Повеляново“. От името на кмета общинският експерт Мая Добрева от сектор „Образование, култура и хуманитарни дейности“ пожела на учениците и учителите успешна нова учебна година, след което раздаде учебни пособия на най-малките.\r\nНа празника в ОУ „Св. св. Кирил и Методий“ тържествен водосвет отслужи местният енорийски свещеник отец Никифор, който освети за здраве и успех всички класни стаи в основното училище.", "date": "2017.09.15", "title": "Варна: Девненските училища откриха тържествено новата учебна година"}
{"url": "http://www.focus-news.net/news/2017/09/15/2436378/burgas-kontsert-rock-you-shte-se-provede-na-16-septemvri-v-letniya-teatar-s-vhod-svoboden.html", "text": "Концертът \"ROCK YOU\" ще се проведе в съботната вечер, 16 септември, в Летния театър на Бургас. Всички почитатели на твърдата музика са добре дошли, а входът е свободен. Участие ще вземат групите ШАНТАЖ, WOPS, THE OUTER LIMITS и P.I.F. Началото на концерта е в 20.00 часа.", "date": "2017.09.15", "title": "Бургас: Концерт \"ROCK YOU\" ще се проведе на 16 септември в Летния театър с вход свободен"}
{"url": "http://www.focus-news.net/news/2017/09/15/2436379/afp-pone-33-dushi-zaginaha-sled-kato-lodka-se-preobarna-v-nigeriya.html", "text": "Поне 33 души се удавиха, след като препълнена лодка, прекарваща търговци от Нигер, се преобърна в югозападните части на Нигерия, предава AFP.\r\nХората са пътували от региона Досо в Южен Нигер до град Лоло в нигерийския щат Кеби.\r\nПредставителят на нигерийските власти Сюлейман Мохамед Карим заяви, че лодката е имала капацитет за 70 души, но вместо това в нея са пътували 150.\r\nВластите са спасили 84 души с помощта на местни граждани.\r\nВсе още 23 души липсват, но нигерийските власти подчертаха, че най-вероятно те са мъртви. Симеон Миланов", "date": "2017.09.15", "title": "AFP: Поне 33 души загинаха, след като лодка се преобърна в Нигерия"}
{"url": "http://www.focus-news.net/news/2017/09/15/2436380/plovdiv-institutsiite-i-administratsiyata-na-rayon-iztochen-obyaviha-izvanredni-merki-sreshtu-nereglamentiranite-smetishta-v-kvartal-stolipinovo.html", "text": "Институциите и администрацията на район „Източен“ в Пловдив обявиха извънредни мерки срещу нерегламентираните сметища в квартал „Столипиново“. Това съобщи за Радио „Фокус” Пловдив кметът на района Николай Чунчуков. Съвместни екипи на  район „Източен“, ОП „Чистота“, Общински инспекторат, ОП „Общинска охрана“, Общинска полиция, Шесто районно управление на МВР и РИОСВ започват дежурства през деня и вечерните часове, включително и в почивните дни, за да се спре образуването на нерегламентирани сметища от строителни отпадъци в квартала. Това е било решено на състоялата се по инициатива на кмета на район „Източен“ Николай Чунчуков среща с представители на институциите. „Порочната практика фирми и частни лица от целия град да идват тук да изхвърлят отпадъците от строително-ремонтни дейности трябва са спре”, каза кметът. В дежурните екипи са включени длъжностни лица, които имат правото веднага да съставят актове за констатирано нарушение, след което да се наложат и законоустановените санкции. „Ще бъдем безпощадни към нарушителите и ще следим за заплащането на евентуалните глоби“, коментира районният кмет. По думите му особено засилен ще е контролът на „любимите“ за нарушителите места, които са известни както на районната администрация, така и на ОП „Чистота“.\r\nНиколай Чунчуков напомни, че ОП „Чистота“ е обособило пред базата си на ул. „Даме Груев“ 64 А специална площадка, където могат да се отнасят строителни отпадъци от частни ремонти по домовете.\r\nЦветана ТОНЧЕВА", "date": "2017.09.15", "title": "Пловдив: Институциите и администрацията на район „Източен“ обявиха извънредни мерки срещу нерегламентираните сметища в квартал „Столипиново“"}
{"url": "http://www.focus-news.net/news/2017/09/15/2436381/iliya-iliev-obshtina-dolni-chiflik-nachalnoto-uchilishte-v-selo-shkorpilovtsi-e-zakrito-zaradi-drastichno-namalyavane-broya-na-detsata.html", "text": "Над 220 първокласници са записани в училищата на територията на община Долни чифлик за учебната 2017/2018 година. Това каза в интервю за Радио „Фокус“ – Варна Илия Илиев, директор на Дирекция „Образование, култура, спорт, социални дейности и здравеопазване“ в Община Долни чифлик. Той отбеляза, че за учебната година на територията на общината ще функционират 8 училища, от които 6 основни и 2 гимназии – средно училище и професионална гимназия, които се намират в града. От миналата година Професионалната гимназия по селско стопанство „Иван Владимирович Мичурин“ в Долни чифлик е общинско училище, като преди това е била към Министерството на земеделието и храните. За първи път тази година учениците ще се обучават и в нови специалности, актуални за този регион, като например туризъм, уточни Илия Илиев. „Новото при училищата според новия закон е, че 8-те класове вече са в двете гимназии. В основните училища образоването е до седми клас. Имахме едно начално училище в село Шкорпиловци, което през тази година е закрито поради драстично намаляване броя на децата – под 18 за цялото училище“, каза още Илия Илиев.\r\nДетските градини на територията на общината са пет. „Детските градини имат филиали в съседни населени места, където няма примерно детска градина, а има една целодневна група. Имаме такива 9 филиала на територията на общината. Всички ремонти са приключени и сградите са готови за новата учебна година, навсякъде са извършени ремонти и освежаване“, заяви Илия Илиев.\r\nМарияна ВАЛЕНТИНОВА", "date": "2017.09.15", "title": "Илия Илиев, Община Долни чифлик: Началното училище в село Шкорпиловци е закрито заради драстично намаляване броя на децата"}
{"url": "http://www.focus-news.net/news/2017/09/15/2436382/zapochna-novata-uchebna-godina-obzor.html", "text": "Новата учебна година започна с тържества в над 2400 училища в цялата страна. Общо 717 589 ученици влязоха в класните стаи на първия учебен ден. Броят им е с близо 17 000 повече от предходната учебна година. Записаните в първи клас са 64 056, като випускът е с 4500 деца по-малък от миналогодишния. Най-много първокласници през 2017/2018 г. има в София-град – 12 589, следвани от Пловдив - 6273, и Варна с 4493. Най-малко са във Видин – 696. В целодневна форма в първи клас са се записали общо 55 287, което е над 86% обхванати ученици. Седмокласниците, които ще държат национални външни оценявания, са 60 921, а зрелостниците са 49 418. \r\nОт МОН съобщиха, че над 3000 деца са се записали в образователната система след въвеждането на механизма за обхващане и задържане на децата в училище. Учебната година в страната започна нормално, при засилено полицейското присъствие около учебните заведения. От „Пътна полиция“ бяха взети допълнителни мерки за осигуряване на безпрепятственото стигане до училищата на учениците и техните родители. В първия учебен ден Пътна полиция започна и традиционната акция „Децата тръгват на училище! Да ги пазим на пътя!“. \r\n„Днес ние повече от всякога вярваме, че бъдещето на страната, на обществото ни, зависи от образованието, зависи от учителите, от техните всекидневни усилия, зависи от родителите. С тези думи министърът на образованието и науката Красимир Вълчев поздрави учениците, родителите и учителите на 15 септември в Основно училище „Никола Вапцаров“ в оряховското село Селановци. Министър Вълчев пожела на учениците да запазят вярата, че образованието е това, което ще им даде възможност да постигнат мечтите си. Той специално подчерта и колко важна е всеотдайността на учителите и определи тяхната работа като „безценна за обществото“. В приветствието си министърът постави акцент върху доброто сътрудничество с родителите, които трябва да изграждат увереността на децата в силата и необходимостта от образованието. Всички училища са важни и всички деца имат право на  качествено образование, изтъкна министър Вълчев и допълни, че основен партньор на Министерството на образованието и науката и на училищата са общините и благодари за тяхното съдействие и подкрепа.\r\n „Професионалното образование е приоритет. То е и национална отговорност, защото дава най-бързият път към реализация от наученото в училището до практиката“. С тези думи заместник-министър инж. Таня Михайлова откри първия учебен ден в Професионална гимназия по икономика – Перник. „Това е денят, в който съчетаваме възрожденските традиции с предизвикателствата на настоящето и надеждата за бъдещето“, добави Михайлова. \r\nОт тази учебна година влизат в сила част от текстовете в новия Закон за предучилищното и училищно образование. За първи път децата в начален етап няма да имат цифрови оценки, а само ще се преценява дали са усвоили материала. Всяко училище ще определя знаците, с които да дава информация на родителите как се справят учениците, като бележникът няма да е задължителен.\r\nОт тази година учениците от І. до ІІІ. клас няма да остават на поправки или да повтарят класа, ако резултатите им не са добри, като в такива случаи ще трябва да посещават училище и през лятото, за да наваксат с материала.\r\nЗа първи път влиза в сила и новата образователна структура, според която основно образование ще се завършва в VІІ, а не в VІІІ клас. За първи път през новата 2017/2018 учебна година ще има обединени и иновативни училища, както и защитени детски градини.", "date": "2017.09.15", "title": "Започна новата учебна година (ОБЗОР)"}
{"url": "http://www.focus-news.net/news/2017/09/15/2436383/reuters-shveytsariya-mozhe-da-prieme-zakon-s-koyto-se-zabranyavat-nikabite-i-burkite.html", "text": "Швейцария може да стане поредната страна, която забранява аксесоарите, носени от мюсюлмански жени за скриване на лицата, след като активисти събраха повече от 100 хиляди гласа за провеждането на референдум по този въпрос, предава Reuters.\r\nГрупата, която се нарича „Да, на забраната на маските“ поднесе петицията си, която предвижда референдум по въпроса през 2020 година. Някои от лидерите на групата участваха и в организирането на забраната за нови минарета в страната, която бе наложена през 2009-та година.\r\nДелегацията на групата достави три кутии с 106 хиляди подписа на федералното канцлерство в Берн.\r\nЛицевите покрития като никаби и бурки са въпрос, по който се водят полемики в цяла Европа.\r\n„Лицевото покрития са символ на радикалния ислям, които нямат нищо общо с религиозните свободи, а са по-скоро израз на репресиите срещу жените“, заяви лидерът на кампанията Аниан Лиебранд.\r\n„В Швейцария си показваме лицата, когато говорим един с друг“, добави той. Симеон Миланов", "date": "2017.09.15", "title": "Reuters: Швейцария може да приеме закон, с който се забраняват никабите и бурките"}
{"url": "http://www.focus-news.net/news/2017/09/15/2436384/daily-sabah-liderat-na-irakski-kyurdistan-masud-barzani-zayavi-che-referendumat-za-nezavisimost-shte-prodalzhi-po-plan.html", "text": "Лидерът на Кюрдското регионално правителство (КРП) в Северен Ирак Масуд Барзани заяви, че референдумът за независимост, ще продължи по план, въпреки възраженията от Багдад, Турция и голяма част от международната общност, пише Daily Sabah.\r\nГоворейки пред поддръжници в Амеди, Барзани каза, че легитимността на референдума идва от народа на „Кюрдистан“.\r\n„Към днешна дата не сме получили алтернатива, с която да заменим референдума“, заяви той.\r\n„Не слушайте никой, отиваме на референдум“, подчерта той пред събралото се множество.\r\nДумите му идват, след като специалният пратеник на САЩ към коалицията срещу „Ислямска държава“ Брет Макгърк призова КРП, да отложи референдума.\r\nАгенция „Фокус“ припомня, че срещу провеждането на този референдум твърдо застанаха Турция и Иран, докато Германия, САЩ и други страни призоваха за отлагането му. Симеон Миланов", "date": "2017.09.15", "title": "Daily Sabah: Лидерът на Иракски Кюрдистан Масуд Барзани заяви, че референдумът за независимост, ще продължи по план"}
{"url": "http://www.focus-news.net/news/2017/09/15/2436385/deystviya-sreshtu-imanyarskite-nabezi-obsadiha-nachalnikat-na-ru-vidin-martin-markov-i-dots-d-r-zdravko-dimitrov-rakovoditel-na-razkopkite-v-ratsiariya.html", "text": "Главен инспектор Мартин Марков – началник на РУ- Видин разговаря с доц. д-р Здравко Димитров от Национален археологически институт с музей– БАН – ръководител на екипа, участващ в разкопките, съобщиха от пресцентъра на ОД МВР – Видин. В работната среща, проведена в районното управление в областния град, участваха още доц. д-р Иво Топалилов – зам.-ръководител на екипа и старши инспектор Деян Цолов – началник на участък Полиция – Арчар. Археологическият сезон в античния град Рациария започна в началото на седмицата, а днес главен инспектор Марков информира археолозите за действията на полицейските служители срещу иманярските набези.\r\nДесет полицаи от участъка в селото се грижат за сигурността на жителите от общо 15 села и един град. Обслужваната от тях територия включва и пределите на античния град Рациария в землището на Арчар. Към момента иманярските набези са силно ограничени, уточни старши инспектор Цолов. От началото на годината униформените провеждат поредица от специализирани операции и ежедневни проверки. Община Димово е осигурила охрана през светлата част на денонощието, през нощта територията на обекта е включена в обходите на полицейските автопатрули.\r\n„Комуникацията между археолозите от екипа и полицаите е постоянна”, подчерта доц. д-р Димитров. „Действията на служителите на реда срещу иманярските набези нямат кампаниен характер, те са целенасочени и постоянни”, обясни началникът на районното управление и увери археолозите, че ежедневните полицейски проверки ще продължават. Постигнато е нужното взаимодействие между служителите на реда, археолозите и представителите на местната власт, констатираха единодушно участниците в срещата.\r\nОт началото на годината в РУ-Видин е образувано едно досъдебно производство по чл.277а, ал.3 от Наказателния кодекс срещу 47-годишна от село Арчар. Жената била заловена на 23 март да извършва разкопки с кирка в местността „Турската махала” – в зоната на Рациария.", "date": "2017.09.15", "title": "Действия срещу иманярските набези обсъдиха началникът на РУ-Видин Мартин Марков и доц. д-р Здравко Димитров, ръководител на разкопките в Рациария"}
{"url": "http://www.focus-news.net/news/2017/09/15/2436386/veliko-tarnovo-vazstanoveno-e-dvizhenieto-po-pat-ii-53-gorna-oryahovitsa-lyaskovets-pri-okolovrastniya-pat-na-lyaskovets.html", "text": "Възстановено е движението по път II-53 Горна Оряховица-Лясковец при околовръстния път на град Лясковец. Това съобщиха от пресцентъра на Агенция \"Пътна инфраструктура\".", "date": "2017.09.15", "title": "Велико Търново: Възстановено е движението по път II-53 Горна Оряховица-Лясковец при околовръстния път на Лясковец"}
{"url": "http://www.focus-news.net/news/2017/09/15/2436387/dgs-varna-startira-aktsiya-po-pochistvane-v-gorski-teritorii.html", "text": "ДГС „Варна” предприе двудневна акция по почистване на нерегламентирано изхвърлени отпадъци в горските територии. Това съобщиха от Североизточно държавно предприятие. От тази сутрин строителна техника, ангажирана от стопанството, разчиства шест замърсени зони в околностите на район „Аспарухово” – край стария път за Бургас, в близост до местността „Боровец”, до ул. „Розова долина”, както и в боровата гора между улиците „Манастирска” и „Новгород”.\r\n„Създали сме необходимата организация, за да съберем безотговорно изхвърлените битови или строителни отпадъци. Това е свързано и с допълнителни разходи за стопанството. Въпреки усилията, които полагаме, за да пазим горския фонд от замърсяване, въпреки контрола, който системно упражняваме, проблемът е факт. Нещо повече – това далеч не е проблем само на горското стопанство, а на цялото ни общество. Защото гората е на всички ни!”, коментира директорът на ДГС „Варна” инж. Иван Иванов. Той изрази надежда, че провежданите мащабни екокампании ще провокират обществената нетърпимост към замърсяването на гората.\r\n„Затова акцията ни ще продължи и утре в знак на подкрепа за кампанията „Да изчистим България заедно”, заяви инж. Иванов. По думите му в горските територии отпадъци се генерират предимно край пътища, в покрайнините на населени места, а също и в често посещавани от туристите райони.\r\nНа 16 септември (събота) почистване ще бъде организирано и в терени до ромската махала в район „Владислав Варненчик”. Служители на стопанството ще продължат акцията в околностите на Аладжа манастир. Почистване предстои и в горските територии край главния път за Бургас, като за всички участници в кампанията са предвидени чували и ръкавици.\r\nВ кампанията „Да почистим България заедно”, ще се включат около 300 служители на Североизточно държавно предприятие, което стопанисва държавните гори в четирите области Варна, Добрич, Търговище и Шумен. Горският сектор ежегодно подкрепя мащабната доброволческа акция, посветена на опазването на околната среда.\r\nВъв всички стопанства във Варненска област са набелязали конкретни зони, за които е създадена съответната организация за събиране и извозване на отпадъци.\r\nОт ДЛС „Шерба” планират почистване край отсечки от републиканската пътна мрежа между селата Старо Оряхово и Рудник, от гр. Долни чифлик до с. Бърдарево, между местностите „Мелницата” и „Горска барака”, край общинските пътища между местностите „Беседката” и „Бункера”, както и от „Марин тепе” до помпената станция и местността „Чатръците”.\r\nВ голямото почистване активно ще участват и служителите на ДГС „Провадия”. Те са създали организация за събиране и извозване на отпадъци от местността „Лагера” в землището на с. Староселец и от местността „Папаз чешма” край с. Добрина.\r\nДГС „Суворово” планира да бъдат почистени местностите „Горски кладенец” в Суворово и „Кошу баир” във Вълчи дол, райони край Повеляново и селата Калоян и Изворник.\r\nСлужителите на ДГС „Цонево” организират почистване в района на природната забележителност „Чудните скали” до с. Аспарухово, край местността „Мишето” и в защитената местност „Водопада”, недалеч от с. Цонево. Със съдействието на община Дългопол за всички участници в кампанията са осигурени ръкавици и чували.\r\nОт СИДП апелират за съпричастност към опазването на зеленото богатство. Всички, които станат свидетели на нарушения, свързани със замърсяването на горите, могат да подават сигнали на телефон 112. Безотговорно изхвърлените отпадъци нерядко повишават опасността от възникването на пожари, напомнят още от предприятието.", "date": "2017.09.15", "title": "ДГС „Варна” стартира акция по почистване в горски територии"}
{"url": "http://www.focus-news.net/news/2017/09/15/2436388/tanyug-sarbiya-i-bosnenskata-republika-srabska-sa-pochnali-rabota-po-savmestna-deklaratsiya-za-otselyavaneto-na-srabskata-natsiya.html", "text": "Сръбският президент Александър Вучич и президентът на Република Сръбска, която е част от Босна и Херцеговина, Милорад Додик обявиха, че специални екипи са започнали работа по съвместна декларация за „оцеляването на сръбската нация“, предава ТАНЮГ.\r\nДвамата подчертаха, че сътрудничеството между Сърбия и Република Сръбска, никога не са били по-близки.\r\nТе изразиха желанието си за напредък в отношенията и обсъдиха настоящата политическа ситуация. \r\nАгенция „Фокус“ припомня, че през месец август Милорад Додик поиска суспендирането на Декларацията за евроатлантическа интеграция на Босна и Херцеговина. Освен това, в началото на година САЩ въведоха санкции срещу Додик на основание на указ, който позволява подобно действие за лица, подкопаващи Дейтънското споразумение от 1995 г., с което се слага край на кръвопролитието в Босна и Херцеговина.  Симеон Миланов", "date": "2017.09.15", "title": "ТАНЮГ: Сърбия и босненската Република Сръбска са почнали работа по съвместна декларация за „оцеляването на сръбската нация“"}
{"url": "http://www.focus-news.net/news/2017/09/15/2436389/afp-islandskiyat-premier-prizova-za-predsrochni-izbori-sled-kato-koalitsionnoto-mu-pravitelstvo-se-razpadna.html", "text": "Исландският премиер призова за предсрочни избори, след като една от партиите в коалиционното управление напусна, предава AFP. Въпросната партия е напуснала коалицията заради скандал свързан с правосъдието.\r\nМинистър-председателят Бярни Бенедктсон заяви, че предпочита през ноември да бъдат проведени избори. С това страната ще влезе в нов изборен цикъл само една година, след последния вот, който се случи заради скандала „Панамагейт“. Симеон Миланов", "date": "2017.09.15", "title": "AFP: Исландският премиер призова за предсрочни избори, след като коалиционното му правителство се разпадна"}
{"url": "http://www.focus-news.net/news/2017/09/15/2436390/natasha-pavlova-sbu-kyustendil-shte-sazdadem-klub-na-mladiya-uchitel.html", "text": "Предстои да създадем клуб на младия учител в града. Това каза пред Радио „Фокус” – Кюстендил Наташа Павлова, бивш преподавател и председател на Синдиката на българския учител в Кюстендил. В синдиката на българските учители членуват приблизително 600 членове. И тази година са толкова. „Сравнително спокойно започва учебната година от синдикална гледна точка, защото до сега няма искания до общинската организация на синдиката за съкращаване на колеги. По-тъжното е, че когато колеги се пенсионират или напускат, на тяхно място не се назначават други хора. Радостното е, че в образованието в Кюстендил и в детските градини навлизат все повече млади хора”, каза Павлова. По думите й много млади учители има и в общинската организация на синдиката, това провокира идеята да се създаде един клуб на младия учител, което най-вероятно ще се осъществи в навечерието на първи ноември.\r\nВенцеслав ИЛЧЕВ", "date": "2017.09.15", "title": "Наташа Павлова, СБУ-Кюстендил: Ще създадем клуб на младия учител"}
{"url": "http://www.focus-news.net/news/2017/09/15/2436406/sport-galatasaray-pobedi-neftohimik-s-30.html", "text": "Галатасарай победи шампиона на България Нефтохимик 2010 с 3:0 във втория мач на българите от приятелския турнир в Истанбул.  Най-добре се представи от Нефтохимик Валентин Братоев с 13 точки. Утре Нефтохимик ще играят срещу Геопарк Кула Беледие.", "date": "2017.09.15", "title": "Спорт: Галатасарай победи Нефтохимик с 3:0"}
{"url": "http://www.focus-news.net/news/2017/09/15/2436407/reuters-sasht-izcherpvat-diplomaticheskite-vazmozhnosti-za-severnokoreyskata-kriza.html", "text": "Съветникът по национална сигурност от Белия дом Хърбърт Раймънд Макмастър заяви, че САЩ почти са изчерпили това, което санкциите и дипломацията могат да постигнат по отношение на Северна Корея, предава Reuters .\r\n„За тези, които коментираха относно липсата на военна опция, искам да кажа, че има такава“, заяви Макмастър пред репортери в Белия дом.\r\nТой добави, че военната опция не е предпочитаният избор на администрацията на Доналд Тръмп. Симеон Миланов", "date": "2017.09.15", "title": "Reuters: САЩ изчерпват дипломатическите възможности за севернокорейската криза"}
{"url": "http://www.focus-news.net/news/2017/09/15/2436408/varna-obshtina-devnya-shte-se-vklyuchi-v-kampaniyata-da-izchistim-balgariya-zaedno.html", "text": "И тази година Община Девня ще се включи в кампанията „Да изчистим България заедно“, която ще се проведе на 16 септември. Близо 80 служители на общинската администрация, начело с кмета Свилен Шитов, ще запретнат ръкави и ще надянат ръкавици, за да направят индустриалното градче едно по-чисто и приветливо място. Това съобщиха от пресцентъра на Община Девня.\r\nПонеже на територията на общината няма замърсени природни местности с битови отпадъци, тази година доброволците в Девня ще се фокусират върху междублоковите пространства в кварталите, парк „Албена“ и общинския път, който минава покрай Пристанище „Варна Запад“.\r\nОбщината осигурява безплатно чували и ръкавици за всички граждани, които искат да участват в екоакцията. Тя започва в 9.00 часа от централните части на всички девненски квартали, включително и в селата Кипра и Падина.\r\nКоличествата събрани битови отпадъци в Девня ще бъдат отчетени пред РИОСВ-Варна и Областната управа. Чувалите ще бъдат извозени до завода за преработка на отпадъци в село Езерово, където ще бъдат балирани за RDF гориво.\r\nКампанията „Да изчистим България заедно“ е най-мащабната доброволческа инициатива у нас, която цели да изгради обществена чувствителност по въпросите, свързани с опазването на околната среда и да направи България чиста в дългосрочен план.", "date": "2017.09.15", "title": "Варна: Община Девня ще се включи в кампанията „Да изчистим България заедно“"}
{"url": "http://www.focus-news.net/news/2017/09/15/2436409/afp-parlamentat-na-irakski-kyurdistan-odobri-provezhdaneto-na-referenduma-za-nezavisimost.html", "text": "Парламентът на Иракски Кюрдистан одобри провеждането на референдум за независимост на 25 септември, предава AFP. Представителите на опозицията бойкотираха парламентарна сесия за първи път от две години.\r\nВицепрезидентът на региона Джафар Айменски, който председателстваше сесията заяви, че референдумът ще бъде проведен, след като 65 законотворци гласуваха „За“. Симеон Миланов", "date": "2017.09.15", "title": "AFP: Парламентът на Иракски Кюрдистан одобри провеждането на референдума за независимост"}
{"url": "http://www.focus-news.net/news/2017/09/15/2436410/sofiya-vavezhda-se-vremenna-organizatsiya-na-dvizhenie-vav-vrazka-s-tarzhestvenoto-otbelyazvane-na-denya-na-sofiya-17-septemvri.html", "text": "Въвежда се временна организация на движение във връзка с тържественото отбелязване на Деня на София – 17 септември, съобщиха от пресцентъра на Столична община. От 08.00 часа на 16 септември до 24.00 часа на 17 септември се забранява престоят и паркирането, с изключение на автомобилите на участниците в мероприятието, както следва:\r\n - по ул. „Г.Бенковски” между ул. „Иван Вазов” и ул. „Славянска”;\r\n- по ул. „Иван Вазов” между ул. „Кузман Шапкарев” и ул. „Г.Бенковски”.\r\nСтолична дирекция на вътрешните работи осигурява охрана, постове за контрол и регулиране на движението.", "date": "2017.09.15", "title": "София: Въвежда се временна организация на движение във връзка с тържественото отбелязване на Деня на София – 17 септември"}
{"url": "http://www.focus-news.net/news/2017/09/15/2436411/akusherkata-emiliya-kovacheva-beshe-osadena-na-18-godini-zatvor-za-opit-za-ubiystvo-na-novorodeno-obzor.html", "text": "Софийския градски съд осъди акушерката Емилия Ковачева на 18 години затвор при първоначален строг режим и изплащане на обезщетение от 400 000 лева. Ковачева бе призната за виновна, че в нощта на 17 срещу 18 април 2015 г. умишлено е опитала да умъртви чрез побой четиридневната Никол. Тогава хранителните камери в родилното отделение в болница „Софиямед” заснеха как по време на нощната си смяна Ковачева нанася множество удари по главата на новороденото, притиска го и го души.\r\nВпоследствие момиченцето бе прехвърлено в болница „Токуда” с тежка черепно-мозъчна травма, където лекарите се бориха за живота му в продължение на 15 дни.\r\nСъдът служебно промени мярката за неотклонение на Ковачева от парична гаранция в по-тежка - домашен арест.\r\nДелото срещу нея продължи повече от две години. Наложеното наказание е по-голямо от поисканата от обвинението присъда от 12 години и по-малко от доживотен затвор, каквато присъда поискаха родителите на Никол. Присъдата не е окончателна и може да бъде обжалвана пред Апелативния съд.", "date": "2017.09.15", "title": "Акушерката Емилия Ковачева беше осъдена на 18 години затвор за опит за убийство на новородено (ОБЗОР)"}
{"url": "http://www.focus-news.net/news/2017/09/15/2436412/sotir-ivanov-istoricheski-muzey-petrich-kulturata-koyato-otkrivame-v-herakleya-sintika-e-edin-unikalen-sintez-mezhdu-elinistichesko-trakiysko-keltsko-ilirsko-i-rimsko-vliyanie.html", "text": "Стойността на античен град Хераклея Синтика като обект е огромна за България. Това каза за Радио „Фокус“ – Пирин Сотир Иванов, директор на Исторически музей – Петрич. Според него в страната ни няма друг такъв обект, който да има непрекъснат градски живот от IV век преди Христа до VI век след Христа. „Отделно духовната и материална култура на този град са в много отношения различни и специфични, но много пълнокръвни в сравнение с всичко онова, което откриваме в Тракия, по долината на река Марица или по Дунавската равнина. Тук културата беше на практика неизвестна. Ние, като учени в България, както и международната научна общественост изобщо не предполагаше за какъв градски център става въпрос“, каза още Иванов. Той добави, че в случая би използвал една дума, която наистина се употребява прекалено често „уникална“. „Културата, която откриваме в Хераклея Синтика ни показа, че наистина това е един уникален синтез между елинистическо, местно тракийско влияние на племето Синти, келтско влияние, защото тук на два пъти са се заселвали келти, като последния път е по времето на Филип V около 179 година преди Христа, имаме заселване на около 20 хил. илири – това е население, което живее по бреговете на Албания, имаме заселване на римляни от по-далечни региони. Много често тук са резидирали легиони, които са рекрутирани от Италия, Мала Азия и близкия Изток“, посочи Иванов. Той обясни, че всичко това в продължение на столетия дава голяма смесица – демографска, културна, политическа, икономическа и затова културата, която се развива в Хераклея Синтика е много по-различна от това, което виждаме в Тракия или други части на Балканите. „Тук виждаме много устойчива традиция в театъра, театралните маски, която започва от един грубо казано IV век преди Христа и продължава, развивайки се изключително много до IV век след Христа. Това е уникално като традиция, художествена насоченост. Искам да отбележа, че съвсем наскоро открихме една работилница за каменна пластика, където виждаме мотиви и похвати, които до този момент дори не са описани в историята на изкуството или които са от една страна далече от онези ателиета, които знаем от Атина или от Рим, но в същото време представляват много голямо художествено майсторство, има специфика и в същото време следване на най-добрите традиции, които са в източното Средиземноморие“, заяви Иванов. Той уточни, че всичко това  е станало известно благодарение на археологическите проучвания от 2007 до 2017 година.  Директорът на Исторически музей – Петрич Сотир Иванов коментира също, че никой не е предполагал, че обектът ще се окаже толкова ценен, че ще има такъв голям градски център, никой дори не си е мислил, че е ставало дума за толкова богата култура. „Тази година освен това, което открихме като златни накити и градския форум, започнахме с една плоча на Касандър, която разказва една страхотна криминална история. Нека я вземем за пример – през 150 година след Христа, никой от долината на средна Струма, а дори и от територията на България, не е използвал такава умела стихотворна форма, такива препратки към „Илиада“ и „Одисея“, такъв висок стил и то за надгробен паметник на един обикновен гражданин“, поясни Иванов.", "date": "2017.09.15", "title": "Сотир Иванов, Исторически музей – Петрич: Културата, която откриваме в Хераклея Синтика е един уникален синтез между елинистическо, тракийско, келтско, илирско и римско влияние"}
{"url": "http://www.focus-news.net/news/2017/09/15/2436413/tsvetan-tsvetanov-gerb-prez-septemvri-shte-bade-izbran-noviyat-vissh-sadeben-savet.html", "text": "През септември ще бъде избран новият Висш съдебен съвет. Това каза председателят на ПГ на ГЕРБ и зам.-председател на партията Цветан Цветанов в предаването \"Панорама\" по БНТ.\"Няма договорки по този въпрос, има парламентарна квота от 11 членове, които трябва да бъдат избрани, имаше доста избори и държавата се дестабилизира в този период, затова и забавянето не е много, септември ще бъде избран ВСС и квотата\", заяви той. По думите му съдебната реформа е един от акцентите, който трябва да бъде продължен. Във връзка с антикорупционния закон Цветанов заяви, че в законопроекта на ГЕРБ е гарантирана прозрачна процедура при избора на председателя на новия антикорупционен орган. \"Този орган за да бъде работещ, трябва да може в българския парламент да се води дискусия\", коментира той.\r\nПо темата за избора на членовете от парламентарната квота на ВСС Цветанов заяви: \r\nЦветанов коментира и темата за референдума на Слави Трифонов. Той заяви, че ГЕРБ са останахме сами и не са успели да наложат промяната на избирателната система, която са искали 2,5 милиона избиратели, но добави, че ще работят в тази насока.\r\nТой отбеляза също, че е нужно изграждане на образователната инфраструктура. \"560 милиона лева ще отделим за спортни салони и площадки и всички сгради в образователната система да се санират\", заяви Цветанов.", "date": "2017.09.15", "title": "Цветан Цветанов, ГЕРБ: През септември ще бъде избран новият Висш съдебен съвет"}
{"url": "http://www.focus-news.net/news/2017/09/15/2436414/sofiya-vavezhda-se-vremenna-organizatsiya-na-dvizhenieto-po-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "От 00.00 часа на 17 септември до 24.00 часа на 20 септември се забранява влизането на пътни превозни средства по северното пътно платно на бул. „Шипченски проход” между ул. „Иван Димитров-Куклата” и бул. „Асен Йорданов”, съобщиха от пресцентъра на Столична община. Движението ще се извършва двупосочно по южното пътно платно на бул. „Шипченски проход” в посочения участък. \r\nЗа същия период от време се променя маршрутът на мотрисите от трамвайна линия № 20 в участъка на ремонта, да преминават двупосочно през маневрено трамвайно ухо „Гео Милев”.\r\nВключванията по трамвайна линия № 22 ще бъдат с преминаване през ухото. В посока център, мотрисите от линия № 20 ще спират на разкритата трамвайна спирка в ухото с код 0596 „Гео Милев”. \r\nЗакрива се спирка с код 1155 „СК ЦСКА”, намираща се в северното пътно платно на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1,3, 5 и 6.", "date": "2017.09.15", "title": "София: Въвежда се временна организация на движението по бул. „Шипченски проход” от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/09/15/2436415/predstoyashti-mezhdunarodni-sabitiya-za-16-septemvri-agentsiya-fokus.html", "text": "Каталонските кметове, които подкрепя референдума за независимост, ще организират протест срещу испанските власти.\r\n*** Профсъюзите „Солидарност“ в Полша, ще протестират срещу Европейския съюз заради опита на Брюксел да пресече съдебната реформа в страната.\r\n***Германският канцлер Ангела Меркел, ще проведе мероприятие с партийни симпатизанти в балтийския курорт Бинц, докато съперникът й Мартин Шулц води кампанията си в Карлсруе.\r\n*** Иракските сили, подкрепени от бойци на групи провеждат офанзива по долината на Ефрат в посока на сирийската граница. От другата страна силите на „Ислямска държава“ вече са притиснати от сирийското правителство и коалицията подкрепяна от САЩ.\r\n*** Възможните реакции, след като парламентът на Иракски Кюрдистан гласува в подкрепа на референдума за независимост.", "date": "2017.09.15", "title": "Предстоящи международни събития за 16  септември (Агенция „Фокус“)"}
{"url": "http://www.focus-news.net/news/2017/09/15/2436416/obshtina-panagyurishte-obyavi-bedstveno-polozhenie-zaradi-nedostig-na-piteyna-voda-obzor.html", "text": "Кметът на Панагюрище Никола Белишки обяви в петък бедствено положение в общината. Причината са честите и тежки аварии на магистралния водопровод от село Злокучене и недостига на вода в общинския център и седем села от общината. Обявеното бедствено положение е в сила за град Панагюрище и селата Бъта,  Баня, Оборище, Елшица, Левски, Поибрене и Попинци. Единствено село Панагюрски колонии е извън обсега на заповедта. Срокът на действие на бедственото положение е до 11.00 часа на 21.09.2017 година. \r\nОсновното водоснабдяване на община Панагюрище се извършва чрез магистралния водопровод, който е крайно амортизиран, с множество течове по трасето и постоянни аварии, поради което по него не достига необходимото количество вода до град Панагюрище и околните села. Дебитът на допълнителните водоизточници е 6 л/сек. при необходими 160 л/сек.\r\nКметът Николай Белишки обясни, че само през последните 3 дни  тежките аварии по магистралния водопровод са 4, а за последните 10 дни те са общо 16. „Невъзможно е подаването на вода към община Панагюрище“, обясни кметът. Според управителя на ВиК-Панагюрище Марин Вулев докато не се направи цялостен ремонт на водопровода или докато не се пусне в експлоатация язовир „Луда Яна“ проблемите няма да се решат. \r\nЗа овладяване на бедствието ще бъдат предприети различни мерки, сред които авариен ремонт на магистралния водопровод от село Злокучене. До нормализиране на водоснабдяването с питейна вода на населените места в общината ще се доставя вода от магистралния водопровод – при наличие на вода, от откритите водоизточници, а при невъзможност и чрез водоноски. За преодоляване на кризисната ситуация е сформиран щаб за координация на извършваните неотложни аварийно-възстановителни работи.  Общината е подала заявка за доставката на 2 ТИР-а с минерална вода, която ще закупи със собствени средства, но се обръща към съседните общини, към фирми, граждани, които имат възможност да доставят допълнителни количества, да го направят, за да се реши по-бързо проблемът с осигуряването на питейна вода за детски и здравни заведения, а също и училища.\r\nОт страна на РЗИ-Пазарджик са предприети незабавни мерки във връзка с обявеното бедсвено положение - ежедневно пробонабиране и контрол на доставяната вода в община Панагюрище по химични и микробиологични показатели до преодоляване на кризисната ситуация. \r\nВаня НИКОЛОВА", "date": "2017.09.15", "title": "Община Панагюрище обяви бедствено положение заради недостиг на питейна вода (ОБЗОР)"}
{"url": "http://www.focus-news.net/news/2017/09/15/2436417/kyustendil-chitalishte-probuda-zapochva-obuchenie-na-detsa-v-muzikalni-tantsovi-i-ezikovi-grupi.html", "text": "Кюстендилското читалище „Пробуда” започва обучение на деца в музикални, танцови и езикови групи. Това каза пред Радио „Фокус” – Кюстендил Милена Маркова, председател на читалище „Пробуда”. По думите й през новата учебна година ще работи детската музикална школа с класове по китара, пиано, акордеон, цигулка, поп пеене, народно пеене, солфеж и елементарна теория на музиката. Тази година в читалището ще работят детски танцов състав „Пробуда” и театрално студио „Бременските музиканти”. Ще продължат заниманията и в курсовете по изобразително и приложно изкуство и английски език. „Подготовката на участниците е поверена на висококвалифицирани преподаватели с дългогодишен опит в съответната дисциплина и се надявам на нови успехи”, каза Милена Маркова.\r\nВенцеслав ИЛЧЕВ", "date": "2017.09.15", "title": "Кюстендил: Читалище „Пробуда” започва обучение на деца в музикални, танцови и езикови групи"}
{"url": "http://www.focus-news.net/news/2017/09/15/2436418/burgas-obshtinata-shte-stimulira-nay-aktivnite-polzvateli-na-sistemata-za-otdavane-na-velosipedi-pod-naem.html", "text": "Като част от инициативите, посветени на \"Европейската седмица на мобилността 2017\", Община Бургас ще стимулира най-активните ползватели на нейната система за отдаване на велосипеди под наем. Това съобщиха от пресцентъра на Общината. Победителите ще получат награди. Повече информация относно отделните категории и награди може да бъде намерена .", "date": "2017.09.15", "title": "Бургас: Общината ще стимулира най-активните ползватели на системата за отдаване на велосипеди под наем"}
{"url": "http://www.focus-news.net/news/2017/09/15/2436419/the-hill-donald-tramp-prizova-za-po-stroga-zabrana-za-patuvane-sled-atakata-v-london.html", "text": "Американският президент Доналд Тръмп призова в петък за „по-голяма и твърда“ забрана за пътуване, пише The Hill. Коментарът на държавния глава е свързан със скорошната атака в лондонското метро.\r\nТръмп осъди атаката в британската столица и заяви в съобщение в Twitter, че „забраната за пътуване в Съединените щати трябва да е по-голяма, по-твърда“.: Цанко Цолов", "date": "2017.09.15", "title": "The Hill: Доналд Тръмп призова за по-строга забрана за пътуване след атаката в Лондон"}
{"url": "http://www.focus-news.net/news/2017/09/15/2436420/the-telegraph-islyamska-darzhava-poe-otgovornost-za-atakata-v-londonskoto-metro.html", "text": "„Ислямска държава“ пое отговорност за атаката в лондонското метро, пише The Telegraph, като се позовава на информация, която терористичната организация е разпространила. \r\nОт вестника напомнят, че бомба избухна в един от най-натоварените часове на метростанция „Парсънс грийн“ в британската столица. В резултат поне 29 души са ранени. : Цанко Цолов", "date": "2017.09.15", "title": "The Telegraph: „Ислямска държава“ пое отговорност за атаката в лондонското метро"}
{"url": "http://www.focus-news.net/news/2017/09/15/2436421/afp-velikobritaniya-povishi-nivoto-na-natsionalna-zaplaha.html", "text": "Великобритания повиши нивото на национална заплаха от „строго“ на „критично“, след петъчната атака в столичното метро, заяви премиерът Тереза Мей, предава AFP. Според държавният глава, военни части ще бъдат разположени на ключови места в столицата.: Цанко Цолов", "date": "2017.09.15", "title": "AFP: Великобритания повиши нивото на национална заплаха"}
{"url": "http://www.focus-news.net/news/2017/09/15/2436422/reks-tilarsan-severna-koreya-e-zaplaha-za-tseliya-svyat.html", "text": "Държавният секретар на САЩ Рекс Тилърсън заяви, че Северна Корея е заплаха за целия свят, след като Пхенян изстреля ракета, която прелетя над Япония в петък, предава Reuters. Тилърсън  направи коментара си по време на реч пред чуждестранни официални лица, като подчерта, че Америка поддържа тесни връзки с регионалните си съюзници Япония и Южна Корея. \r\nТова е втора севернокорейска ракета, която прелита над японските острови в последния месец, напомнят от агенцията. Съветът за сигурност на ООН заседава в Петък по молба на Япония и САЩ, за да обсъди кризата около Пхенян. : Цанко Цолов", "date": "2017.09.15", "title": "Рекс Тилърсън: Северна Корея е заплаха за целия свят"}
{"url": "http://www.focus-news.net/news/2017/09/15/2436423/sport-zavarshiha-machovete-ot-parva-profesionalna-liga.html", "text": "Завършиха мачовете от девети кръг на българската Първа професионална лига. Левски се наложи над Септември с 2:0 и зае трето място в класирането с 17 т. Лидер в групата е ЦСКА с 19 т., втори е отбора на Лудогорец с 18 т. В другият мач от кръга Берое победи като гост Етър Велико Търново с 2:1.", "date": "2017.09.15", "title": "Спорт: Завършиха мачовете от Първа професионална лига"}
{"url": "http://www.focus-news.net/news/2017/09/15/2436424/afp-savetat-za-sigurnost-osadi-silno-provokativnite-deystviya-na-severna-koreya.html", "text": "Съветът за сигурност на ООН осъди „силно провокативните“ действия на Северна Корея, по време на извънредно заседание в петък, предава AFP. Гласуван е единодушен призив към Пхенян за незабавно прекратяване на подобни действия. \r\nПо-рано Япония и САЩ поискаха да бъде проведена извънредна среща на Съвета за сигурност, след като севернокорейска ракета прелетя над японските острови за втори път рамките на месец. : Цанко Цолов", "date": "2017.09.15", "title": "AFP: Съветът за сигурност осъди „силно провокативните“ действия на Северна Корея"}
{"url": "http://www.focus-news.net/news/2017/09/15/2436230/varna-30-000-kasa-tsigari-bez-banderol-sa-otkriti-ot-politsiyata-v-grada.html", "text": "Акцизни стоки без бандерол задържаха служители на ОДМВР – Варна. Това съобщиха от пресцентъра на ОДМВР- Варна. На 13 септември около 19.20 часа е задържан 54 годишният В. К., добре познат на органите на реда и осъждан за същото престъпление, който се намира в период на изтърпяване на условна присъда за същото деяние. Мъжът е задържан в момент на претоварване на цигари без акцизен бандерол от един лек автомобил в друг. Акцизните стоки са иззети. Общото им количество е 30 000 къса, а приблизителната им стойност – около 7000 лв. По случая е образувано досъдебно производство, материалите са докладвани на прокурор от Районна прокуратура – Варна. В.К. е задържан за срок до 24 часа, задържан е също С.С. (43 г.) от Варна, неизвестен на МВР, който е управлявал един от двата автомобила.", "date": "2017.09.15", "title": "Варна: 30 000 къса цигари без бандерол са открити от полицията в града"}
