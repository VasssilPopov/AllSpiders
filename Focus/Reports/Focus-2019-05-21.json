{"url": "http://www.focus-news.net/news/2019/05/21/2660754/evropeyski-izbori-2019-valeri-simeonov-nfsb-povishavaneto-na-danachnata-stavka-za-prekite-danatsi-shte-bade-pagubno-za-balgariya.html", "text": "Повишаването на данъчната ставка за преките данъци ще бъде пагубно за България.Това каза за обзорното предаване „Това е България“ на  Радио „Фокус“   водачът на „Патриоти за Валери Симеонов (НФСБ и Средна Европейска класа)” - Валери Симеонов.  Подготвяното решение от Германия и Франция за определяне на минимален размер на преките данъци се очаква да бъде в рамките на 15-19% за данък общ доход, данък печалба и данък дивидент, обясни той.„В момента в България данък печалба е 10%, данък общ доход също 10%, а данък дивидент е 5%. Очаква се тройно увеличение. Това ще удари на първо място българския бизнес и ще го направи неконкурентно способен спрямо големите западноевропейски вериги и картели, които са утвърдени от гледна точка на приходна част и пазари. По този начин първият тежък удар ще е върху българската икономика. Тежък удар ще има и върху обикновения гражданин, защото данък общ доход засяга всеки и повишаването му с 5 или 9% няма да бъде безболезнено. Предвиждам остра обществена реакция, тай като няма чувствителен ръст на доходите и благосъстоянието на хората, което да оправдае повишаването на данъка“, обясни той. Валери Симеонов  предупреди, че има риск страната ни да се превърне в „бананова република“ без производство, потребяваща вносни стоки от ЕС. „Заплахата е сериозна и тук е мястото на евродепутатите ни, които не бива да проспиват неблагоприятни за България директиви и регламенти“, обясни той и уточни, че е необходима реакция и информираност на обществото. Симеонов обясни, че този въпрос не се засяга в предизборните кампании, защото те са лишени от смисъл и са клиширани. Симеонов каза още, че други теми по които не се говори, са външнополитическите ангажименти, които би трябвало да поемат евродепутатите ни, например евентуалното приемане на Турция и Сърбия в ЕС. Той обясни, че българските патриоти не би трябвало да подкрепят приемането на Сърбия в организацията, понеже там непрекъснато се извършват репресии спрямо българското малцинство в Западните покрайнини, подобно е положението и в Северна Македония, допълни Симеонов. \r\nЦоня СЪБЧЕВА", "date": "2019.05.21", "title": "Европейски избори 2019: Валери Симеонов, НФСБ: Повишаването на данъчната ставка за преките данъци ще бъде пагубно за България"}
{"url": "http://www.focus-news.net/news/2019/05/21/2660757/evropeyski-izbori-2019-ivelina-vasileva-gerb-proektat-za-petroloprovoda-burgas-aleksandrupolis-e-nezhelan-ot-grazhdanite-na-burgas.html", "text": "Проектът за петролопровода Бургас – Александруполис е нежелан от гражданите на Бургас. Това каза за обзорното предаване „Това е България“ на  Радио „Фокус“  кандидат за евродепутат Ивелина Василева от ГЕРБ- СДС по повод изявление на водачът на листата на „БСП за България“ Елена Йончева с идея той да се възобнови. Според Василева това изявление е цинична провокация. Tя обясни, че проектът би довел до сериозен риск за замърсяване на Черно море с петрол.„Бургас и неговите хора заявиха ясно и категорично още преди повече от 10 години, че не желаят този проект да се случи, защото той създава рискове за дейностите в региона, които са предимно туризъм и рибарство. Проекта създава рискове и за здравето.  Риск е и възможността от разливи и замърсяване на Черно море, а това е недопустимо“, каза тя. Ивелина Василева каза още, че нейна лична кауза е опазването на Черно море и предотвратяване на замърсяването му, а желанието й е да се намали замърсяването с пластмасови продукти и да се  използват  щадящи околната среда продукти. Тя каза, че ще работи за това България да получи финансиране през следващият бюджетен период. Към настоящия момент договорените средства са с 3,5 млрд. повече от досегашните, каза тя и допълни, че очаква 60% увеличение на бюджета по програмата „LIFE“ на ЕС, която е насочена конкретно към продукти за опазване на околната среда и измененията на климата.   \r\nЦоня СЪБЧЕВА", "date": "2019.05.21", "title": "Европейски избори 2019: Ивелина Василева, ГЕРБ: Проектът за петролопровода Бургас – Александруполис е нежелан от гражданите на Бургас"}
{"url": "http://www.focus-news.net/news/2019/05/21/2660760/evropeyski-izbori-2019-emil-radev-shte-prodalzha-i-zanapred-da-pokazvam-che-varna-za-men-e-kauza.html", "text": "През годините подкрепих много важни каузи за Варна - проекти, включително и кандидатурата й за Европейска младежка столица. И понеже вярвам не само в силата на думите, но и на делата, ще продължа и занапред да показвам, че Варна за мен е кауза. Това каза в препълнената Зала 1 на Фестивалния и конгресен център във Варна кандидадът от листата на ГЕРБ и СДС за предстоящите европейски избори Емил Радев, предаде репортер на  Радио “Фокус” - Варна.  “Щастлив съм да бъда днес тук сред толкова много приятели. По моя покана немалка част от Вас успяха да се запознаят с работата на европейските институции. Успяха лично да се убедят колко е динамичен законодателният процес в Европейския парламент. Но днес в центъра на вниманието на динамичната еврокампания е Варна - градът, в който съм роден и, в който расте детето ми”, каза Емил Радев. Той припомни, че неслучайно като представител в Европейския парламент е организира в Брюксел изложба на варненското златно съкровище. “Най-старото обработено злато в света беше аплодирано от тримата големи. Председателят на Еврокомисията, на Европейския парламент и на Съвета на Европейския съюз. Експозицията се превърна във визитна картичка в сърцето на Европа. Днес за града ни с възхита говорят много европейски лидери. Сред тях е и председателят на Европейския парламент Антонио Таяни, който дойде тук във Варна за откриването на информационния ни офис”, припомни Емил Радев, който заедно с Мария Габриел и Лиляна Павлова присъства на официалното представяне на листататата за предстоящия европейски вот на 26 май. \r\nДиана СТОЕВА", "date": "2019.05.21", "title": "Европейски избори 2019: Емил Радев: Ще продължа и занапред да показвам, че Варна за мен е кауза"}
{"url": "http://www.focus-news.net/news/2019/05/21/2660759/kyustendil-sportniyat-klub-za-hora-sas-zritelni-uvrezhdaniya-e-s-dva-medala-ot-darzhavnoto-parvenstvo-po-koloezdene.html", "text": "Спортният клуб за хора със зрителни увреждания в Кюстендил е с два медала от държавното първенство по колоездене. Това съобщи за  Радио „Фокус” – Кюстендил  Кънка Витова, председател на спортен клуб „Пауталия спорт”. По думите й държавното първенство по колоездене  с тандеми за незрящи се е провело във Варна. В категория „тандем смесени двойки” Росица Иванова с капитан Яни Георгиев, са спечелили сребърния медал, а Кънка Витова – бронзовия в първото за тази година държавно първенство. „Това първенство се провежда за втора година по този спорт от Федерация „Спорт за хора със зрителни увреждания”. Нашият клуб участва с петима свои състезатели. Започваме годината много добре,още на първото държавно състезание спечелихме призови места”, каза Кънка Витова. \r\nВенцеслав ИЛЧЕВ", "date": "2019.05.21", "title": "Кюстендил: Спортният клуб за хора със зрителни увреждания е с два медала от държавното първенство по колоездене"}
{"url": "http://www.focus-news.net/news/2019/05/21/2660758/varna-navodneni-sa-ulitsite-georgi-peyachevich-i-rayko-daskalov-kakto-i-chast-ot-bul-vasil-levski.html", "text": "Наводнени са улиците „Георги Пеячевич“ и „Райко Даскалов“, както и част от бул. „Васил Левски“ във Варна. Това съобщи слушател на  Радио „Фокус“ , като допълни, че движението в района е затруднено.", "date": "2019.05.21", "title": "Варна: Наводнени са улиците „Георги Пеячевич“ и „Райко Даскалов“, както и част от бул. „Васил Левски“"}
{"url": "http://www.focus-news.net/news/2019/05/21/2660755/pernik-latino-fiesta-se-provede-v-obedineniya-detski-kompleks.html", "text": "Пъстра латино фиеста завладя Обединения детски комплекс в Перник. В ритъма на танците за трета поредна година се включиха малките възпитаници на ДГ „Изворче“. Това съобщиха от  пресцентъра на Община Перник . Талантливите момичета и момчета бяха поздравени от зам.-кмета Севделина Ковачева, която беше впечатлена от невероятните изпълнения и красивите костюми. В цветната проява се включиха 80 деца на възраст от 3 до 7 години, които посещават школата по танци с ръководител Стефан Парпулов. Сред атракциите на танцувалния спектакъл бяха и любимците на малки и големи – Мими Иванова и Развигор Попов, както и Светослав Стойчев. Много усмивки и бурни аплодисменти получи и танца на учителите и директора на детското заведение Искра Чернева. Заедно с танцьорите  пяха и талантливите възпитаници на Силвия Владимирова, която е част от „Мистерията на българските гласове“. В момента в ДГ „Изворче“ се обучават над 150 деца, за тях се грижат 25 педагози и помощник-възпитатели.", "date": "2019.05.21", "title": "Перник: Латино фиеста се проведе в Обединения детски комплекс"}
{"url": "http://www.focus-news.net/news/2019/05/21/2660761/kathimerini-kipar-shte-izvarshi-osem-sondazha-v-iiz-prez-sledvashtite-dve-godini.html", "text": "През следващите 24 месеца Кипър ще продължи с проучванията за находища в Изключителната икономическа зона (ИИЗ) на острова, като извърши осем нови сондажа, съобщава електронното издание на атинския всекидневник  Kathimerini . \r\n„Дейностите в ИИЗ на Кипър продължават. Осем сондажа са планирани за следващите 24 месеца. Шест изследователски и два потвърдителни“, обяви енергийният министър на островната държава Йоргос Лакотрипис в рамките на пресконференция относно работата на неговото министерство за периода март 2018 - април 2019 година. \r\nМинистърът не разкри в кои точно блокове ще бъдат извършени сондажите, но заяви, че целите са вече идентифицирани и сондажите ще започнат преди края на годината или в началото на 2020 година.  \r\nСъгласно думите му, правителството е на последния етап от лицензионната процедура за Блок 7.  Тереза Герова", "date": "2019.05.21", "title": "Kathimerini: Кипър ще извърши осем сондажа в ИИЗ през следващите две години"}
{"url": "http://www.focus-news.net/news/2019/05/21/2660762/shumen-peshtera-biserna-veche-e-zatvorena-za-poseshtenie.html", "text": "Пещера „Бисерна“ вече е затворена за посещение. Това съобщиха от  Дирекцията на Природен парк „Шуменско плато“ . Ограничението е въведено заради започващия размножителен период на пещерните обитатели – прилепите. До август месец те ще отглеждат своите малки и присъствието на хора в пещерата ще попречи на развитието на поколението. Всяка двойка има само по едно малко на година. Пещера „Бисерна“ е защитено местообитание на прилепи, като в нея се срещат 14 вида. Очакват се специалисти от БАН да направят проучване как е повлияло човешкото присъствие през април и май върху прилепните колонии. Близо 960 души разгледаха пещера „Бисерна“ от отварянето й за посещение на 8 април. „Интересът беше огромен, всеки работен ден служителите на Природен парк “Шуменско плато“ посрещаха групи“, отбеляза директорът на Парка Васил Василев. Пещерните образувания разгледаха посетители от страната и чужбина – от Великобритания, Франция, Аржентина и Германия. Пещерата ще отвори отново за туристи през август месец. Ръководството на Природен парк „Шуменско плато“ обмисля да облекчи режима на достъп до природната забележителност и освен в работни дни да има посещения и през почивните дни. Задължително обаче всички желаещи да видят „Бисерна“ трябва предварително да се запишат в дирекцията на Парка. За влизане в пещерата се сформират групи от не по-малко от 8 души.", "date": "2019.05.21", "title": "Шумен: Пещера „Бисерна“ вече е затворена за посещение"}
{"url": "http://www.focus-news.net/news/2019/05/21/2660766/veliko-tarnovo-63-ma-choveka-se-vklyuchiha-vav-vtoriya-etap-na-proletnata-kampaniya-dvizhi-se-i-pobedi.html", "text": "63-ма човека, сред които и три семейства, се включиха във втория етап на пролетната кампания „Движи се и победи“. Той се проведе през изминалия уикенд, а крайния пункт на маршрута бе Преображенския манастир, съобщиха за  Радио „Фокус“ – Велико Търново  от Регионалната здравна инспекция в старата столица. Най-малкият участник бе Иван Николов на 9 години от ОУ „Св. Патриарх Евтимий“,а най-възрастният – отново  Христо Христов на 91 години от Велико Търново.  Измерено беше кръвното налягане на 31 лица. \r\nОрганизаторите на „Движи се и победи – пролет 2019” канят всички желаещи да преминат и третият маршрут на кампанията, който ще се състои на 1 юни (събота) до парк Ксилифор. \r\nПо традиция, той ще завърши със спортно-туристически празник. На сцената за всички деца ще бъде организирано рисуване с тебешири и върху балони по темата „Аз дишам свободно“ по повод 31 май – Световен ден без тютюнев дим. \r\n„Движи се и победи“ се провежда за деветнадесета поредна година. Инициатори са РЗИ – Велико Търново, Община Велико Търново, Туристическо дружество „Трапезица 1902” и Младежки дом – Велико Търново, и преминава под егидата на председателя на Великотърновския общински съвет. \r\nЛуиза ТРАНЧЕВА", "date": "2019.05.21", "title": "Велико Търново: 63-ма човека се включиха във втория етап на пролетната кампания „Движи се и победи“"}
{"url": "http://www.focus-news.net/news/2019/05/21/2660765/plovdiv-proektat-pocherkat-na-plovdiv-dava-shans-na-vseki-zhitel-ili-gost-na-grada-da-uchastva-v-sazdavaneto-na-parviya-shrift-na-grada.html", "text": "По повод Деня на славянската писменост, Фондация “Пловдив 2019” организира кампания, посветена на кирилицата и нейното специално място в световната култура и в програмата на Европейска столица на културата. Това съобщиха за  Радио „Фокус“ – Пловдив  от Фондация „Пловдив 2019“. Мотото на кампанията е „Обичам Пловдив, пиша на ръка”. Идеята на организаторите е да насърчат писането на ръка, дори и във времената на почти пълна дигитализация. \r\nОт 24 до 26 май всеки гражданин на Пловдив, гост или почитател на града ще може да дари своя почерк и така да вземе участие в създаването на първия пловдивски шрифт. За целта на обособени в града места ще има пунктове. Там желаещите ще трябва да изпишат дадено изречение, което събира всички букви от азбуката. Още информация и напътствия ще могат да бъдат получени от доброволците на проекта. Пунктовете ще се намират на площада пред Общината, на площад “Марукян” в Капана, до виенския павилион в Цар Симеоновата градина, на централната алея в парк „Лаута“, до детската железница на Младежкия хълм и до трибуните на Гребната база, като ще приемат ръкописи от 10.30 до 12.30 часа и от 15.00 до 19.00 часа и в двата дни. Всички желаещи могат да дадат своя принос и чрез социалните канали, като качат там ръкописа си с хаштаг #пишанаръка. \r\n„Почеркът на Пловдив“ е проект, който цели да събере и анализира специфичния ръкописен почерк на града, и да го претвори в уникален по рода си шрифт, който да остане като част от наследството на „Европейската столица на културата 2019“ и след годината на титлата. \r\nПроектът ще бъде обявен официално във вечерта на наградите “Пловдив”, където ще бъдат поканени да се включат и видни общественици, пазещи културния облик на града. Събраните почерци ще бъдат анализирани от екип, съставен от две графични студия. Те ще ги анализират и обработят, за да сътворят първата по рода си градска азбука на кирилица. Шрифтът ще бъде дарен за свободно ползване и сваляне в електронен формат на 1 ноември – Деня на народните будители.", "date": "2019.05.21", "title": "Пловдив: Проектът „Почеркът на Пловдив“ дава шанс на всеки жител или гост на града да участва в създаването на първия шрифт на града"}
{"url": "http://www.focus-news.net/news/2019/05/21/2660764/evropeyski-izbori-2019-mariya-gabriel-gerb-za-razlika-ot-drugi-nie-nyama-teparva-da-se-uchim-kak-funktsionira-ep-a-direktno-zapochvame-rabota.html", "text": "През годините от варненци научих едно – с добро и труд се постига много. И ние, българите, имаме какво още да дадем на Европа. На 26 май искаме да изпратим послание за България, която се гордее със своята култура, традиции и народ. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ във Варна, на което присъстваха над 2000 души, съобщиха от пресцентъра на  ГЕРБ . \r\nВодачът на листата на ГЕРБ и СДС сподели, че за нея е чест да води най-можещия отбор от кандидати за евродепутати. „За страната е важно инфраструктурните проекти да продължат.  Следващите месеци са ключови и ние няма да си губим времето тепърва да учим коя комисия за какво е и как се взимат решенията в ЕП. Директно започваме преговорите за бюджета и трябва да завършим процеса – доказали сме, че го можем“, отбеляза тя. \r\n„На 26 май да подкрепим силна и уважавана България е ЕС. Да изпратим българската сила на Европа – онази, които е преминала през вековете и която на 26 май ще спре разделението“, подчерта Мария Габриел и се ангажира да работи за по-сигурна Европа, която е световен лидер. \r\n „Благодарение на съвместните ни усилия Варна и регионът се преобразиха. Не само се върна блясъкът на морската ни столица – градът стана привлекателно място за туризъм, бизнес и младите хора. Има още какво да се направи. Със силен екип в местната власт и подкрепата от правителствoто – още много хубави неща ще се случат“, сподели кандидатът за евродепутат Лиляна Павлова. „Искаме да увеличим европейското финансиране по линията на регионалната политика, за да достигнем и до най-малките населени места. Разбира се – трябва да увеличим и доходите – за целта е необходимо да привличаме чужди фирми, но и да подкрепяме нашите“, уточни тя. \r\n„Варна за мен е кауза. Това е градът, в който съм роден и в който расте детето ми, градът, чиято древна история, богата култура и модерен облик ме изпълват с гордост”, заяви кандидатът за евродепутат Емил Радев. „Като представител на Варна в Европейския парламент през изминалия мандат организирах изложба на Варненското златно съкровище. Най-старото обработено злато в света беше аплодирано от „тримата големи” – председателите на Комисията, на Парламента  и на Съвета на ЕС. Експозицията се превърна във визитна картичка на Варна в сърцето на Европа. Днес за града ни с възхита говорят много европейски лидери, сред тях е и председателят на ЕП Антонио Таяни, който дойде за откриването на информационния ми офис”, припомни Радев, който през годините подкрепи много важни за Варна проекти, включително и кандидатурата й за Европейска младежка столица. \r\nКато областен координатор на ГЕРБ – Варна благодаря на премиера и лидер на ПП ГЕРБ Бойко Борисов, на цялото ръководство, за това, че морската столица има специално място в листата на ГЕРБ. Защото това е оценка за огромния потенциал на Варна и на варненци. Като кмет на Варна за мен е важно да знам, че България има компетентно присъствие в Брюксел – за да продължим да работим успешно по европейските фондове и програми, за да продължим развитието на нашия град с още по-ускорени темпове. Експертите в листата на ГЕРБ са гарант за това, коментира кметът на Варна и областен координатор на ГЕРБ Иван Портних.", "date": "2019.05.21", "title": "Европейски избори 2019: Мария Габриел, ГЕРБ: За разлика от други ние няма тепърва да се учим как функционира ЕП, а директно започваме работа"}
{"url": "http://www.focus-news.net/news/2019/05/21/2660782/tass-nazovaha-eventualni-badeshti-ministri-v-avstriyskiya-kabinet.html", "text": "Австрийското издание Kronen Zeitung, около което се завъртя скандалът с бившия вицеканцлер на Австрия Хайнц-Кристиан Щрахе, назова имената на експерти, които могат да се присъединят към преходното правителство за периода преди изборите за Националния съвет на Австрия (долната камара на парламента), цитирано от  AFP . \r\nЕкспертите ще заменят правителството на министрите от Австрийската партия на свободата (АПС), чиято оставка, по предложение на канцлера Себастиан Курц, бе обявена от президента Александър Ван дер Беллен. Канцлерът обеща преди края на деня да предостави на президента за одобрение експерти за свободните министерски постове. Всички те трябва да положат клетва пред президента в сряда. \r\nПо този начин постът на вътрешния министър на мястото на  Херберт Кикъл може да бъде поет от бившия председател на Върховния съд на Австрия Екарт Ратц, вместо Норберт Хофер, министър на транспорта може да застане Валери Хакъл, директор на Контрола на въздушното движение. Министър на отбраната може да стане кадровия офицер Йохан Луиф на мястото на Марио Кунасек.Министърът на труда, социалните въпроси, здравеопазването и защитата на потребителите на мястото на  Беате Хартингер-Клайн може да стане Валтер Пьолтнер, бивш началник на отдел в същото министерство. Официалното потвърждение на тази информация все още не е направено. \r\nПо-рано във вторник австрийският президент, след консултации с канцлера Себастиан Курц, на фона на правителствена криза след оставката на Хайнц-Кристиан Щрахе, заяви, че министрите на коалиционното правителство от АПС са подали оставка, с изключение на министъра на външните работи Карин Кнайсел и на техните места ще бъдат назначени експерти.  Юлиян Марков", "date": "2019.05.21", "title": "ТАСС: Назоваха евентуални бъдещи министри в австрийския кабинет"}
{"url": "http://www.focus-news.net/news/2019/05/21/2660756/the-jerusalem-post-prezidentat-na-iran-othvarli-vazmozhnostta-za-pregovori-sas-sasht.html", "text": "Президентът на Иран Хасан Рухани отхвърли възможността за преговори със САЩ, след като по-рано американският президент Доналд Тръмп увери, че Техеран винаги може да поиска диалог с Вашингтон, пише израелският вестник  The Jerusalem Post .  \r\nДвете страни изостриха реторика една срещу друга през последните седмици, след като САЩ направиха поредна стъпка към затягане на санкциите срещу близкоизточната република с цел да я принуди към отстъпки по ядреното споразумение от 2015 г.  \r\nТръмп изтегли САЩ от сделката миналата година, след което върна американските санкции срещу Иран и продължи срока им на действие по-рано този месец, като призова всички страни да преустановят вноса на ирански петро. Иран многократно отхвърля всякакви по-нататъшни преговори, докато САЩ останат извън споразумението за ядрената програма на Техеран. \r\n„Настоящата ситуация не е подходяща за преговори,  изборът ни е само съпротива\", привежда изданието думите на Рухани. \r\nТръмп предупреди, че Иран ще бъде посрещнат с „голяма мощ\", ако се опита да противодейства на интересите на САЩ в Близкия изток. Той поясни, че докладите във Вашингтон за опити да се започнат преговори са фалшиви, но „Иран ще ни се обади, ако и когато някога са готови\". \r\nКритиците обвиняват Тръмп в изпращане на смесени сигнали. Миналата седмица трима източници от администрацията във Вашингтон увериха, че Тръмп не иска война с Иран.  \r\nИран използва острата реторика като доказателство, че Тръмп е подложен на натиск от съветници като този по националната сигурност Джон Болтън. „Веднага след като заплашиха Иран, те бяха принудени да заявят, че не искат война\", подчерта Рухани, след което допълни: „Иранците никога няма да се поклонят на насилник\". \r\nРухани спечели два последователни мандата, обещавайки да облекчи международната изолация на Иран. Но решението на Тръмп да се откаже от ядрената сделка от 2015 г. не допринесе за това иранците да почувстват икономически ползи от политиките на президента им.  Тереза Герова", "date": "2019.05.21", "title": "The Jerusalem Post: Президентът на Иран отхвърли възможността за преговори със САЩ"}
{"url": "http://www.focus-news.net/news/2019/05/21/2660767/sofiya-trima-dushi-sa-zadarzhani-sled-futbolnata-sreshta-mezhdu-otborite-na-levski-i-tsska-sofiya.html", "text": "Без сериозни инциденти е преминала футболната среща между отборите на „Левски” и „ЦСКА- София“. Това съобщиха от  пресцентъра на МВР . Трима души са задържани, а петима във видимо нетрезво състояние не са били допуснати на стадиона.  \r\nВ резултат на предприетата от ръководството на СДВР организация, не са регистрирани напрежение и по-сериозни инциденти по време на днешната футболна среща от първенството на Първа професионална лига между отборите на ПФК „Левски” и ПФК ”ЦСКА- София” на Националния стадион „Васил Левски”. Не са допуснати нарушения на обществения ред и в столицата.  \r\nСтоличната полиция е предприела всички необходими мерки за обезпечаване на реда и сигурността на гражданите. Посетителите на спортното събитие са били проверявани на изградените в района на стадиона контролно-пропускателни пунктове.  \r\nПреди, по време и след приключване на футболната среща са задържани трима души – двама с наркотици, и един с маска. На петима са им съставени актове по Закона за българските лични документи, и петима във видимо нетрезво състояние са били върнати от входовете на стадиона.", "date": "2019.05.21", "title": "София: Трима души са задържани след футболната среща между отборите на „Левски” и „ЦСКА-София“"}
{"url": "http://www.focus-news.net/news/2019/05/21/2660315/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ракетата, която избухна в неделя пред американското посолство в Багдад, е проектирана от Иран и се използва от терористични групи от Близкия изток, пише американското издание  Washington Examiner  в материал, представен без редакторска намеса. \r\nМакар да не е ясно кой е отговорен за изстрелването или снабдяването с ракета \"Катюша\", оръжия от същия тип са били конфискувани от йеменските власти на ирански кораб през 2013 г. Иран е известен с това, че подкрепя терористични групи в региона както финансово, така и с оръжие и се знае, че иранските сили използват ракети Катюша. \r\nБриг. Генерал Яхя Расул каза, че иракските военни смятат, че ракетата е изстреляна от Източен Багдад, където се намират много подкрепяни от Иран шиитски милиции. \r\nЕксплозията дойде в момент, когато напрежението между САЩ и Иран продължава да нараства. Непосредствено след експлозията президентът Тръмп изпрати предупреждение до Иран. \"Ако Иран иска да се бори, това ще бъде официалният край на Иран. Никога повече не заплашвайте САЩ!\", каза той. \r\nНе се съобщава за никакви жертви от нападението, първото във високо защитената Зелена зона на Багдад от септември. Много чуждестранни и иракски дипломати и длъжностни лица се намират в Зелената зона, макар че несъществените служители на американското посолство бяха евакуирани от Ирак миналата седмица. \r\nС обсег до 40 км , Катюша е евтино и невисокотехнологично оръжие. Първоначално от руски дизайн, Катюша за първи път е разгърната от съветската Червена армия през Втората световна война. Употребата продължава след разпадането на Съветския съюз, като много държави я въвеждат в своите национални армии. Това е и предпочитаното оръжие от спонсорираните от Иран терористични организации, включително \"Хамас\" и \"Хизбула\". \r\nАмериканските и британските сили в Ирак и Сирия бяха поставени под високо напрежение миналата седмица, след като разузнавателните съобщения предупредиха за потенциална иранска заплаха. Съединените щати са разположили авионосна ударна група, голям десантен кораб, контингент от бомбардировачи Б-52 и батарея за противоракетна отбрана „Пейтриът“ в района. \r\n*** \r\nВ големия пазарлък между Турция и Русия за цената на природния газ и обемът на доставките, страните започнаха да разкриват своите карти. На масата се хвърлят критично важни искания. Руската компания Газпром иска Турция да продължи изтичащия през 2021 година договор за доставка на 8 милиарда кубически метра природен газ, от които 4 милиарда се внасят от частни компании, а останалата част – от държавната „Боташ“. Но Газпром дава сигнал: той иска „Боташ“ да поеме ангажимент за целия обем на газа, включително този на частните компании, пише турския ежедневник  Haberturk  в материал,  представен без редакторска намеса. \r\nЗапочнаха да се появяват някои подробности от хода на преговорите между „Боташ“ и Газпром. Турция има две главни изисквания – на първо място, цената на сровината и на второ, намаляване на количеството газ, което подлежи на задължително купуване на основата на принципа „вземи или плати“. \r\nВ отговор на това Газпром, както се съобщава, подложи на обсъждане някои критично важни теми. Компанията цели да запази своята сегашна относително силна позиция в търговията на газ с Турция. Газпром иска да поднови договорите или споразуменията за покупко-продажба, чийто срок изтича. Едно от тях е свързано с доставката на газ по „западния коридор“. Срокът на споразумението за купуване на 8 милиарда куб. м. изтича през 2021 година. Половината от обема се внася от частни компании, а втората – от Боташ. \r\nКакво иска Газпром? Според надеждни източници, компанията иска да удължи това споразумение, но дава сигнал, че  Боташ трябва да поеме договора за закупуване на 4 милиарда кубически метра, внесени от частни компании. \r\nЩе сметне ли Турция това изискване за целесъобразно? На този етап от преговорите няма ясен отговор на този въпрос. Отговорите ще възникнат в развитието на процеса. \r\nКакво стои зад това изискване? Източници обърнаха внимание на факта, че понастоящем частни компании внасят общо 10 милиарда кубически метра природен газ от Русия и отбелязват по отношение на плановете на Газпром следното: „Споразумението за закупуване на 4 от 10 милиарда кубически метра ще изтече. Газпром иска Боташ да поеме тези обеми - \"Газпром\" доставя газ на частните компании и Боташ на различна цена (на частните клиенти на по-ниска цена). Сега, в новия период, Газпром иска да работи с Боташ“. \r\n*** \r\nСлед обявяването на Владимир Зеленски за президент, той изнесе първата си реч в този статут, пише украинското издание  „Страна“  в материал, представен без редакторска намеса. \r\nЗа разлика от персонажа му от сериала „Слуга народа“ Голобородко, той прочете текста от листове, от които вдигаше глава, за да погледне към залата в особено чувствителните мометни, или за да направи смешна гримаса. \r\nТой започна с тезата – всички ние сме президенти на Украйна. И всички отговаряме за съдбата на страната. Но това бе само лирическо встъпление. Нататък стана доста по-интересно. \r\n„Страна“ привежда главните послания от речта на Зеленски. Готов е да загуби президентското си кресло заради мира в Донбас \r\nЗеленски веднага даде да се разбере, че е готов на тежки решения заради мира в Донбас, които могат да му струват президентското кресло. \r\n„Често са ме питали, на какво сте готов за прекратяването на огъня. Странен въпрос. А на какво сте готови вие, украинците, за живота на вашите близки? Готов съм на непопулярни решения, готов съм да си загубя рейтинга. Готов съм да загубя своята длъжност, само за да настане мир“ (редки аплодисменти). „Няма да загубя наши територии! Никога! (бурни аплодисменти, залата става на крака). \r\n„Не ние започнахме тази война. Но ние трябва да я завършим“, заяви президентът, „И ние сме готови за диалог“. След това той премина на руски език. „Но аз съм уверен, че началото на диалога ще стане връщането на всички наши пленници“. \r\nСлед това от залата се чуха викове на недоволство. Това беше Олег Ляшко, на който не му хареса двуезичието на Зеленски. \r\n„Виждам, депутат Ляшко, че продължавате да делите украинците“, реагира Зеленски. \r\nТ.е., новият президент фактически призна, че заради мира в Донбас е готов на компромиси, които могат да предизвикат раздразнение в „партията на войната“. Характерно е, че седящите в залата Порошенко, Гройсман и Яценюк не ръкопляскаха на думите за необходимостта от мир. Но останалата зала аплодираше. \r\nОтбелязваме също преминаването на президента към руски език и заявлението, че сред защитниците на Украйна има много, които говорят на руски. Това маркира отношението на Зеленски към украинизацията, въпреки че той не коментира самия процес. \r\nНаистина, що се касае до преговорите с Русия, той постави едно условие – освобождаване на всички пленени украинци. Този процес върви вече много години и затова няма никакви признаци, че той ще се отмести от мъртвата точка точно сега, тъй като руснаците искат в замяна да получат своите граждани, които в момента се намират в украинските затвор и въобще, те искат да решават този въпрос в комплекс с реализацията на политическата част на Минските споразумения. \r\nТ.е., може да се получи ситуация, когато изказаното от Зеленски желание за мир го има, а самия мир го няма – защото не се изпълнява условието за размяна на пленниците. \r\nДоста удобна ситуация за новия президент – аз искам, но засега не се получава. Разгон на Върховната Рада и уволнение на Главния прокурор Юрий Луценко \r\nВтората главна точка от речта на новия президент е разпускането на Върховната Рада. Той заяви, че депутатите имат два месеца, за да приемат ключовите президентски закони: за премахване на имунитета, за наказателния закон за незаконно обогатяване и избирателния кодекс. И след това да отидат в почивка – „разпускам VIII състав на Върховната Рада“. \r\nИзборите, както вече каза новият президент, ще се състоят след два месеца. Ако дотогава той не загуби рейтинга си, партията „Слуга народа“ ще формира мнозинство лесно. \r\nИнтересно е, че при това Зеленски поиска от депутатите да уволнят всички чиновници от своята квота – включително Генералния прокурор Юрий Луценко, директора на СБУ Грицак и министъра на отбраната Степан Полторак. Правителството трябва да подаде оставка. Пълно рестартиране \r\nТретият важен маркер е отношението към правителството на Гройсман. Зеленски го нападна за високитеи тарифи и ужасните пътища, \"които се ремонтират само в бурното въображение на някого\". Той директно призова кабинета на министрите да подаде оставка: \r\n„Искам да цитирам американския актьор, който след това стана велики американски президент: „правителството не решава проблемите ни - правителството е нашият проблем.“. Не разбирам, нашето правителство, което само вдига ръцете си и ми казва, че не можем да го направим. Това е лъжа - можете, можете да вземете листа, да вземете писалката и да направите място за тези, които ще мислят за следващите поколения, а не за следващите избори“. \r\nТова означава, че въпреки срещите с Луценко и Гройсман, които мнозина тълкуват като постигане на определени споразумения със Зеленски, в действителност новият президент изисква тяхната оставка. Като цяло, това ще се случи автоматично - след предсрочните избори. 65 милиона украинци и никакви портрети \r\nОстаналите тези на Зеленски бяха в много отношения \"за красота\". Той обеща да предаде украински паспорт на всички етнически украинци, които живеят в други страни. И тзабранява на длъжностните лица да слагат портрета му в работните кабинети, а да слагат там портрети на децата си и да ги гледат в очите. Нищо критично за страната – но на народът му харесват такива изказвания \r\nТрябва да отбележим, че като цяло Зеленски говори добре и още с първата си реч той показа, че е способен красиво да поставя на мястото им депутатите – както се случи с Ляшко, който прекъсваше президента. С този риторически багаж неговият рейтинг явно е способен да се задържи още няколко месеца – и тогава Радата, според замисъла на новия президент, към август ще стане изцяло „зелен“. А след нея – и цялата останала власт. \r\nЩе се получи ли замисленият от Зе план ще покаже активността на депутатите в най-близко време. Главният въпрос днес е дали те ще успеят да оспорят решението за разпускане в съда. \r\n*** \r\nСеверна Корея продължи със своите критики към Южна Корея, като призова Сеул да отхвърли влиянието на чужди сили, във връзка със срещата на работната група Сеул – Вашингтон, пише изданието  „Korea Herald“ .  \r\nМеждувременно, китайски данни показаха, че Пхенян е получил хуманитарна помощ от Пекин през миналата година, въпреки резолюциите на Съвета за сигурност на ООН.  \r\nСевернокорейските държавни медии обвиниха правителството на Южна Корея, че подхранва раздорите между двете страни, работейки със САЩ, фокусирайки се върху предстоящата среща на работната група Сеул – Вашингтон.  \r\nФормирана през ноември, тази работна група координира действията на съюзниците по отношение на Северна Корея. Последната среща на тази работна група беше по-рано този месец, след като Северна Корея изстреля ракети с малък обсег на действие.  \r\nСтатия в севернокорейска държавна медия казва, че Южна Корея „затяга примката“ около Северна Корея, като си сътрудничи със САЩ. В статията се призовава Сеул да задвижи изпълнението на споразуменията с Пхенян.  \r\n„Южна Корея трябва да преустанови политиката на разчитане на чужди сили, която противоречи на изискванията за благото на народа и да заеме позиция за задвижване на изпълнението на постигнатите междукорейски споразумения“, се казва в статията на севернокорейската държавна медия.", "date": "2019.05.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/21/2660316/predstoyashti-sabitiya-v-stranata-za-21-may-agentsiya-fokus.html", "text": "*** \r\nOт 09.00 часа в Sofia Event Center заместник-министърът на регионалното развитие и благоустройството инж. Валентин Йовев ще открие Residential Forum 2019. В 16.15 часа заместник-министърът ще открие и Национален център по сеизмично инженерство в Университета по архитектура, строителство и геодезия в София. \r\n*** \r\nOт 09.00 часа 4 състав на Специализирания наказателен съд ще гледа делото срещу Симеон Д., Иво П. и др., обвинени в престъпление по служба.  \r\n*** \r\nOт 09.00 часа 9 състав на Специализирания наказателен съд ще гледа делото срещу Живко М., обвинен в изнудване.  \r\n*** \r\nOт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, Съдийската колегия ще проведе заседание.  \r\n*** \r\nOт 09.30 часа 5 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група.  \r\n*** \r\nOт 09.30 часа в НДК, Зала 7, конференция на тема „От грижа към самостоятелност: права и потребности на младежите, напускащи и напуснали алтернативна грижа“. \r\n*** \r\nOт 10.00 часа 15 състав на Специализирания наказателен съд ще гледа делото срещу Димитрина Р., Мария Ж. и др., обвинени в образуване и ръководене на организирана престъпна група.  \r\n*** \r\nOт 10.00 часа 13 състав на Специализирания наказателен съд ще гледа делото срещу Димитър Ж., Карен О., Юмер М. и др., обвинени в образуване и ръководене на организирана престъпна група.  \r\n*** \r\nOт 11.00 часа 17 състав на Специализирания наказателен съд ще гледа делото срещу Атанас С., Тодор С. и др., обвинени в образуване и ръководене на организирана престъпна група.  \r\n*** \r\nOт 11.00 часа 16 състав на Специализирания наказателен съд ще гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n*** \r\nOт 11.00 часа в София Хотел Балкан, зала „Роял“, ще бъде представено тазгодишното издание на Национален индекс за безопасно шофиране SDInex. \r\n*** \r\nOт 11.00 часа в клуб „Перото“ в НДК ще бъде представено голямото проучване на групата BNP Paribas Personal Finance – “Observatoire”. \r\n*** \r\nOт 12.00 часа в Информациония център на \"София 2018 - европейска столица на спорта\" (срещу Румънското посолство), ще се състои пресконференция във връзка с предстоящата Европейска купа по спортно катерене за юноши и девойки, дисциплина боулдър. \r\n*** \r\nOт 13.30 часа 11 състав на Специализирания наказателен съд ще гледа делото срещу Атанас С., Стефан Г. и др., обвинени в образуване и ръководене на организирана престъпна група.  \r\n*** \r\nOт 14.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в образуване и ръководене на организирана престъпна група.  \r\n*** \r\nOт 15.00 часа в сградата на АПИ ще бъдат отворени офертите в обществената поръчка за строителството на локалните платна на пътя Пловдив – Асеновград. \r\n*** \r\nOт 17.00 часа във фоайето на БАН Централната библиотека на Академията ще представи две дарения от общо над 1300 книги българска и чуждоезична научна и художествена литература. \r\n*** \r\nOт 19.00 часа в жк. „Младост“ 1, градинката пред бл. 73, ще се проведе протест от кампанията „За чиста и уредена София 2019“. \r\n*** \r\nВ 17.30 часа в Градската библиотека ще се състои церемонията по награждаването на победителите от Седмия международен конкурс за хумор и сатира \"Голямата къща на мъдрите хора\". \r\n*** \r\nOт 17.30 часа на открита сцена „Охлюва“ ще се проведе концерт, посветен на Европейския морски ден – 20-и май. \r\n*** \r\nOт 17.00 часа в Дома на запасните воини – Варна, ул. „Ген. Столетов“ 3, офицерът от резерва, бивш силов директор в Община Варна и автор на 11 книги Павлин Павлов отправя поредното предизвикателство към българския читател. Той ще представи работата си като преводач с откъс от многотомните „Дневници на Гьобелс”. \r\n*** \r\nOт 18.30 часа родители от Варна ще излязат на пореден протест против Стратегията за детето. Те ще се съберат пред паметника на загиналите в Сръбско-българската война до сградата на Общината, от където ще тръгнат на шествие по улиците на града. Протестиращите ще преминат през бул. \"Сливница\" до Фестивалния и конгресен център. Оттам ще се отправят към бул. \"Княз Борис\" до площад \"Независимост\".  \r\n*** \r\nOт 19.00 часа в Синия салон на Морско казино – Варна Христо Мутафчиев ще представи заедно с Теа Денолюбова, книгата, посветена на живота му „Черно на бяло“. \r\n*** \r\nОт 17.00 часа в РБ „П. Р. Славейков“ ще бъде открита изложба на географски и исторически карти от колекцията на Драгомир Йорданов. \r\n*** \r\nОт 17.30 часа в РБ „П. Р. Славейков“ ще се проведе среща разговор с Рашко Младенов за новата му книга „До последен дух“, издателство „Жанет 45“.  \r\n*** \r\nOт 17.00 часа на откритите сцени на площад „Македония“ и в парк „Дъбника“ Възпитаници от всички детски градини от община Враца ще вземат участие в традиционния Общински  празник „Децата на Враца празнуват“. \r\n*** \r\nOт 09.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nOт 10.30 часа в ДГ 12 ще се проведе куклен спектакъл „Косе Босе“ на Държавен куклен театър „Дора Габе“. \r\n*** \r\nOт 17.30 часа в Художествена галерия – Добрич ще се състои изложба на Дружество на художниците педагози – Добрич. \r\n*** \r\nOт 18.00 часа в Огледална зала „Нели Божкова“ ще се състои Клавирен рецитал на Галин Ганчев. \r\n*** \r\nOт 18.00 часа в НЧ „Съгласие* 1890\" ще бъде представен театър „Ще ти разкажа за Америка. \r\n*** \r\nОт 10.30 часа в Областна инспекция по труда ще се проведе пресконференция във връзка с еднодневните трудови договори в селското стопанство и работата на непълнолетни лица през летния сезон.  \r\n*** \r\nOт 11.30 часа в НЧ”Елин Пелин - 1903 г.” , читалищен клуб, ще се проведе „За делото на светите братя” - среща разговор с ученици от 3 - ти клас.                                \r\n*** \r\nOт 18.30 часа в Галерия „Л. Гайдаров”, Дворец на културата, ще се състои концерт на Камерен оркестър „Орфей”, солисти  фагот и пиано,  диригент  Райчо Христов. \r\n*** \r\nOт 17.00 часа в галерия Дарение \"Колекция Светлин Русев\" Съюз на учените в България ще проведе ,,Слово за братята Кирил и Методий'' с награждаване на членове с кръгли годишнини и проф. Силвия Янкуловска ще сподели за срещата си с папа Франциск. \r\n*** \r\nOт 18.00 часа в зала ,,Катя Попова\" ще се състои тържествен концерт \"Признание\"  посветена на 24 май. \r\n*** \r\nОт 09.30 часа в малката конферентна зала на Дома на културата ще се проведе брифинг във връзка с Общо събрание за избор на ректор и Академичен съвет на Пловдивския университет „Паисий Хилендарски“ с мандат за следващите 4 години. \r\n*** \r\nВ 10.00 часа в Заседателната зала на Общината фондация \"Пловдив 2019\" ще обяви ново партньорство с пловдивска компания, която се ангажира да произвежда и разпространява продукта си за успеха на Европейска столица на културата. На пресконференцията ще бъде показан първият от серия колекционерски медали с изображение на Античен театър. \r\n*** \r\nВ 10.00 часа в залата на ресторант \"Централ\" ще се проведе пресконференция по повод предстоящото трето издание на фестивала \"Вкусът на Пловдив\", в който участва и пловдивският Фермерски пазар. \r\n*** \r\nOт 12.00 часа в Регионален пресклуб БТА – Пловдив, бул. „6-ти Септември“ 140, ще се проведе заключителна пресконференция по проект: „Изпълнение на мерки за енергийна ефективност в Рострейд ЕООД“ с регистрационен номер BG16RFOP002-3.001-0536. \r\n*** \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се проведе пресконференция на съветниците от партията.  \r\n*** \r\nВ 13.00 часа в пространството до ул. „Пере Тошев“ № 56 заместник министър-председателят по обществения ред и сигурността, министър на отбраната и председател на ВМРО-БЪЛГАРСКО НАЦОНАЛНО ДВИЖЕНИЕ ще присъства на откриването на нова детска площадка.  \r\n*** \r\nВ 13.30 часа в зала 12 на Районния съд ще се проведе заседание по делото срещу Виолета Т. и Васил Г., обвинени в опит да прекарат човек зад граница без неговото съгласие, с цел набавяне на телесен орган - бъбрек. Заседанието е първо по делото. \r\n*** \r\nВ 14.00 часа в зала 7 на Районния съд ще се проведе заседание по делото срещу Милко Д. и Радослав К., обвинени в палеж на автомобил.  \r\n*** \r\nВ 18.00 часа в салона на галерия Възраждане ще се открие изложба на творби на големия български артист Ставри Калинов. \r\n*** \r\nOт 12.00 часа параклисът „Св. св. Константин и Елена“ в 101-ви Алпийски полк ще отбележи храмовия си празник.  \r\n*** \r\nOт 09.00 часа в църквата „Св. Св. Константин и Елена“ -с. Момчиловци ще се състои тържествена света литургия. \r\n*** \r\nOт 11.00 часа в Шесто основно училище „Свети Никола“ ще се проведе общинският кръг на състезанието „Българският език е лесен и интересен“. \r\n*** \r\nOт 19.00 часа в Оперен театър ще се състои премиерата на „ГЕТО“ - балет по музика на Клезмер и Горан Брегович.   \r\n*** \r\nOт 19.00 часа в Драматичен театър ще бъде представена постановката „Прелестите на изневярата”.      \r\n*** \r\nOт 09.00 часа в зала „Христо Самсаров“ на Община Търговище ще се проведе извънредно заседание на Общински съвет Търговище. \r\n*** \r\nOт 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов. \r\n*** \r\nOт 10.00 часа в зала 363 в сградата на общината ще има брифинг.  \r\n*** \r\nOт 10.00 часа пред Ректората ще започне тържествената церемония за патронния празник на Шуменският университет „Епископ Константин Преславски“. \r\n*** \r\nOт 19.00 часа р-т „Кабиле“ ще се състои официалната церемония, на която ще бъдат наградени носителите на големите награди в сферата на образованието и културата. \r\n*** \r\n*** \r\nOт 09.30 часа в Сградата на ловците и риболовците в България в град София Петър Витанов, Димитър Данчев, Момчил Неков и Емил Георгиев ще се срещнат с ръководството на съюза.  \r\n*** \r\nOт 10.00 часа в село Душанци д-р Десислав Тасков ще се срещне с жители в Клуба на пенсионера. В 12.30 часа той ще се срещне с граждани в Клуба на пенсионера. \r\n*** \r\nВ 15.00 часа в гранд хотел \"София\" Петър Витанов, Румен Гечев, Валери Жаблянов и Мариела Модева ще се срещнат с ректори на ВУЗ-ове. \r\n*** \r\nВ 18.00 часа в градинката пред \"Майчин дом\" Мариела Модева ще се срещне с граждани. \r\n*** \r\nOт 18.00 часа в Networking Premium Coworking Space (ул. Г. С. Раковски 25) кандидатите за евродепутати от ГЕРБ Андрей Ковачев и Жечо Станковще участват в кръгла маса на тема \"Жените, бизнеса и Европа\", организирана от ЖГЕРБ-София.  \r\n*** \r\nОт 11.00 часа на улица „Катина и Никола Хайдукови“ 68 кандидатът за евродепутат от ГЕРБ Андрей Новаков ще открие детска площадка.  \r\n*** \r\nOт 15.15 часа Сергей Станишев ще проведе среща с обществеността в читалището на град Болярово.  \r\n*** \r\nOт 17.00 часа в Бургаски свободен университет ще се състои събитие на „Коалиция за България“.  \r\n*** \r\nOт 19.00 часа във Фестивалния и конгресен център ПП ГЕРБ ще представи листата си с кандидати за членове на Европейския парламент.  \r\nОт  14.00 часа в РНБ \"П. Р. Славейков\" ще се проведе среща-разговор с Ангел Джамбазки - водач на листата на ВМРО за Ероизбори 2019. Събитието е по повод 24 май - Ден на българската просвета и култура и славянска писменост. Темата е \"Българската азбука в ЕС\". \r\n*** \r\nOт 13.00 часа в град Върбица Иво Христов ще проведе среща с обществеността в Младежкия дом \r\n*** \r\nВ 10.00 часа в квартал „Настан“ град Девин Цветелина Пенкова ще се срещне с обществеността в Пенсионерския клуб. В 17.00 часа в залата на хотел \"Орфей\" в град Девин, Цветелина Пенкова ще проведе среща с граждани. В 19.00 часа тя ще се срещне с младежи в заведение \"Вистото\". \r\n*** \r\nOт 13.00 часа в читалището на град Каолиново, Иван Кръстев ще проведе среща с обществеността. \r\n*** \r\nВ 17.00 часа в хотел \"Ловеч\" Велизар Енчев ще проведе среща с обществеността. \r\n*** \r\nOт 15.00 часа кандидатът за евродепутат Иван Кръстев ще се срещне с жители на село Никола Козлево в читалището. \r\n*** \r\nВ 12.30 часа кандидатът за евродепутат Крум Дончев ще проведе среща с граждани в град Нова Загора пред Партийния съвет.  \r\n*** \r\nOт 10.00 часа в Дома на културата Велизар Енчев ще се срещне с граждани. \r\n*** \r\nOт 15.00 часа кандидатът за евродепутат Цветелина Пенкова ще се срещне с жители. \r\n*** \r\nOт 12.00 часа на площада в село Гьоврен Цветелина Пенкова ще проведе среща с жители. \r\n*** \r\nOт  11.15 часа в град Сливен в партиен клуб \"Димитър Добрович\" Сергей Станишев ще даде пресконференция. В 11.45 часа той ще направи пешеходен тур по ларгото.   \r\n*** \r\nВ 16.00 часа в град Сливен Крум Донче  ще се срещне с граждани в комплекс \"Национал\". \r\n*** \r\nВ 15.00 часа в Музейния комплекс в град Смядово Иво Христов ще се срещне с граждани. \r\n*** \r\nOт 18.30 часа в салона на народно читалище „Пробуда 1897“ кандидатът за евродепутат от ГЕРБ Ивелина Василева ще се срещне с жители на град Средец. \r\n*** \r\nOт 18.30 часа в град Мъглиж Крум Дончев ще проведе среща с обществеността в Клуба на БСП. \r\n*** \r\nВ 10.30 часа в град Твърдица на ул. Хан Аспарух 13\" Крум Дончев ще проведе среща с граждани. След това, той ще посети картинг пистата до стадиона в града.  \r\n*** \r\nOт 15.15 часа в град Елхово Сергей Станишев ще се срещне с граждани в партийния клуб.  \r\n*** \r\nOт 17.00 часа кандидатите за евродепутати Иво Христов и Иван Кръстев ще дадат пресконференция в Областния предизборен щаб в град Шумен. В 18.00 часа те ще се срещнат с граждани и съсловни организации в Областния предизборен щаб.  \r\n*** \r\nOт 17.30 часа кандидатът за евродепутат Сергей Станишев ще даде пресконференция при шатра на БСП пред Централна поща в град Ямбол. В 18.00 часа в големия салон на НТС, той ще проведе среща с граждани. \r\n*** \r\nOт 15.00 часа в клуб \"Докле е младост\" Велизар Енчев ще се срещне с граждани.", "date": "2019.05.21", "title": "Предстоящи събития в страната за 21 май (Агенция „Фокус“)"}
{"url": "http://www.focus-news.net/news/2019/05/21/2660317/ria-novosti-postignato-e-sporazumenie-za-primirie-v-ivitsata-gaza-za-srok-ot-shest-mesetsa.html", "text": "Израел и управляващата радикална групировка в Ивицата Газа „Хамас“ са постигнали споразумение за прекратяване на огъня, за срок от шест месеца, предаде  РИА Новости , позовавайки се на местни медии.  \r\nПалестинските представители са изразили готовност за прекратяване на огъня и „насилствените инциденти“ в граничния район, запазване на буферните зони от 300 метра и прекратяване на „нощните конфликти“. \r\nОт своя страна Израел е изразил готовност да разшири позволената зона за риболов до 15 морски мили и да започне преговори по въпросите за снабдяването с електроенергия и финансите.  \r\nДоговореността е постигната с посредничеството на Египет и със съдействието на ООН.   Светлин Божков", "date": "2019.05.21", "title": "РИА Новости: Постигнато е споразумение за примирие в Ивицата Газа за срок от шест месеца"}
{"url": "http://www.focus-news.net/news/2019/05/21/2660768/kathimerini-gratskata-politsiya-e-izpolzvala-salzotvoren-gaz-sreshtu-anarhisti.html", "text": "Гръцката полиция е използвала сълзотворен газ срещу протестиращи анархисти в центъра на Атина във вторник вечерта по време на марш в подкрепа на осъден терорист, пише електронното издание на гръцкия вестник  Kathimerini .  \r\nУлиците около площад \"Синтагма\" са били затворени за движение заради предизвиканите от протестиращите безредици. \r\nАнархистите в Атина наскоро атакуваха банки, офиси на политически партии и други важни сгради, за да поискат осъденият терорист Димитрис Куфодинас да бъде освободен. \r\nВъв вторник членове на анархистката група „Рубикон“ хвърлиха боя и димни бомби срещу сградата на Парламента. Един човек бе арестуван.  Юлиян Марков", "date": "2019.05.21", "title": "Kathimerini: Гръцката полиция е използвала сълзотворен газ срещу анархисти"}
{"url": "http://www.focus-news.net/news/2019/05/21/2660319/tass-sasht-pozvoliha-na-huawei-vremenno-i-chastichno-da-vazobnovi-svoyata-deynost-v-stranata.html", "text": "Министерството на търговията на САЩ е издало временен генерален лиценз на китайската телекомуникационна компания Huawei, който възобновява нейното право да осигурява обслужване на мрежите и да предоставя обновление на програмното обезпечение за нейните мобилни устройства, използвани в САЩ, предаде  ТАСС .  \r\nСъответното уведомление е представено на официалния сайт на министерството на търговията на САЩ.  \r\n„Този документ предоставя 90-дневен временен генерален лиценз, който частично възстановява режима на лицензиране по отношение на Huawei“, се отбелязва в документа.   Светлин Божков", "date": "2019.05.21", "title": "ТАСС: САЩ позволиха на Huawei временно и частично да възобнови своята дейност в страната"}
{"url": "http://www.focus-news.net/news/2019/05/21/2660321/smolyan-v-selo-momchilovtsi-shte-badat-pocheteni-svetite-ravnoapostoli-konstantin-i-elena.html", "text": "На 21 май, когато Православната църква прославя светите равноапостоли цар Константин и майка му Елена, архиерейският наместник на Смолянска духовна околия архимандрит Висарион ще възглави от 9.00 часа празнична божествена Литургия в село Момчиловци. Това съобщиха от  Архиерейско наместничество – Смолян . Заедно с Негово Високопреподобие  ще съслужат председателят на храм „Св. св. Константин и Елена“ протойерей Николай Рангелов, секретарят на Архиерейското наместничество иконом Запрян Шиков и свещеници от духовната околия. На клира ще пее църковният хор на храм „Св. великомъченица Неделя“ в Райково с диригент Росица Казалиева. С името на канонизирания за светец цар Константин (274-337) е свързано  утвърждаването на християнството за официална религия в източната част на Римската империя – Византия, а с името на канонизираната за светица майка му царица Елена – намирането  от нея на кръста Господен в Йерусалим. Предание, достигнало до нас, гласи, че през нощта срещу важно сражение цар Константин видял в небето кръст  и чул думите: „С този знак ще победиш!“ По време на царуването на цар Константин християнството свободно се разпространява, строят се храмове с негова помощ. Издигнал е нова столица на империята – Цариград (Константинопол) – първата християнска столица в света.", "date": "2019.05.21", "title": "Смолян: В село Момчиловци ще бъдат почетени светите равноапостоли Константин и Елена"}
{"url": "http://www.focus-news.net/news/2019/05/21/2660322/kommersant-armenskata-revolyutsiya-stigna-do-sada.html", "text": "Арменският премиер Никол Пашинян обяви началото на „втория етап на революцията“, пише руското издание  „Коммерсант“ . Използваните в понеделник методи за постигане на целите, се различаваха малко от тези, които през миналата пролет доведоха Пашинян на власт. Привържениците на политика излязоха на улиците и блокираха сградите на съдилищата за няколко часа. Причината за това е неотдавнашното освобождаване от ареста на политическия съперник на Пашинян, бившия президент Роберт Кочарян, който е обвиняем по дело за „узурпиране на властта“.  \r\nВ понеделник сутринта привържениците на Пашанян влязоха в сградите на съдилищата, за да ги блокират, по призив от своя лидер. И така да дадат началото на „втория етап на революцията“, започнала преди една година. Наистина, броят на участниците в акцията не беше много голям, заради силния дъжд около всяка сграда се събраха едва по няколко десетки души. Основното внимание беше приковано към съд в Ереван, който през миналата седмица взе решението за освобождаването на Кочарян. Имено тук пристигна, заедно със своите привърженици, самият Никол Пашанян.  \r\nВторият президент на Армения Роберт Кочарян е обвинен за „узурпиране на властта“, заради използването на военна сила срещу демонстранти през март 2008 година. Активен участник в протестните акции тогава беше и Пашинян, който по това време беше опозиционен лидер.  \r\nПо-рано от пресслужбата на арменския премиер Владимир Карапетян заявиха, че „след демократичните промени в Армения, продължава да действа старата съдебна система и равнището на доверие на обществото към нейните решение не се е променило“.   Светлин Божков", "date": "2019.05.21", "title": "„Коммерсант“: Арменската революция стигна до съда"}
{"url": "http://www.focus-news.net/news/2019/05/21/2660318/tass-palestinski-predstavitel-oproverga-informatsiite-za-postignato-primirie-s-izrael-za-srok-ot-shest-mesetsa.html", "text": "Радикалната палестинска групировка „Хамас“ опроверга информациите за постигнато примирие с Израел за срок от шест месеца, предаде  ТАСС .  \r\nПредставител на групировката е заяви, че всяко споразумение с Израел за прекратяване на огъня, „трябва да се основава на изпълнението от страна на Тел Авив, на всички постигнати по-рано договорености“.  \r\nПо думите на палестинският представител, „не е постигнато никакво ново споразумение с Израел“.   Светлин Божков", "date": "2019.05.21", "title": "ТАСС: Палестински представител опроверга информациите за постигнато примирие с Израел за срок от шест месеца"}
{"url": "http://www.focus-news.net/news/2019/05/21/2660323/reuters-donald-tramp-zayavi-che-e-gotov-da-vodi-pregovori-s-vlastite-v-iran-kogato-te-badat-gotovi.html", "text": "Президентът на САЩ Доналд Тръмп заяви, че е готов да води преговори с властите в Иран, само тогава, когато „те бъдат готови“, предаде агенция  Reuters .  \r\nТази позиция изрази Тръмп в разговор с журналисти в Белия дом, преди да замине за щата Пенсилвания, където ще изнесе реч пред свои привърженици.  \r\nТръмп отново предупреди властите в Иран да се въздържат от провокативни действия по отношение на САЩ, като заяви, че липсват някакви признаци за подобно поведение на Иран.   Светлин Божков", "date": "2019.05.21", "title": "Reuters: Доналд Тръмп заяви, че е готов да води преговори с властите в Иран, когато те бъдат готови"}
{"url": "http://www.focus-news.net/news/2019/05/21/2660325/novie-izvestiya-evropeytsite-otkazvat-da-platyat-za-zamarseniya-ruski-petrol.html", "text": "Скандалът с доставките на замърсен петрол от Русия, с който първи се сблъска, а после поиска компенсации Беларус, достигна до водещите страни в Европа, пише руското издание  „Новие известия“ . Сега компаниите Total и Eni отказват да платят петрола от Русия и също искат възмездяване на загубите.  \r\nДвете големи европейски енергийни компании искат въпроса с компенсирането на загубите им да бъда изяснен.  \r\nПо неофициални данни, двете компании са преустановили плащанията и са се оплакали от некачествения петрол, постъпващ по тръбопровода „Дружба“. Европейски представители са заявили, че такъв за петрол никой в Европа не смята да плаща.  \r\nПри това европейците се оплакват, че до момента от Русия не са постъпили сигнали за компенсациите за нередностите в тръбопровода. По руските закони, вносителите първоначално трябва да изпълнят задълженията си по договора и след това да търсят компенсации. В понеделник украинската компания „Укртранснефт“ спря транзита на петрол по тръбопровода „Дружба“, заради липсата на готовност от страна на Унгария да приема руски петрол.  \r\nВ Русия се води разследване за замърсяването на тръбопровода, като вече има и първите арестувани. Според следствието, петрола в магистралния тръбопровод е бил замърсен умишлено на една от станциите до Самара, за да бъдат прикрити кражби.   Светлин Божков", "date": "2019.05.21", "title": "„Новие известия“: Европейците отказват да платят за замърсения руски петрол"}
{"url": "http://www.focus-news.net/news/2019/05/21/2660326/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В първите си минути, като президент, Владимир Зеленски заяви, че е готов на всичко заради мира, пише изданието  „Независимая газета“ . Президентът уточни, че „всичко“ не означава отказ от украински територии. Преминавайки в своето изказване на руски език, той на практика предложи преговори на руското правителство.  \r\n„Аз съм уверен, че прекрасна първа стъпка за начало на диалог ще стане връщането на всички пленени украинци“, заяви Зеленски.  \r\nПървата президентска реч на Зеленски изненада мнозина, и като стилистика, и като съдържание. Държавният глава говори разбираемо, без патос, обръщаше се към редовите граждани на разбираем език. Няколко пъти премина на руски език. В частност, когато говореше за необходимостта от завършване на войната в Донбас, Зеленски подчерта, че вижда като своя първа задача на президентския пост, прекратяването на огъня в региона.  \r\n„Аз не се страхувам да взимам трудни решения, аз съм готов да загубя своята популярност, своите рейтинги и ако е необходимо, аз съм готов без колебания да загубя своя пост, само за да настъпи мир…Без да губя наши територии. Никога“, заяви Зеленски.  \r\nВ парламентарната зала настъпи напрегната пауза, след думите на президента.  \r\nКакво може да бъде съдържанието на преговорите за мир, с какъв нов екип ще провежда тези преговори, на какви отстъпки са готови от екипа на Зеленски заради мира – всички тези въпроси останаха без отговор. Новият президент кратко обозначи „червената линия“, която няма да премине.  \r\n„И Крим, и Донбас, това е наша украинска земя. Където ние загубихме най-важното. Това са хората“, заяви Зеленски.  \r\nЗа разрива на връзките Зеленски още в предизборната кампания обвиняваше предишната власт. Той има намерение да я смени изцяло. \r\n*** \r\nАрменският премиер Никол Пашинян обяви началото на „втория етап на революцията“, пише руското издание  „Коммерсант“ . Използваните в понеделник методи за постигане на целите, се различаваха малко от тези, които през миналата пролет доведоха Пашинян на власт. Привържениците на политика излязоха на улиците и блокираха сградите на съдилищата за няколко часа. Причината за това е неотдавнашното освобождаване от ареста на политическия съперник на Пашинян, бившия президент Роберт Кочарян, който е обвиняем по дело за „узурпиране на властта“.  \r\nВ понеделник сутринта привържениците на Пашанян влязоха в сградите на съдилищата, за да ги блокират, по призив от своя лидер. И така да дадат началото на „втория етап на революцията“, започнала преди една година. Наистина, броят на участниците в акцията не беше много голям, заради силния дъжд около всяка сграда се събраха едва по няколко десетки души. Основното внимание беше приковано към съд в Ереван, който през миналата седмица взе решението за освобождаването на Кочарян. Имено тук пристигна, заедно със своите привърженици, самият Никол Пашанян.  \r\nВторият президент на Армения Роберт Кочарян е обвинен за „узурпиране на властта“, заради използването на военна сила срещу демонстранти през март 2008 година. Активен участник в протестните акции тогава беше и Пашинян, който по това време беше опозиционен лидер.  \r\nПо-рано от пресслужбата на арменския премиер Владимир Карапетян заявиха, че „след демократичните промени в Армения, продължава да действа старата съдебна система и равнището на доверие на обществото към нейните решение не се е променило“. \r\n*** \r\nВладимир Зеленски започна своето президентство ефектно, пише руското издание  „Взгляд“ . Във встъпителната си реч той обяви разпускането на Върховната рада и едновременно с това призова парламентаристите да разчистят ръководството на силовите структури. При цялата си ефектност и заявлението за разпускане на парламента, и поръчението към депутатите да разработят нови закони, могат да се окажат едно нищо. Но в „тронната реч“ на Зеленски имаше и моменти, на които трябва да се обърне сериозно внимание.  \r\nВ понеделник се състоя инаугурацията на новия президент на Украйна Владимир Зеленски. Веднага след церемонията той разпусна Върховната рада, като призова депутатите за два месеца да преработят избирателното законодателство, да снемат неприкосновеността си, както и да сменят ръководството на силовите структури – да освободят от длъжност ръководителят на Съвета за сигурност на Украйна, министъра на отбраната и главния прокурор.  \r\nЗа това, че „властта се е сменила“, може да се съди по това, че министърът на отбраната Степан Полторак и ръководителят на Съвета за сигурност на Украйна Василий Грицак вече написаха своите оставки.  \r\nВъпросът за разпускането на Радата, заедно със снемането на неприкосновеността на депутатите, вече е по-сложен. Депутати и политолози вече заявиха, че новия гарант на конституцията вече я е нарушил, както и някои закони, и процедури. \r\n*** \r\nСкандалът с доставките на замърсен петрол от Русия, с който първи се сблъска, а после поиска компенсации Беларус, достигна до водещите страни в Европа, пише руското издание  „Новие известия“ . Сега компаниите Total и Eni отказват да платят петрола от Русия и също искат възмездяване на загубите.  \r\nДвете големи европейски енергийни компании искат въпроса с компенсирането на загубите им да бъда изяснен.  \r\nПо неофициални данни, двете компании са преустановили плащанията и са се оплакали от некачествения петрол, постъпващ по тръбопровода „Дружба“. Европейски представители са заявили, че такъв за петрол никой в Европа не смята да плаща.  \r\nПри това европейците се оплакват, че до момента от Русия не са постъпили сигнали за компенсациите за нередностите в тръбопровода. По руските закони, вносителите първоначално трябва да изпълнят задълженията си по договора и след това да търсят компенсации. В понеделник украинската компания „Укртранснефт“ спря транзита на петрол по тръбопровода „Дружба“, заради липсата на готовност от страна на Унгария да приема руски петрол.  \r\nВ Русия се води разследване за замърсяването на тръбопровода, като вече има и първите арестувани. Според следствието, петрола в магистралния тръбопровод е бил замърсен умишлено на една от станциите до Самара, за да бъдат прикрити кражби.", "date": "2019.05.21", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/21/2660327/tass-sasht-imat-namerenie-da-izgradyat-voenen-flot-ot-355-boyni-koraba.html", "text": "Администрацията на президента на САЩ Доналд Тръмп има намерение да доведе броя на бойните кораби, във военноморските сили на страната, до 355, предаде  ТАСС . Това заяви вицепрезидентът на САЩ Майк Пенс, пред военнослужещи във военна база в щата Флорида.  \r\n„Президентът Тръмп призова за създаване на флот с повече от 350 кораба и тази задача се изпълнява. Ние ще взаимодействаме с конгреса и с лидерите на двете политически партии, за да може въоръжените сили на САЩ да са най-мощните в историята“, заяви Пенс.  \r\nПо неговите думи, програмата за развитие на военноморските сили е най-крупната за последните 20 години. Вицепрезидентът на САЩ отбеляза, че администрацията на Тръмп има намерение да поиска средства, за да поддържа числеността на въоръжените сили на САЩ на равнище от два милиона военнослужещи.  \r\nПо данни на организацията „Heritage Foundation“, в края на 2018 година в състава на военноморските сили на САЩ е имало 284 бойни кораба, което е с 12 бойни кораба повече, отколкото през 2017 година, допълва агенцията.   Светлин Божков", "date": "2019.05.21", "title": "ТАСС: САЩ имат намерение да изградят военен флот от 355 бойни кораба"}
{"url": "http://www.focus-news.net/news/2019/05/21/2660328/balgariya-i-germaniya-otchitat-rekorden-stokoobmen-pomezhdu-si-obzor.html", "text": "Република България и Федерална Република Германия отчетат рекорден стокообмен помежду си. Тези данни представиха вицепремиерът и министър на външните работи Екатерина Захариева и външният министър на Германия Хайко Маас. Във вчерашния ден Маас се срещна с премиера Бойко Борисов. Двамата обсъдиха актуални теми от двустранен характер, както и въпроси от дневния ред на Европейския съюз. На срещата беше посочено, че двете държави остават стратегически партньори в областта на търговията и инвестициите. През 2018 г. стокообменът между страните е 8,153 млрд. евро, което е с 11.8 % повече от миналата година. Инвестициите от Германия у нас през 2018 г. са в размер на 153,7 млн. евро. Вицепремиерът Екатерина Захариева отбеляза, че 1/3 от големите инвестиции в България са германски. „Германия винаги е била наш изключително важен стратегически съюзник и търговски партньор в голяма част от глобалните теми и предизвикателства. Тази година отбелязване най-големия стокообмен между двете държави от 1950 г. насам, с малко позитивно салдо към България“, добави Захариева. „Нашият бизнес и нашите фирми искат и се радват да работят заедно. Немският език е вторият най-изучаван чужд език у нас. В Германия в 8 университета се изучава български език и литература“, добави още вицепремиерът. Според нея предстоящите европейските избори са шанс Европа да пребори растящия тренд на национализма, популизма и евроскептицизма. \r\nГерманският външен министър Маас определи България като силен проевропейски партньор, намиращ се в сърцето на Европа. Той заяви, че държавите членки на ЕС трябва да говорят с един глас и да действат единно, но според него това ще бъде възможно, ако преодолеем различията си. „Ние сме сигурни, че след изборите България отново ще говори, защото има много теми, от които ние се нуждаем. Става дума за бъдещето на Европа, ние не искаме да я оставяме на популистите и националистите“, изтъкна той. По думите му страната ни ясно е заявила позиция по отношение на Западните Балкани още по време на председателство на Съвета на ЕС. „България има важен глас за Западните Балкани“, подчерта той, като обясни, че страната ни е модератор за намирането на европейския път на страните от Балканите. Очаква се по-късно двамата министри да се разходят в историческия център на София в района между ротондата „Свети Георги“, джамията „Баня Баши“ и Софийската синагога, символизиращи културното многообразие и толерантност на българския народ. Те ще направят първа копка на новата сграда на дипломатическата мисия. \r\nВ програмата на германския дипломат бе и среща и с президента Румен Радев. „За България, Германия е стратегически партньор в ЕС и много близък партньор в НАТО“, посочи Румен Радев и добави, че страната ни разчита на германска подкрепа за модернизация на Българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана. \r\nХайко Маас коментира и информация за немската автомобилна компания „Фолксваген“, която възнамерява да започне инвестиции в България. По думите му това е въпрос с изключителна важност, но решението ще бъде взето от фирмата. Според него политиката не трябва да се меси в тези отношения.  \r\nДаяна ДЮЛГЕРОВА", "date": "2019.05.21", "title": "България и Германия отчитат рекорден стокообмен помежду си (ОБЗОР)"}
{"url": "http://www.focus-news.net/news/2019/05/21/2660330/ria-novosti-alitalia-otmeni-polovinata-si-poleti-za-vtornik-zaradi-stachka.html", "text": "Италианският национален авиопревозвач Alitalia отмени половината си полети за вторник, заради стачка на наземния персонал, пилотите и бордовия персонал, предаде  РИА Новости .  \r\nОт авиокомпанията съобщиха, че броят на отменените полети надвишава 300, като това са основно вътрешни полети в Италия и полети от големите италиански градове към градове в Европа.  \r\nЗа да ограничат неудобствата на пътниците от компанията предвиждат да използват по-големи самолети за вътрешните и международните линии, с цел пререгистрация на пътниците, засегнати от отменените полети.  \r\nСтачката беше обявена от най-големите профсъюзи в отрасъла. Освен служители на Alitalia в нея ще вземат участие и служители от по-малките авиокомпании Blue Air I Blue Panorama.   Светлин Божков", "date": "2019.05.21", "title": "РИА Новости: Alitalia отмени половината си полети за вторник, заради стачка"}
{"url": "http://www.focus-news.net/news/2019/05/21/2660332/teritorialno-statistichesko-byuro-pazardzhik-do-1000-lv-stigna-srednata-brutna-mesechna-rabotna-zaplata-v-oblastta-prez-poslednite-tri-mesetsa.html", "text": "Средната брутна месечна работна заплата през януари 2019 г. за област Пазарджик е 907 лв., за февруари – 927 лв., и за март – 985 лева. Това съобщи за  Радио „Фокус“ – Пазарджик  Гергана Спасова, експерт в отдел „Статистически изследвания – Пазарджик”. През първото тримесечие на 2019 г. средната месечна работна заплата за областта се увеличава спрямо четвъртото тримесечие на 2018 г. с 3% и достига 940 лева. „За обществения сектор средната месечна заплата е 1 019 лв., а за частния – 917 лева. През първото тримесечие на 2019 г. средната месечна работна заплата за област Пазарджик нараства с 13.8% в сравнение с първото тримесечие на 2018 година. В сравнение с останалите области на страната през първото тримесечие на 2019 г. област Пазарджик е на 13-о място по показателя „средна работна заплата“, уточни Спасова. Тя допълни, че  най-висока средна месечна работна заплата получават наетите в областите София – 1 656 лв., София  – 1 139 лв. и Стара Загора – 1 134 лв. \r\nАлбена ЖИЛЕКОВА", "date": "2019.05.21", "title": "Териториално статистическо бюро-Пазарджик: До 1000 лв. стигна средната брутна месечна работна заплата в областта през последните три месеца"}
{"url": "http://www.focus-news.net/news/2019/05/21/2660333/evening-standart-prints-charls-shte-se-sreshtne-s-donald-tramp.html", "text": "Британският престолонаследник принц Чарлс и президентът на САЩ Доналд Тръмп ще се срещнат за следобеден чай, по време на официалното посещение на американския държавен глава във Великобритания през следващия месец, пише британското издание  „Evening Standart“ .  \r\nОчаква се принцът на Уелс и неговата съпруга Камила да се срещнат с  Тръмп за следобеден чай в тяхната официална резиденция.  \r\nПрезидентът на САЩ и неговата съпруга Меланиа ще бъдат гости на кралица Елизабет, по време на тяхното тридневно посещение, което започва на 3 юни.  \r\nПреди една година Тръмп пристигна на работно посещение във Великобритания, което доведе до демонстрации в цялата страна.  \r\nЧарлс и Тръмп, които не се срещнаха по време на посещението на американския президент във Великобритания през 2018 година, имат коренно различни възгледи за опазването на околната среда.  \r\nДокато британският престолонаследник определя промяната в климата като „вълк на прага“, то Тръмп смята климатичните промени за „китайска измама“ и „глупости“.  \r\nОчаква се президентът на САЩ да се срещне с премиера Тереза Мей по време на посещението си през юни и да вземе участие в церемония в Портсмут за отбелязване на 75-ата годишнина от Десанта в Нормандия.   Светлин Божков", "date": "2019.05.21", "title": "„Evening Standart“: Принц Чарлс ще се срещне с Доналд Тръмп"}
{"url": "http://www.focus-news.net/news/2019/05/21/2660334/tass-mayk-pens-zayavi-che-sasht-razglezhdat-vsichki-vazmozhni-varianti-za-deystviya-vav-venetsuela.html", "text": "Вицепрезидентът на САЩ Майк Пенс заяви, че Вашингтон разглежда всички възможни варианти за действия във Венецуела, предаде  ТАСС . \r\n„Президентът на САЩ създаде коалиция от повече от 50 държави, които признаха за временен президент Хуан Гуайдо. Ние ще продължим да оказваме икономически и дипломатически натиск не само върху Венецуела, но и върху техните покровители от Куба. Президентът Тръмп ясно даде да се разбере, че ние разглеждаме всички възможни варианти за действия“, заяви Пенс, цитиран от пресслужбата на Белия дом.  \r\nНа въпрос за това, разглежда ли се възможност за военна намеса, Пенс повтори, че се разглеждат всички възможности. \r\n„САЩ не смятат да стоят спокойно, докато във Венецуела се случва катастрофа“, допълни Пенс.   Светлин Божков", "date": "2019.05.21", "title": "ТАСС: Майк Пенс заяви, че САЩ разглеждат всички възможни варианти за действия във Венецуела"}
{"url": "http://www.focus-news.net/news/2019/05/21/2660331/independent-finansoviyat-ministar-predupredi-za-opasnostite-ot-brekzit-bez-sdelka.html", "text": "Докато във върховете на Консервативната партия започна да се води яростна битка за влияние, относно бъдещето на Брекзит, министърът на финансите Филип Хамънд предупреди отново за опасностите от липса на сделка, пише британският вестник  „Independent“ .  \r\nФинансовият министър заяви пред представители на индустрията, че въпреки провала на междупартийните преговори с лейбъристите, правителството трябва да продължи да настоява за постигане на компромис за Брекзит със сделка, който да бъде приет от мнозинството в парламента и от страната.  \r\nПредупреждението на Хамънд идва в момент, когато правителството се събира във вторник, за да завърши новото предложение за Брекзит, с което Тереза Мей се надява, от четвърти опит, да осигури своето наследство, като премиерът, който е извел Великобритания от ЕС.  \r\nНовото „подобрено предложение“, обещано от Мей, се очаква да включва законодателни мерки за защита на правата на работниците и опазване на околната среда, както и обещания за съгласувани действия от страна на правителството, за гарантиране на техническо решение на митническите въпроси за ирландската граница, преди много критикуваната „предпазна мярка“ да влезе в сила в края на 2020 година.  \r\nКабинетът също така ще реши дали да даде шанс на депутатите да участват в „индикативни гласувания“ по ключови въпроси, като отхвърлянето на излизане от ЕС без сделка или за втори референдум, преди пакетът със споразумението за излизане на Великобритания от ЕС да бъде гласуван в парламента през следващия месец.   Светлин Божков", "date": "2019.05.21", "title": "„Independent“: Финансовият министър предупреди за опасностите от Брекзит без сделка"}
{"url": "http://www.focus-news.net/news/2019/05/21/2660763/tass-zelenski-shte-nasrochi-referendum-za-formata-na-pregovorite-s-rusiya.html", "text": "Новият държавен глава на Украйна Владимир Зеленски планира провеждането на референдум, на който гражданите да се произнесат за формата на преговорите с Русия, предава  TACC . \r\nСъответното обяви завеждащият администрацията на президента на Украйна Андрей Богдан. „Въпросът за постигане на мирно споразумение с Русия: обмисляме да го изнесем на референдум, така че не само депутатите да гласуват, не само президентът, а народът на Украйна да вземе това решение”, заяви Богдан пред телевизионния канал „112 Украйна\", на който се позовава агенцията.  Тереза Герова", "date": "2019.05.21", "title": "ТАСС: Зеленски ще насрочи референдум за формата на преговорите с Русия"}
{"url": "http://www.focus-news.net/news/2019/05/21/2660336/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Крайнодесният вътрешен министър на Австрия Херберт Кикл беше уволнен в светлината на корупционния скандал „Ибиза“, който погълна австрийската Партия на свободата и доведе до пълен колапс на управляващата коалиция в страната, пише британското издание  „Guardian“ .  \r\nВ отговор на отстраняването на Кикл, останалите министри от Партията на свободата, напуснаха своите постове, сред които са  министрите на отбраната и транспорта.  \r\nОтстраняването на Кикл последва оттеглянето от заеманите постове на лидера на Партията на свободата Хайнц-Кристиан Щрахе, който напусна поста на вицеканцлер след публикуването на видозапис, който показа как предлага изгодни обществени поръчки, в замяна на подкрепа за политическата кампания на партията му.  \r\nНа пресконференция в понеделник австрийският канцлер Себастиан Курц заяви, че е предложил Кикл да бъде отстранен от поста на вътрешен министър, за да бъде осигурено „пълно и прозрачно разследване“ на скандала.  \r\nКурц заяви, че Кикл не е успял да покаже „необходимата чувствителност при справянето с обвиненията“, които се появиха, след като германски медии публикуваха видеозапис на среща между Щрахе и жена, за която се смята, че е племенница на руски олигарх.  \r\nАвстрийските опозиционни партии настояха, че прозрачно разследване на скандала, ще бъде възможно, само ако Партията на свободата оваканти влиятелния пост на вътрешен министър. \r\n*** \r\nДокато във върховете на Консервативната партия започна да се води яростна битка за влияние, относно бъдещето на Брекзит, министърът на финансите Филип Хамънд предупреди отново за опасностите от липса на сделка, пише британският вестник  „Independent“ .  \r\nФинансовият министър заяви пред представители на индустрията, че въпреки провала на междупартийните преговори с лейбъристите, правителството трябва да продължи да настоява за постигане на компромис за Брекзит със сделка, който да бъде приет от мнозинството в парламента и от страната.  \r\nПредупреждението на Хамънд идва в момент, когато правителството се събира във вторник, за да завърши новото предложение за Брекзит, с което Тереза Мей се надява, от четвърти опит, да осигури своето наследство, като премиерът, който е извел Великобритания от ЕС.  \r\nНовото „подобрено предложение“, обещано от Мей, се очаква да включва законодателни мерки за защита на правата на работниците и опазване на околната среда, както и обещания за съгласувани действия от страна на правителството, за гарантиране на техническо решение на митническите въпроси за ирландската граница, преди много критикуваната „предпазна мярка“ да влезе в сила в края на 2020 година.  \r\nКабинетът също така ще реши дали да даде шанс на депутатите да участват в „индикативни гласувания“ по ключови въпроси, като отхвърлянето на излизане от ЕС без сделка или за втори референдум, преди пакетът със споразумението за излизане на Великобритания от ЕС да бъде гласуван в парламента през следващия месец. \r\n*** \r\nБританският престолонаследник принц Чарлс и президентът на САЩ Доналд Тръмп ще се срещнат за следобеден чай, по време на официалното посещение на американския държавен глава във Великобритания през следващия месец, пише британското издание  „Evening Standart“ .  \r\nОчаква се принцът на Уелс и неговата съпруга Камила да се срещнат с  Тръмп за следобеден чай в тяхната официална резиденция.  \r\nПрезидентът на САЩ и неговата съпруга Меланиа ще бъдат гости на кралица Елизабет, по време на тяхното тридневно посещение, което започва на 3 юни.  \r\nПреди една година Тръмп пристигна на работно посещение във Великобритания, което доведе до демонстрации в цялата страна.  \r\nЧарлс и Тръмп, които не се срещнаха по време на посещението на американския президент във Великобритания през 2018 година, имат коренно различни възгледи за опазването на околната среда.  \r\nДокато британският престолонаследник определя промяната в климата като „вълк на прага“, то Тръмп смята климатичните промени за „китайска измама“ и „глупости“.  \r\nОчаква се президентът на САЩ да се срещне с премиера Тереза Мей по време на посещението си през юни и да вземе участие в церемония в Портсмут за отбелязване на 75-ата годишнина от Десанта в Нормандия.", "date": "2019.05.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/21/2660337/pregled-na-mezhdunarodnite-novini-do-6-chasa-agentsiya-fokus.html", "text": "На пресконференция в понеделник австрийският канцлер Себастиян Курц заяви, че във връзка с корупционния скандал около дясната „Партия на свободата“ е уволнил министъра на вътрешните работи Херберт Кикъл, който е от нейната квота, предава  AFP . \r\nУволнението идва след оставката на вицеканцлера Хайнц-Кристиян Щрахе заради скандала, който предизвика разпадането на коалиционното правителство и насрочването на предсрочни избори. \r\nКурц заяви, че Кикъл е трябвало да подаде оставка, за да бъде гарантирано „пълно, прозрчно разследване“ на случая, но той е отказал да го направи. \r\nЗатова Курц заяви, че трябва да „предложи на президента да уволни вътрешния министър”. \r\nОстаналите министри от „Партията на свободата“ заплашиха да подадат оставка, ако Кикъл бъде уволнен. \r\n„Предполагам, че това ще се случи“, заяви Курц и добави, че ако действително стане така, „до изборите... овакантените постове ще бъдат заети от експерти или висши държавни служители“. \r\n***  Всички останали министри от дясната австрийска „Партия на свободата“ ще подадат оставка, след като техният колега Херберт Кикъл бе уволнен от поста министър на вътрешните работи, предава  AFP . \r\nКакто заяви говорител на партията пред местната агенция APA, министрите ще изпълнят заплахата си да подадат оставки, ако Кикъл бъде уволнен. \r\nТова се случва веднага, след като канцлерът Себастиян Курц обяви изгонването на въпросния министър, за да бъде гарантирано „пълно, прозрачно разследване“ на случая около корупционния скандал с лидера на „Партията на свободата“ Хайнц-Кристиян Щрахе. \r\n***  Президентът на Украйна Владимир Зеленски призова САЩ да въведат по-строги санкции по отношение на Русия, предаде  ТАСС . \r\n„Бих искал да Ви призова, САЩ да въведат по-строги санкции срещу Русия“, заяви Зеленски, на среща с представители на администрацията и конгреса на САЩ, които пристигнаха в Киев за участие в официалната церемония за неговата инаугурация.  \r\nЗеленски благодари на САЩ за лидерството в работата по възстановяването на суверенитета и териториалната цялост на Украйна, както и за помощта в провеждането на вътрешните реформи.  \r\n„САЩ са мощен и много сериозен партньор на Украйна, преди всичко, за възпиране на агресията на Русия. Ние няма да можем самостоятелно са преодолеем руската агресия в Донбас и в Крим. Затова ни е нужна вашата помощ“, заяви Зеленски. \r\n***  Европейските страни, подкрепени от САЩ, са блокирали искането на Русия да се свика среща на Съвета за сигурност на ООН, по въпроса за новия закон за държавния език в Украйна, предаде  AFP .  \r\nВ подкрепа на руското искане са гласували пет страни, Русия, Китай, ЮАР, Доминиканската република и Екваториална Гвинея.  \r\nПротив руското предложения са гласували шест страни – САЩ, Франция, Великобритания, Германия, Полша и Белгия.  \r\nЧетири страни са се въздържали. \r\n***  Мъжът, който предизвика евакуация на Айфеловата кула в понеделник, беше задържан, след като прекара на известната кула повече от шест часа, предаде  AFP .  \r\nЧовекът, чиято самоличност все още не е идентифицирана, е задържан от спасителните екипи, разположени в кулата. Местните власти в Париж съобщиха, че Айфеловата кула ще бъде отворена отново за посетители във вторник. \r\n***  Министерството на търговията на САЩ е издало временен генерален лиценз на китайската телекомуникационна компания Huawei, който възобновява нейното право да осигурява обслужване на мрежите и да предоставя обновление на програмното обезпечение за нейните мобилни устройства, използвани в САЩ, предаде  ТАСС .  \r\nСъответното уведомление е представено на официалния сайт на министерството на търговията на САЩ.  \r\n„Този документ предоставя 90-дневен временен генерален лиценз, който частично възстановява режима на лицензиране по отношение на Huawei“, се отбелязва в документа. \r\n***  Президентът на САЩ Доналд Тръмп заяви, че е готов да води преговори с властите в Иран, само тогава, когато „те бъдат готови“, предаде агенция  Reuters .  \r\nТази позиция изрази Тръмп в разговор с журналисти в Белия дом, преди да замине за щата Пенсилвания, където ще изнесе реч пред свои привърженици.  \r\nТръмп отново предупреди властите в Иран да се въздържат от провокативни действия по отношение на САЩ, като заяви, че липсват някакви признаци за подобно поведение на Иран.", "date": "2019.05.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/21/2660339/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo-a-na-gkpp-dunav-most-vidin-za-vsichki-prevozni-sredstva.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“, а на ГКПП „Дунав мост – Видин“ – за всички превозни средства. Това съобщиха от пресцентъра на  ГД „Гранична полиция“ . Данните са към 6.00 ч. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2019.05.21", "title": "ГД „Гранична полиция“: Интензивен е трафикът за товарни автомобили на изход на  ГКПП „Капитан Андреево“ и ГКПП „Лесово“, а на ГКПП „Дунав мост – Видин“ – за всички превозни средства"}
{"url": "http://www.focus-news.net/news/2019/05/21/2660335/dazhdove-i-gradushki-v-severozapadna-balgariya-obzor.html", "text": "Дъждове и градушки паднаха в Северозападна България. От НИМХ съобщиха, че през деня най-значителен е бил валежът в ловешкото село Дерманци- 193 л./кв.м. За около 20 минути валежът от дъжд е бил интензивен и придружен с градушка с размер 1,5-2 см. В по-голямата част от Северозападна България количествата на валежите са от 2 до 10 л./кв.м. В Ябланица са отчетени 20 л./кв.м, като интензивният дъжд е бил придружен със слаба градушка. 18 л./кв.м са измерените валежи в Свищов, а 15 л./кв.м е валежът в Ловеч. В Левски количеството на валежа е 13 л./кв.м, паднала е и градушка с размер на череша. В Монтана бяха отчетени 5 л/кв.м. дъжд, паднала е и градушка. За „Фокус“ от Регионалната дирекция за борба с градушките в Монтана посочиха, че в областта са били изстреляни 56 ракети за разбиване на градоносни облаци. Сведенията за валежи от дъжд са били в цялата защитена територия, а тези от градушка извън и на границата на защитаваната територия, в районите на селата Горна Вереница и Долна Вереница. Валежната пътека от градушката е била между двете села. Все още не е извършен оглед на защитаваната територия, за това не може да се обобщи какви са били пораженията, като такива сведения се очакват след минимум една седмица. \r\nОт НИМХ обясниха, че в централната част на Северна България се образуват редица мощни облаци с градоносни процеси. Дъждовният фронт се премества от запад на изток. В следващите часове и до полунощ в Западна и Централна България ще продължи да се развива мощна купесто-дъждовна облачност. Най-активни ще бъдат процесите в централната част на Дунавската равнина. Там на много места ще има валежи, гръмотевични бури и градушки. След полунощ явленията ще затихват.  „Фокус“ припомня:  На 17 май градушка колкото орех падна в Карловско. Засегнати бяха 7 населени места - Каравелово, Богдан, Певците, Мраченик, Иганово, Кърнаре и Калофер, като пострадаха основно земеделски култури – домати, пипер, зеле и голяма част от розовите насаждения. В различните населени места между 40% и 100% от селскостопанската продукция беше унищожена изцяло. Най-силно засегнато беше село Каравелово. Сериозни щети имаше и в Свищов, където най-критична бе ситуацията в село Морава. Десетки къщи и дворове в селото бяха наводнени от падналия пороен дъжд и градушка. Проливен дъжд и градушка паднаха в Нова Загора. Най-засегнати бяха селата Езерово, Стоил войвода, Загорци, Събрано, Ценово и Съдийско поле. Министърът на земеделието, храните и горите Десислава Танева съобщи, че в два от трите засегнати от градушката райони нямат покритие за противоградова защита от Изпълнителната агенция за борба с градушките (ИАБГ) и пораженията там са значителни. Пострадалите земеделски стопани могат да кандидатстват за обезщетение, само ако продукцията им е поразена от градушка на 100%.", "date": "2019.05.21", "title": "Дъждове и градушки в Северозападна България (ОБЗОР)"}
{"url": "http://www.focus-news.net/news/2019/05/21/2660338/ria-novosti-iztrebitel-se-e-razbil-v-sasht.html", "text": "Изтребител AV-8B Harrier от Корпуса на морската пехота на САЩ се е разбил в щата Северна Каролина, предаде  РИА Новости .  \r\nПредставители на въоръжените сили на САЩ съобщиха, че пилотът е катапултирал и е хоспитализиран. Мястото на инцидента е отцепено от военни. Причината за инцидента се разследва.   Светлин Божков", "date": "2019.05.21", "title": "РИА Новости: Изтребител се е разбил в САЩ"}
{"url": "http://www.focus-news.net/news/2019/05/21/2660341/afp-dzhoko-vidodo-e-preizbran-za-prezident-na-indoneziya.html", "text": "Президентът на Индонезия Джоко Видодо е преизбран за втори мандат, след като печели президентските избори в страната с 55,5%, срещу 44,5% за конкурента му Прабово Субианто, предаде  AFP .  \r\nОт избирателната комисия на Индонезия заявиха, че решението е обявено на 21 май и влиза в сила незабавно. Очакваше се избирателната комисия да обяви резултатите от изборите в сряда. Притесненията от безредици и демонстрации, предизвикаха по-ранното обявяване на официалните резултати.  \r\nСубианто по-рано обяви, че ще оспори всяка победа на Видодо, като го обвини във фалшифициране на изборните резултати и заплаши, че това може да доведе до улични протести.   Светлин Божков", "date": "2019.05.21", "title": "AFP: Джоко Видодо е преизбран за президент на Индонезия"}
{"url": "http://www.focus-news.net/news/2019/05/21/2660342/predstoyashti-mezhdunarodni-sabitiya-za-21-may-agentsiya-fokus.html", "text": "*** Среща на министрите на околната среда на страните-членки на ЕС \r\n*** Конференция по разоръжаването \r\n*** Последен митинг на британските либерал-демократи преди европейските избори \r\n*** Новият гей-кмет-цветнокожа жена встъпва в длъжност \r\n***", "date": "2019.05.21", "title": "Предстоящи международни събития за 21 май (Агенция „Фокус“)"}
{"url": "http://www.focus-news.net/news/2019/05/21/2660343/predstoyashti-sabitiya-v-stranata-za-21-may-agentsiya-fokus.html", "text": "***  От 08.30 часа в сградата на Община Свищов ще се проведе работна среща с участието на министрите на вътрешните работи Младен Маринов и на земеделието, храните и горите Десислава Танева и директора на ГД \"Пожарна безопасност и защита на населението\" главен комисар Николай Николов, които ще направят оглед на място на щетите, причинени от интензивните валежи в района.  \r\n*** \r\nOт 09.00 часа в Sofia Event Center заместник-министърът на регионалното развитие и благоустройството инж. Валентин Йовев ще открие Residential Forum 2019. В 16.15 часа заместник-министърът ще открие и Национален център по сеизмично инженерство в Университета по архитектура, строителство и геодезия в София. \r\n*** \r\nOт 09.00 часа 4 състав на Специализирания наказателен съд ще гледа делото срещу Симеон Д., Иво П. и др., обвинени в престъпление по служба.  \r\n*** \r\nOт 09.00 часа 9 състав на Специализирания наказателен съд ще гледа делото срещу Живко М., обвинен в изнудване.  \r\n*** \r\nOт 09.30 часа в заседателната зала в сградата на Висшия съдебен съвет, ул. „Eкзарх Йосиф“ № 12, Съдийската колегия ще проведе заседание.  \r\n*** \r\nOт 09.30 часа 5 състав на Специализирания наказателен съд ще гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група.  \r\n*** \r\nOт 09.30 часа в НДК, Зала 7, конференция на тема „От грижа към самостоятелност: права и потребности на младежите, напускащи и напуснали алтернативна грижа“. \r\n*** \r\nOт 10.00 часа 15 състав на Специализирания наказателен съд ще гледа делото срещу Димитрина Р., Мария Ж. и др., обвинени в образуване и ръководене на организирана престъпна група.  \r\n*** \r\nOт 10.00 часа 13 състав на Специализирания наказателен съд ще гледа делото срещу Димитър Ж., Карен О., Юмер М. и др., обвинени в образуване и ръководене на организирана престъпна група.  \r\n*** \r\nOт 11.00 часа 17 състав на Специализирания наказателен съд ще гледа делото срещу Атанас С., Тодор С. и др., обвинени в образуване и ръководене на организирана престъпна група.  \r\n*** \r\nOт 11.00 часа 16 състав на Специализирания наказателен съд ще гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n*** \r\nOт 11.00 часа в София Хотел Балкан, зала „Роял“, ще бъде представено тазгодишното издание на Национален индекс за безопасно шофиране SDInex. \r\n*** \r\nOт 11.00 часа в клуб „Перото“ в НДК ще бъде представено голямото проучване на групата BNP Paribas Personal Finance – “Observatoire”. \r\n*** \r\nOт 12.00 часа в Информациония център на \"София 2018 - европейска столица на спорта\" (срещу Румънското посолство), ще се състои пресконференция във връзка с предстоящата Европейска купа по спортно катерене за юноши и девойки, дисциплина боулдър. \r\n*** \r\nOт 13.30 часа 11 състав на Специализирания наказателен съд ще гледа делото срещу Атанас С., Стефан Г. и др., обвинени в образуване и ръководене на организирана престъпна група.  \r\n*** \r\nOт 14.30 часа 7 състав на Специализирания наказателен съд ще гледа делото срещу Александър Т., и Красимир Н., обвинени в образуване и ръководене на организирана престъпна група.  \r\n*** \r\nOт 15.00 часа в сградата на АПИ ще бъдат отворени офертите в обществената поръчка за строителството на локалните платна на пътя Пловдив – Асеновград. \r\n*** \r\nOт 17.00 часа във фоайето на БАН Централната библиотека на Академията ще представи две дарения от общо над 1300 книги българска и чуждоезична научна и художествена литература. \r\n*** \r\nOт 19.00 часа в жк. „Младост“ 1, градинката пред бл. 73, ще се проведе протест от кампанията „За чиста и уредена София 2019“. \r\n*** \r\nВ 17.30 часа в Градската библиотека ще се състои церемонията по награждаването на победителите от Седмия международен конкурс за хумор и сатира \"Голямата къща на мъдрите хора\". \r\n*** \r\nOт 17.30 часа на открита сцена „Охлюва“ ще се проведе концерт, посветен на Европейския морски ден – 20-и май. \r\n*** \r\nOт 17.00 часа в Дома на запасните воини – Варна, ул. „Ген. Столетов“ 3, офицерът от резерва, бивш силов директор в Община Варна и автор на 11 книги Павлин Павлов отправя поредното предизвикателство към българския читател. Той ще представи работата си като преводач с откъс от многотомните „Дневници на Гьобелс”. \r\n*** \r\nOт 18.30 часа родители от Варна ще излязат на пореден протест против Стратегията за детето. Те ще се съберат пред паметника на загиналите в Сръбско-българската война до сградата на Общината, от където ще тръгнат на шествие по улиците на града. Протестиращите ще преминат през бул. \"Сливница\" до Фестивалния и конгресен център. Оттам ще се отправят към бул. \"Княз Борис\" до площад \"Независимост\".  \r\n*** \r\nOт 19.00 часа в Синия салон на Морско казино – Варна Христо Мутафчиев ще представи заедно с Теа Денолюбова, книгата, посветена на живота му „Черно на бяло“. \r\n*** \r\nОт 17.00 часа в РБ „П. Р. Славейков“ ще бъде открита изложба на географски и исторически карти от колекцията на Драгомир Йорданов. \r\n*** \r\nОт 17.30 часа в РБ „П. Р. Славейков“ ще се проведе среща разговор с Рашко Младенов за новата му книга „До последен дух“, издателство „Жанет 45“.  \r\n*** \r\nOт 17.00 часа на откритите сцени на площад „Македония“ и в парк „Дъбника“ Възпитаници от всички детски градини от община Враца ще вземат участие в традиционния Общински  празник „Децата на Враца празнуват“. \r\n*** \r\nOт 09.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nOт 10.30 часа в ДГ 12 ще се проведе куклен спектакъл „Косе Босе“ на Държавен куклен театър „Дора Габе“. \r\n*** \r\nOт 17.30 часа в Художествена галерия – Добрич ще се състои изложба на Дружество на художниците педагози – Добрич. \r\n*** \r\nOт 18.00 часа в Огледална зала „Нели Божкова“ ще се състои Клавирен рецитал на Галин Ганчев. \r\n*** \r\nOт 18.00 часа в НЧ „Съгласие* 1890\" ще бъде представен театър „Ще ти разкажа за Америка. \r\n*** \r\nОт 10.30 часа в Областна инспекция по труда ще се проведе пресконференция във връзка с еднодневните трудови договори в селското стопанство и работата на непълнолетни лица през летния сезон.  \r\n*** \r\nOт 11.30 часа в НЧ”Елин Пелин - 1903 г.” , читалищен клуб, ще се проведе „За делото на светите братя” - среща разговор с ученици от 3 - ти клас.                                \r\n*** \r\nOт 18.30 часа в Галерия „Л. Гайдаров”, Дворец на културата, ще се състои концерт на Камерен оркестър „Орфей”, солисти  фагот и пиано,  диригент  Райчо Христов. \r\n*** \r\nOт 17.00 часа в галерия Дарение \"Колекция Светлин Русев\" Съюз на учените в България ще проведе ,,Слово за братята Кирил и Методий'' с награждаване на членове с кръгли годишнини и проф. Силвия Янкуловска ще сподели за срещата си с папа Франциск. \r\n*** \r\nOт 18.00 часа в зала ,,Катя Попова\" ще се състои тържествен концерт \"Признание\"  посветена на 24 май. \r\n*** \r\nОт 09.30 часа в малката конферентна зала на Дома на културата ще се проведе брифинг във връзка с Общо събрание за избор на ректор и Академичен съвет на Пловдивския университет „Паисий Хилендарски“ с мандат за следващите 4 години. \r\n*** \r\nВ 10.00 часа в Заседателната зала на Общината фондация \"Пловдив 2019\" ще обяви ново партньорство с пловдивска компания, която се ангажира да произвежда и разпространява продукта си за успеха на Европейска столица на културата. На пресконференцията ще бъде показан първият от серия колекционерски медали с изображение на Античен театър. \r\n*** \r\nВ 10.00 часа в залата на ресторант \"Централ\" ще се проведе пресконференция по повод предстоящото трето издание на фестивала \"Вкусът на Пловдив\", в който участва и пловдивският Фермерски пазар. \r\n*** \r\nOт 12.00 часа в Регионален пресклуб БТА – Пловдив, бул. „6-ти Септември“ 140, ще се проведе заключителна пресконференция по проект: „Изпълнение на мерки за енергийна ефективност в Рострейд ЕООД“ с регистрационен номер BG16RFOP002-3.001-0536. \r\n*** \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се проведе пресконференция на съветниците от партията.  \r\n*** \r\nВ 13.00 часа в пространството до ул. „Пере Тошев“ № 56 заместник министър-председателят по обществения ред и сигурността, министър на отбраната и председател на ВМРО-БЪЛГАРСКО НАЦОНАЛНО ДВИЖЕНИЕ ще присъства на откриването на нова детска площадка.  \r\n*** \r\nВ 13.30 часа в зала 12 на Районния съд ще се проведе заседание по делото срещу Виолета Т. и Васил Г., обвинени в опит да прекарат човек зад граница без неговото съгласие, с цел набавяне на телесен орган - бъбрек. Заседанието е първо по делото. \r\n*** \r\nВ 14.00 часа в зала 7 на Районния съд ще се проведе заседание по делото срещу Милко Д. и Радослав К., обвинени в палеж на автомобил.  \r\n*** \r\nВ 18.00 часа в салона на галерия Възраждане ще се открие изложба на творби на големия български артист Ставри Калинов. \r\n*** \r\nOт 12.00 часа параклисът „Св. св. Константин и Елена“ в 101-ви Алпийски полк ще отбележи храмовия си празник.  \r\n*** \r\nOт 09.00 часа в църквата „Св. Св. Константин и Елена“ -с. Момчиловци ще се състои тържествена света литургия. \r\n*** \r\nOт 11.00 часа в Шесто основно училище „Свети Никола“ ще се проведе общинският кръг на състезанието „Българският език е лесен и интересен“. \r\n*** \r\nOт 19.00 часа в Оперен театър ще се състои премиерата на „ГЕТО“ - балет по музика на Клезмер и Горан Брегович.   \r\n*** \r\nOт 19.00 часа в Драматичен театър ще бъде представена постановката „Прелестите на изневярата”.      \r\n*** \r\nOт 09.00 часа в зала „Христо Самсаров“ на Община Търговище ще се проведе извънредно заседание на Общински съвет Търговище. \r\n*** \r\nOт 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов. \r\n*** \r\nOт 10.00 часа в зала 363 в сградата на общината ще има брифинг.  \r\n*** \r\nOт 10.00 часа пред Ректората ще започне тържествената церемония за патронния празник на Шуменският университет „Епископ Константин Преславски“. \r\n*** \r\nOт 19.00 часа р-т „Кабиле“ ще се състои официалната церемония, на която ще бъдат наградени носителите на големите награди в сферата на образованието и културата. \r\n*** \r\n*** \r\nOт 09.30 часа в Сградата на ловците и риболовците в България в град София Петър Витанов, Димитър Данчев, Момчил Неков и Емил Георгиев ще се срещнат с ръководството на съюза.  \r\n*** \r\nOт 10.00 часа в село Душанци д-р Десислав Тасков ще се срещне с жители в Клуба на пенсионера. В 12.30 часа той ще се срещне с граждани в Клуба на пенсионера. \r\n*** \r\nВ 15.00 часа в гранд хотел \"София\" Петър Витанов, Румен Гечев, Валери Жаблянов и Мариела Модева ще се срещнат с ректори на ВУЗ-ове. \r\n*** \r\nВ 18.00 часа в градинката пред \"Майчин дом\" Мариела Модева ще се срещне с граждани. \r\n*** \r\nOт 18.00 часа в Networking Premium Coworking Space (ул. Г. С. Раковски 25) кандидатите за евродепутати от ГЕРБ Андрей Ковачев и Жечо Станковще участват в кръгла маса на тема \"Жените, бизнеса и Европа\", организирана от ЖГЕРБ-София.  \r\n*** \r\nОт 11.00 часа на улица „Катина и Никола Хайдукови“ 68 кандидатът за евродепутат от ГЕРБ Андрей Новаков ще открие детска площадка.  \r\n*** \r\nOт 15.15 часа Сергей Станишев ще проведе среща с обществеността в читалището на град Болярово.  \r\n*** \r\nOт 17.00 часа в Бургаски свободен университет ще се състои събитие на „Коалиция за България“.  \r\n*** \r\nOт 19.00 часа във Фестивалния и конгресен център ПП ГЕРБ ще представи листата си с кандидати за членове на Европейския парламент.  \r\nОт  14.00 часа в РНБ \"П. Р. Славейков\" ще се проведе среща-разговор с Ангел Джамбазки - водач на листата на ВМРО за Ероизбори 2019. Събитието е по повод 24 май - Ден на българската просвета и култура и славянска писменост. Темата е \"Българската азбука в ЕС\". \r\n*** \r\nOт 13.00 часа в град Върбица Иво Христов ще проведе среща с обществеността в Младежкия дом \r\n*** \r\nВ 10.00 часа в квартал „Настан“ град Девин Цветелина Пенкова ще се срещне с обществеността в Пенсионерския клуб. В 17.00 часа в залата на хотел \"Орфей\" в град Девин, Цветелина Пенкова ще проведе среща с граждани. В 19.00 часа тя ще се срещне с младежи в заведение \"Вистото\". \r\n*** \r\nOт 13.00 часа в читалището на град Каолиново, Иван Кръстев ще проведе среща с обществеността. \r\n*** \r\nВ 17.00 часа в хотел \"Ловеч\" Велизар Енчев ще проведе среща с обществеността. \r\n*** \r\nOт 15.00 часа кандидатът за евродепутат Иван Кръстев ще се срещне с жители на село Никола Козлево в читалището. \r\n*** \r\nВ 12.30 часа кандидатът за евродепутат Крум Дончев ще проведе среща с граждани в град Нова Загора пред Партийния съвет.  \r\n*** \r\nOт 10.00 часа в Дома на културата Велизар Енчев ще се срещне с граждани. \r\n*** \r\nOт 15.00 часа кандидатът за евродепутат Цветелина Пенкова ще се срещне с жители. \r\n*** \r\nOт 12.00 часа на площада в село Гьоврен Цветелина Пенкова ще проведе среща с жители. \r\n*** \r\nOт  11.15 часа в град Сливен в партиен клуб \"Димитър Добрович\" Сергей Станишев ще даде пресконференция. В 11.45 часа той ще направи пешеходен тур по ларгото.   \r\n*** \r\nВ 16.00 часа в град Сливен Крум Донче  ще се срещне с граждани в комплекс \"Национал\". \r\n*** \r\nВ 15.00 часа в Музейния комплекс в град Смядово Иво Христов ще се срещне с граждани. \r\n*** \r\nOт 18.30 часа в салона на народно читалище „Пробуда 1897“ кандидатът за евродепутат от ГЕРБ Ивелина Василева ще се срещне с жители на град Средец. \r\n*** \r\nOт 18.30 часа в град Мъглиж Крум Дончев ще проведе среща с обществеността в Клуба на БСП. \r\n*** \r\nВ 10.30 часа в град Твърдица на ул. Хан Аспарух 13\" Крум Дончев ще проведе среща с граждани. След това, той ще посети картинг пистата до стадиона в града.  \r\n*** \r\nOт 15.15 часа в град Елхово Сергей Станишев ще се срещне с граждани в партийния клуб.  \r\n*** \r\nOт 17.00 часа кандидатите за евродепутати Иво Христов и Иван Кръстев ще дадат пресконференция в Областния предизборен щаб в град Шумен. В 18.00 часа те ще се срещнат с граждани и съсловни организации в Областния предизборен щаб.  \r\n*** \r\nOт 17.30 часа кандидатът за евродепутат Сергей Станишев ще даде пресконференция при шатра на БСП пред Централна поща в град Ямбол. В 18.00 часа в големия салон на НТС, той ще проведе среща с граждани. \r\n*** \r\nOт 15.00 часа в клуб \"Докле е младост\" Велизар Енчев ще се срещне с граждани.", "date": "2019.05.21", "title": "Предстоящи събития в страната за 21 май (Агенция „Фокус“)"}
{"url": "http://www.focus-news.net/news/2019/05/21/2660324/vzglyad-populizmat-na-zelenski-shte-dovede-do-nova-kriza-v-ukrayna.html", "text": "Владимир Зеленски започна своето президентство ефектно, пише руското издание  „Взгляд“ . Във встъпителната си реч той обяви разпускането на Върховната рада и едновременно с това призова парламентаристите да разчистят ръководството на силовите структури. При цялата си ефектност и заявлението за разпускане на парламента, и поръчението към депутатите да разработят нови закони, могат да се окажат едно нищо. Но в „тронната реч“ на Зеленски имаше и моменти, на които трябва да се обърне сериозно внимание.  \r\nВ понеделник се състоя инаугурацията на новия президент на Украйна Владимир Зеленски. Веднага след церемонията той разпусна Върховната рада, като призова депутатите за два месеца да преработят избирателното законодателство, да снемат неприкосновеността си, както и да сменят ръководството на силовите структури – да освободят от длъжност ръководителят на Съвета за сигурност на Украйна, министъра на отбраната и главния прокурор.  \r\nЗа това, че „властта се е сменила“, може да се съди по това, че министърът на отбраната Степан Полторак и ръководителят на Съвета за сигурност на Украйна Василий Грицак вече написаха своите оставки.  \r\nВъпросът за разпускането на Радата, заедно със снемането на неприкосновеността на депутатите, вече е по-сложен. Депутати и политолози вече заявиха, че новия гарант на конституцията вече я е нарушил, както и някои закони, и процедури.   Светлин Божков", "date": "2019.05.21", "title": "„Взгляд“: Популизмът на Зеленски ще доведе до нова криза в Украйна"}
{"url": "http://www.focus-news.net/news/2019/05/21/2660344/nimh-vremeto-shte-e-predimno-slanchevo-na-otdelni-mesta-v-iztochnite-i-planinskite-rayoni-shte-prevali-kratkotraen-dazhd-s-gramotevitsi.html", "text": "Днес ще преобладава слънчево време, след обяд главно над източните и планинските райони ще се развива купеста и купесто-дъждовна облачност, и на отделни места ще превали краткотраен дъжд с гръмотевици. Ще има условия за градушки. Ще духа слаб до умерен вятър от запад-югозапад. Максимални температури между 22° и 27°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nПо Черноморието ще преобладава слънчево време. Около и след обяд ще се развива купеста и купесто-дъждовна облачност и на отделни места, ще има краткотрайни валежи от дъжд. Ще духа слаб до умерен вятър от запад-югозапад. Максимални температури на въздуха: 22°-27°. Температурата на морската вода е 16°-18°. Вълнението на морето ще е около 2 бала. \r\nНад планините ще преобладава слънчево време, след обяд с развитие на купеста облачност, но на отделни места ще превали краткотраен дъжд с гръмотевици. Ще духа до умерен, по билата и временно силен вятър от запад-югозапад. Максимална температура на височина 1200 метра – около 14°, на 2000 метра – около 7°. \r\nАтмосферното налягане ще се задържи по-ниско от средното за месеца.", "date": "2019.05.21", "title": "НИМХ: Времето ще е предимно слънчево, на отделни места в източните и планинските райони ще превали краткотраен дъжд с гръмотевици"}
{"url": "http://www.focus-news.net/news/2019/05/21/2660340/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nДо полунощ, по преминаването на студен атмосферен фронт, мощна купесто-дъждовна облачност ще се развива над Централна България, където на места ще има краткотрайни валежи и гръмотевични бури. Очакват се градушки. Най-силни ще са явленията в централната част от Дунавската равнина. След полунощ явленията ще затихнат и до сутринта над цялата страна облачността ще намалее до незначителна. На 21.05.2019 г ще преобладава слънчево време, след обяд над източните и планинските райони с развитие на купеста облачност, но само на отделни места ще превали краткотраен дъжд. Ще духа до умерен вятър от запад-югозапад. Максимални температури между 22° и 27°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n-\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Алтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nДвижението по АМ „Тракия“ от км 103+000 до км 103+500 км посока София се осъществява в една лента поради ремонт на асфалтовата настилка. Ограничено е движението в активната и аварийната ленти. Движението се осъществява в изпреварващата лента и се регулира с пътни знаци. Срок до 21.05.2019 г. \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nДвижението в тунел „Топли дол“ посока Варна се осъществява в една лента поради ремонтни дейности по осветителната система. Ограничено е движението в активната лента, като движението се осъществява в изпреварващата лента. Срок от 09:30 до 13:00 часа на 21.05,2019 г. \r\nДвижението в тунел „Топли дол“ посока Варна се осъществява в една лента поради ремонтни дейности по осветителната система. Ограничено е движението в активната лента, като движението се осъществява в изпреварващата лента. Срок: от 13:30 до 16:00 часа на 21.05,2019 г. \r\nОбласт Варна: \r\nДвижението в участъка п.в. „Невша“ – п.в. „Ветрино“ от км 375+000 до км 386+000 посока Варна се осъществява с повишено внимание поради косене на тревни площи. Движението се осъществява съобразно създадената организация. Срок 23.05.2019 г; \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г.; \r\nДвижението в участъка п.в „Летище“ – Варна от км 421+500 до км 425+500 посока Варна се осъществява с повишено внимание поради ремонтни дейности на асфалтовата настилка. Срок до 21.05.2019 г.; \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. Срок до 24.05.2019 г. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. включително. \r\nОбласт Разград: \r\nДвижението в участъка Разград – граница обл. Шумен  от км 69+826 до км 93+500 се осъществява с повишено внимание поради частичен ремонт на асфалтовата настилка. Движението участъка се регулира с временна сигнализация и от сигналисти. Срок до 23.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Русе: \r\nДвижението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nДвижението по път І-4 Коритна-Севлиево в участъка от км 0+000 до км 24+000 пътен възел Коритна – Сопот се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок 31.05.2019 г. \r\nДвижението по път І-4 Коритна-Севлиево в участъка от км 27+000 до км 48+000  Сопот - Абланица се осъществява с повишено внимание поради ремонтни дейности по настилката. Срок до 21.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nДвижението в участъка Джулюница – граница ОПУ Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци.Област Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:  \r\nДвижението в участъка Бяла – Полско Косово от км 54+270 до км 65+200 в участъка от гр.Бяла до с.Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Стара Загора: \r\nДвижението по път I-5 с. Ягода - с. Бъдеще  от км 213+800 до км 246+500 в посока Димитровград се извършва двупосочно в една лента поради косене на тревни площи. Срок до 31.05.2019 г. \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка с. Коняво – с. Цървеняно от км 30+000 до км 37+000 се осъществява с повишено внимание поради профилиране на банкети и почистване на наземни окопи. Движението се осъществява в свободните ленти съобразно създадената организация на движение. Срок до 23.05.2019 г.; \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Перник: \r\nДвижението по път I-6 Кюстендил – Радомир от км 43+300 до км 64+800 в участъка граница с област Кюстендил – разклон за с. Върба се осъществява в една лента, поради машинно подравняване на банкети, оформяне на окопи, изкоп под ограничителни системи, в двете направления. Организацията на движение се регулира с пътни знаци. Краен до 23.05.2019 г.   \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт София: \r\nДвижението по път І-6 Златица – Мирково при Челопеч от км 189+340 до км 190+020 се осъществява поетапно в една лента поради изграждане на стационарна контролна единица на електронна система за събиране на таксите за ползване на Републиканската пътна мрежа. Срок до 21.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Драгоман - Сливница от км 20+235 до км 22+018 се ограничава в светлата част на денонощието поетапно в ляво /посока Драгоман/ и дясно /посока Сливница/ платно поради строителни работи и модернизация на пътя. Движението се извършва двупосочно в съседното платно. Срок 21.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; щ \r\nДвижението в участъка Златни пясъци – Варна от км 83+200 до км 100+100 се осъществява с повишено внимание поради изсичане на храсти, оформяне корони на дървета и почистване на отводнителни съоръжения. Движението се осъществява съобразно създадената организация. Срок до 23.05.2019 г. \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 31.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-208: Движението по път III-208 Айтос – Провадия от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: \r\nПът II-29: Движението по път II-29 Аксаково – Любен Каравелово от км 4+000 до км 19+000 се осъществява с повишено внимание поради косене на тревни площи. Движението се осъществява съобразно създадената организация. Срок до 23.05.2019 г.; \r\nПът III-208: Движението по път II-208 Провадия – с. Аспарухово от км 18+000 до км 48+000 се осъществява с повишено внимание поради ремонт на асфалтовата настилка. Движението се осъществява съобразно създадената организация. Срок до 21.05.2019 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 28.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Паничарево – Дупница от км 26+000 до км 36+000 се осъществява с повишено внимание поради почистване на облицовани окопи и профилиране на банкети. Срок до 23.05.2019 г.; \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000 се осъществява с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът II-35: Движението по път II-35 с. Лешница – гр. Троян от км 62+643 до км 71+400 се извършва с повишено внимание поради машинно и ръчно косене на банкети. Водачите да се движат със съобразена скорост. Срок до 23.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности на  пътната настилка. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІII-301: Движението по път III-301 Козар Белене – Левски от км 2+000 до км 5+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3402: Движението по път III-3402 Славяново – Дренов от км 16+000 до км 34+000 се осъществява с повишено внимание поради машинно подравняване на банкети. Срок до 23.05.2019 г. \r\nПът ІII-3501: Движението по път III-3501 Одърне – Каменец от км 24+000 до км 28+000 се осъществява с повишено внимание поради машинно подравняване на банкети. Срок до 23.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: Движението по път II-86 Пловдив - Асеновград от км 14+860 до км 25+150 започва полагането на хоризонтална маркировка на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40км/час и 60 км/час. Сигнализацията ще включва бализи в оста на платното за движение. Срок до 24.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-21: Движението по път II-21 Русе -Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 24.05.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-2102: Движението по път III-2102  Сливо поле –Борисово от км 0+000 до км 3+500 се осъществява с повишено внимание поради  ремонтни дейности  почистване на храсти по пътните банкети. Срок до 24.05.2019 г.  \r\nПът III-2302: Движението по път III-2302 Ветово – Сеново  от км 6+000 до км 26+580 се осъществява с повишено внимание поради ремонтни дейности на  асфалтовата настилка. Срок до 24.05.2019 г.  \r\nПът III-5001: Движението по път III-5001 Две Могили – Широково – Острица - Кацелово от км 6+000 до км 26+000 се осъществява с повишено внимание поради ремонтни дейности на  асфалтовата настилка. Срок до 24.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 28.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 27.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-37 : Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г. \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът III-3009: Движението по път III-3009 Правец - Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 21.05.2019 г. \r\nПът II-66: Движението  по път II-66 с. Подслон - с. Ракитница от км 39+000 до км 80+715 в посока Чирпан се извършва двупосочно в една лента поради косене на тревни площи. Срок до 31.05.2019 г. \r\nПът III-6602: Движението по път III-6602 гр. Стара Загора - с. Сулица от км 0+000 до км 18+600 в посока с. Сл. кладенец, се извършва двупосочно в една лента поради косене на тревни площи. Движението на МПС да бъде с повишено внимание и съобразена скорост. Срок до 31.05.2019 г. \r\nОПУ-Търго", "date": "2019.05.21", "title": "Актуална пътна обстановка"}
{"url": "http://www.focus-news.net/news/2019/05/21/2660329/guardian-upravlyavashtata-koalitsiya-v-avstriya-se-razpadna.html", "text": "Крайнодесният вътрешен министър на Австрия Херберт Кикл беше уволнен в светлината на корупционния скандал „Ибиза“, който погълна австрийската Партия на свободата и доведе до пълен колапс на управляващата коалиция в страната, пише британското издание  „Guardian“ .  \r\nВ отговор на отстраняването на Кикл, останалите министри от Партията на свободата, напуснаха своите постове, сред които са  министрите на отбраната и транспорта.  \r\nОтстраняването на Кикл последва оттеглянето от заеманите постове на лидера на Партията на свободата Хайнц-Кристиан Щрахе, който напусна поста на вицеканцлер след публикуването на видозапис, който показа как предлага изгодни обществени поръчки, в замяна на подкрепа за политическата кампания на партията му.  \r\nНа пресконференция в понеделник австрийският канцлер Себастиан Курц заяви, че е предложил Кикл да бъде отстранен от поста на вътрешен министър, за да бъде осигурено „пълно и прозрачно разследване“ на скандала.  \r\nКурц заяви, че Кикл не е успял да покаже „необходимата чувствителност при справянето с обвиненията“, които се появиха, след като германски медии публикуваха видеозапис на среща между Щрахе и жена, за която се смята, че е племенница на руски олигарх.  \r\nАвстрийските опозиционни партии настояха, че прозрачно разследване на скандала, ще бъде възможно, само ако Партията на свободата оваканти влиятелния пост на вътрешен министър.   Светлин Божков", "date": "2019.05.21", "title": "„Guardian“: Управляващата коалиция в Австрия се разпадна"}
{"url": "http://www.focus-news.net/news/2019/05/21/2660349/zamestnik-ministar-inzh-valentin-yovev-shte-otkrie-residential-forum-2019-v-stolitsata-i-natsionalen-tsentar-po-seizmichno-inzhenerstvo-v-uasg.html", "text": "Заместник-министърът на регионалното развитие и благоустройството инж. Валентин Йовев ще открие Residential Forum 2019. Това съобщиха от пресцентъра на  Министерство на регионалното развитие и благоустройството . Форумът ще започне в 9.00 часа и ще се проведе в Sofia Event Center в столицата.   \r\nВ 16.15 часа заместник-министърът ще открие и Национален център по сеизмично инженерство в Университета по архитектура, строителство и геодезия в София.", "date": "2019.05.21", "title": "Заместник-министър инж. Валентин Йовев ще открие Residential Forum 2019 в столицата и Национален център по сеизмично инженерство в УАСГ"}
{"url": "http://www.focus-news.net/news/2019/05/21/2660320/nezavisimaya-gazeta-zelenski-iska-da-sazdade-nova-sistema-na-vlastta-v-ukrayna.html", "text": "В първите си минути, като президент, Владимир Зеленски заяви, че е готов на всичко заради мира, пише изданието  „Независимая газета“ . Президентът уточни, че „всичко“ не означава отказ от украински територии. Преминавайки в своето изказване на руски език, той на практика предложи преговори на руското правителство.  \r\n„Аз съм уверен, че прекрасна първа стъпка за начало на диалог ще стане връщането на всички пленени украинци“, заяви Зеленски.  \r\nПървата президентска реч на Зеленски изненада мнозина, и като стилистика, и като съдържание. Държавният глава говори разбираемо, без патос, обръщаше се към редовите граждани на разбираем език. Няколко пъти премина на руски език. В частност, когато говореше за необходимостта от завършване на войната в Донбас, Зеленски подчерта, че вижда като своя първа задача на президентския пост, прекратяването на огъня в региона.  \r\n„Аз не се страхувам да взимам трудни решения, аз съм готов да загубя своята популярност, своите рейтинги и ако е необходимо, аз съм готов без колебания да загубя своя пост, само за да настъпи мир…Без да губя наши територии. Никога“, заяви Зеленски.  \r\nВ парламентарната зала настъпи напрегната пауза, след думите на президента.  \r\nКакво може да бъде съдържанието на преговорите за мир, с какъв нов екип ще провежда тези преговори, на какви отстъпки са готови от екипа на Зеленски заради мира – всички тези въпроси останаха без отговор. Новият президент кратко обозначи „червената линия“, която няма да премине.  \r\n„И Крим, и Донбас, това е наша украинска земя. Където ние загубихме най-важното. Това са хората“, заяви Зеленски.  \r\nЗа разрива на връзките Зеленски още в предизборната кампания обвиняваше предишната власт. Той има намерение да я смени изцяло.   Светлин Божков", "date": "2019.05.21", "title": "„Независимая газета“: Зеленски иска да създаде нова система на властта в Украйна"}
{"url": "http://www.focus-news.net/news/2019/05/21/2660345/veliko-tarnovo-ministrite-mladen-marinov-i-desislava-taneva-shte-napravyat-ogled-na-myasto-na-shtetite-prichineni-ot-intenzivnite-valezhi-v-rayona-na-svishtov.html", "text": "Министрите на вътрешните работи Младен Маринов и на земеделието, храните и горите Десислава Танева и директорът на ГД \"Пожарна безопасност и защита на населението\" главен комисар Николай Николов ще посетят Свищов. Това съобщиха от пресцентъра на  МВР . Те ще направят оглед на място на щетите, причинени от интензивните валежи в района. За 08.30 часа в сградата на Общината е насрочена работна среща. След нея са предвидени изявления за медиите.", "date": "2019.05.21", "title": "Велико Търново: Министрите Младен Маринов и Десислава Танева ще направят оглед на място на щетите, причинени от интензивните валежи в района на Свищов"}
{"url": "http://www.focus-news.net/news/2019/05/21/2660347/sdvr-predpriema-merki-za-ohrana-na-obshtestveniya-red-vav-vrazka-s-predstoyashtata-futbolna-sreshta-na-pfk-levski-i-pfk-tsska-sofiya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби днес от 18.00 часа на Национален стадион ”Васил Левски”. Това съобщиха от  пресцентъра на МВР .  \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).  \r\nАнгажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.   \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.00 часа. В деня на провеждане на футболния мач,  билети на касите на Национален стадион „Васил Левски“ няма да се продават.  \r\nВъв връзка с провежданото спортно мероприятие, в следобедните часове е възможно  да възникне временно затруднение в движението в централната градска част.", "date": "2019.05.21", "title": "СДВР предприема мерки за охрана на обществения ред във връзка с предстоящата футболна среща на ПФК ”Левски“ И ПФК „ЦСКА-София“"}
{"url": "http://www.focus-news.net/news/2019/05/21/2660351/kathimerini-nova-demokratsiya-vodi-s-63-na-siriza.html", "text": "Основната опозиционна гръцка партия „Нова Демокрация“ (НД) води с 6,3% пред управляващата СИРИЗА, показват данните от проучване на общественото мнение, проведено от социологическа агенция ALCO за телевизия Open, пише електронното издание на вестник  Kathimerini . \r\nНД би получила 29,9% от гласовете на избирателите, ако парламентарните избори бъдат проведени днес, докато управляващата партия на премиера Алексис Ципрас ще остане с 23,6%, а лявоцентристката „Движение за промяна“ и радикално дясната „Златна Зора“ – по 5,7%. \r\nБившият коалиционен партньор „Независимите гърци“ (АНЕЛ), центристката „То Потами“ (Реката) и Съюзът на центристите не се очаква да влязат в парламента, като неопределените са 12,7%. \r\nУчастниците също така заявиха, че интензивната конфронтация между СИРИЗА и НД не е в полза на нито една от страните (37%), докато 20% смятат, че тя ще бъде от полза за СИРИЗА. \r\nДруги 33% от запитаните смятат, че НД ще спечели изборите за ЕС с малка разлика от управляващата партия, докато само 17% смятат, че СИРИЗА ще спечели с малка или голяма преднина от основната опозиция. \r\nПревод и редакция:", "date": "2019.05.21", "title": "Kathimerini: „Нова Демокрация“ води с 6,3% на СИРИЗА"}
{"url": "http://www.focus-news.net/news/2019/05/21/2660350/pravoslavnata-tsarkva-pochita-pametta-na-sv-sv-konstantin-i-elena.html", "text": "Православната църква почита паметта на Св. св. Константин и Елена. Константин е най-значимият император в историята на християнството, има огромна роля за неговото каноническо утвърждаване и налагане. Църквата празнува в негова чест и в чест на майка му Елена. Свети Константин и Елена се изобразяват на иконите прави от двете страни на кръста разпятие, който държат, с корони и скъпоценни камъни, с ореола на светците.  \r\nКонстантин поел престола от баща си Констанций, когато бил на 34 години. Управлявал без насилие, с разбиране към вярата на християните, с толерантност и отзивчивост. Когато Италия страдала под тежкото управление на Максенций, народът се помолил на Константин за помощ и той се отправил към Рим, за да я даде. Войската му била далеч по-малобройна. Изходът от битката бил твърде опасен, но в нощта преди сражението император Константин видял на небето изписан кръст и надпис „С това ще победиш!\". Всички, които видели кръста, употребяван за смъртно наказание на най-безчестни хора, го приели като лоша поличба, но императорът знаел, че това бил знак Божи. Още същата нощ Господ се явил на Константин и му заповядал да направи знамена с формата на кръст и да изобрази кръстове на бойните доспехи на войниците си. Всичко заповядано било изпълнено. С кръстовете напред се втурнал в битката. Отпорът на римляните бил бързо сломен, сам римският цезар се удавил в Тибър. Народът на Рим обявил Константин за свой император. По този начин той обединил Римската империя, дал спокойствие на християнския свят, върнал иззетите по-рано земи, разрешил строежа на храмове, сам приел християнството и направил много за официалното му налагане. Починал на 65-годишна възраст, през 337 г., в Никодимия. Мощите му тържествено били пренесени в Цариград, в построената специално за него църква „Свети апостоли\". Майката Елена много преди сина си приела христовата вяра. В Йерусалим тя открила животворния кръст Господен и построила няколко храма -в Йерусалим, Витлеем, Елеонската планина. Много по-късно, през 1200 г., открили мощите й в един гроб със сина й. За лечителската сила на тленните й останки православният свят разказва чудеса.  \r\nНа този ден се ходи в църкви и манастири, оставят се за здраве дарове на иконите на Константин и Елена: кърпи, ризи, чорапи или животни -агне, теле и пр. Ходи се на лековита вода (аязмо), мият се лицата за здраве и хубост. Момите изнасят дара си и го изтупват. Така се вижда колко са работливи. На места търговците празнуват Константин и Елена като свои покровители. В Странджанско на този ден са играли нестинари. Първото писмено описание за тях и за обичая прави П. Р. Славейков. Подробно са изследвани и описани и от големия български фолклорист академик Арнаудов. В „Студии върху българските обреди и легенди\", т. 1, той пише: „Аязмото, дето стават игри и богослужения, се намира обикновено извън село, често сред гората; тя е обиколена от стари дървета и с приспособления за клане на курбан. Тук стават боричкания, надбягвания, хора, слагат се трапези; тук се пие и пее до вечерта, когато отново процесията се туря в движение към село, дето ще стане нощното огнеиграене... Когато се заиграе по нестинарски едно буйно хоро назад и напред, настъпил е моментът за навлизане в жаравата. Онези, които се усетят тогава „прихванати \", напускат бързо хорото, момите обикновено - най-напред, събличат дрехи, за да останат само по риза и бели гащи, или пък не се събличат, а само се събуват боси и нагазват в огъня. Преди това те биват прикаждани от някоя стара жена с тамян, който те жадно поглъщат; палят вощена свещ и се кръстят; тъпанарите отиват да думкат при тях, сякаш настройвайки ги още по-силно; и някой им подава или те сами грабват - опашатата икона, която държат в ръце, когато газят в огъня... \". Нестинарството се счита за Божия дарба. Изпадналите в транс нестинари, предимно жените, вещаят и предсказват времето, което идва, дали се задават радостни и сити дни или болести, скъпотия и глад. Предсказват за отделни лица, но и за цялото село. Загледани надалеч, сякаш в отвъдното, нестинарите твърдят, че получават виденията си свише, не могат да си ги обяснят, но всички им вярват. Главният нестинар получава това звание по наследство. И само той може да предаде на другите нестинари силата и магията на вдъхновението. Неговата къща е свята, там е параклисът с икони на Света Богородица с Младенеца на ръце, а също и на св. цар Константин и царица Елена. Тези икони той прекадява пред насъбралите се в дома му нестинари още с настъпването на Костандовския месец на 1 май, а с това предава и силата на светците върху нестинарите. Една от предпоставките за обредно посвещаване на нестинарите е задължителният пост. Те не пият алкохол, въздържат се от всяка лоша мисъл или действие. Особено място в празника заема нестинарският, „светият\" тъпан, който през цялата година се пази в черквата при иконата на св. Константин - и той по-стар от вековете, и той предаван от поколение на поколение чак от митичните дни на началото на т. нар. свещена човешка история. Огънят, символ на слънчевия диск, на горещото лятно слънце, свързва този ден и с вълшебната притча за самоволната жертва, която е най-скъпа на Бога. Еленът, който върху безсмъртните си рога сякаш носи кръста на Спасителя и неговата душа, винаги на този ден слизал от планината, за да бъде принесен в жертва. Една година само закъснял, защото трябвало да нахрани малките си. А когато се появил на оброчището, хората дори не го изчакали да си отпочине. Заклали го потен и уморен от бързане, не почели светостта на неговата жертва. Оттогава той престанал да идва, а с него престанало и плодородието по земите им. Смята се за тежък празник и не се работи.  \r\nНа този ден празнуват всички с имена: Константин и Константина и техните производни: Койно, Койо, Койчо, Коста, Костадин, Костадинко, Костан, Косте, Кос-тил, Костин, Което, Костя, Косьо, Коци, Коцо, Кочо, Кунчо; Койка, Койна, Кона, Костадина, Костадинка, Костана, Костанда, Костанка, Костанца, Кота, Коца, Кочка, Кунка; Дико (може и от Димитър) Дило, Дине, Динко, Дино, Диньо, Динчо, Дито, Дицо, Дичо; Дина, Диница, Динка, Таке, Таки (Костаки), Тако, Такуш, Тино, Тине, Тинко, Тинчо . \r\nНа този ден празнуват всички с имена: Елена, Еленко и техните производни: Ела, Елеана, Елен, Елени, Еленица, Еления, Еленка, Ели, Елиана, Елитна, Елинка, Елица, Елка, Елкана, Ена, Еника; Елен, Еленчо, Елин, Елинчо, Елкин, Елко, Ело, Ельо, Елчо Илона, Илонка (унгарски), Лена, Лени, Ленка, Леночка, Ленуца, Ленча, Ленче; Лено, Ленко, Ленто, Ленчо, Леньо.", "date": "2019.05.21", "title": "Православната църква почита паметта на Св. св. Константин и Елена"}
{"url": "http://www.focus-news.net/news/2019/05/21/2660355/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhiteli-na-sredets.html", "text": "От 18.30 часа кандидатът за евродепутат от ГЕРБ Ивелина Василева ще се срещне с жители на град Средец. Това съобщиха от пресцентъра на  ПП ГЕРБ . Срещата ще се проведе в салона на народно читалище „Пробуда 1897“, което се намира на площад „България 1“.  В рамките на дискусията ще бъдат обсъдени по-значимите реализирани и предстоящи проекти в общината, както и  акцентите в предизборната кампания.", "date": "2019.05.21", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жители на Средец"}
{"url": "http://www.focus-news.net/news/2019/05/21/2660352/sport-abramovich-smenya-sari-sled-finala-na-liga-evropa.html", "text": "Собственикът на Челси Роман Абрамович ще уволни мениджъра Маурицио Сари след финала в Лига Европа срещу Арсенал в Баку. Руският олигарх ще стори това независимо от изхода на срещата, като причината за това са напрегнатите отношения на Сари с феновете, твърди италианският журналист Джанлука ди Марцио. Той повтаря вече появилата се информация, че мястото на Сари ще бъде заето от легендата на Челси Франк Лампард, който в момента е начело на Дарби Каунти. Очакванията са именно 40-годишния бивш футболист да върне благоразположението на привържениците. Лампард има 648 мача и рекордните 211 гола за Челси.", "date": "2019.05.21", "title": "Спорт: Абрамович сменя Сари след финала на Лига Европа"}
{"url": "http://www.focus-news.net/news/2019/05/21/2660354/denyat-21-may-v-balgarskata-istoriya.html", "text": "Православната църква почита паметта на св. св. Константин и Елена. Денят е празник и на нестинарите. На 21 май 1894 г. вестник  \"Свободно слово\" публикува програмата на правителството на Съединената легална опозиция начело с Константин Стоилов: демократизиране на управлението и възстановяване на гражданските права. През 1911 г. в сражение с турския аскер край село Журче, Демирхисарско, загива войводата от Крушово Блаже Биринчето. На този ден през 1920 г. е съставено самостоятелно правителство на БЗНС начело с Александър Стамболийски. През 1968 г. Политбюро на ЦК на БКП приема решение за написване на многотомна история на България, като вниманието се насочва и към \"проблемите на образуването и утвърждаването на българската нация, към националноосвободителното движение и културен възход на българския народ през Възраждането; към изграждането на българската държава след Освобождението в 1878 и борбите на българския народ за национално обединение\".  Димитър Воев- поет и музикант, Кирил Любомиров Топалов - литературен критик, белетрист и драматург, Павел Иванов Герджиков – оперен певец, езиковедът Константин Петров Попов, Стефанов Янков - поет, критик и преводач, политикът Димитър Манолов Нейков, Борис Иванов Бакалов–поет и юрист, Тодор Марков Марков - генерал-майор от българската армия.   актрисата Златина Иванова Недева.    2014 г.  \r\nГеорги Аспарухов е награден посмъртно от президента Росен Плевнелиев с орден „Стара планина“ първа степен „за изключително големите му заслуги в областта на спорта“. \r\nВаня Гешева е наградена от президента Росен Плевнелиев с орден „Стара планина“ първа степен „за изключително големите ѝ заслуги в областта на спорта“. \r\nИвана Тодорова е наградена от президента Росен Плевнелиев с орден „Стара планина“ първа степен „за изключително големите ѝ заслуги в областта на спорта“. \r\nСтоян Хранов е награден от президента Росен Плевнелиев с орден „Стара планина“  втора степен „за изключително големите му заслуги в областта на спорта“. 2012 г.  \r\nВ Чикаго приключва най-голямата в историята на НАТО среща на върха. Българският президент Росен Плевнелиев обявява, че България ще финансира Афганистанските сили за сигурност с 500 хил. долара годишно след 2014 г. 2008 г.  \r\nКонстантин Павлов е награден с орден Св. св. Кирил и Методий“ огърлие „за особено значимите му заслуги за развитието на културата и изкуството“ 2006 г.  \r\nЧленове на партия “Атака” се събират в Пловдив, в очакване привържениците на Мендерес Кунгюн да се появят в хотел “Тримонциум”, където се очаква да бъде учредена организация на турското малцинство. Активистите на “Атака”, водени от Павел Шопов, очакват пресконференцията на Кунгюн, който обаче не се е появява. На 19 февруари 2006 г. в декларация до парламента и посланиците на всички европейски държави у нас сдружението \"Миллет Тракия\" и Националната асоциация на малцинствата искат регламентиране чрез нарочен запис в Конституцията на турско национално малцинство в България. Авторът на декларацията Мендерес Кунгюн заявява, че в България има етническа криза, а ДПС е \"туморно образувание в политическата система, което трябва да бъде отстранено хирургически преди влизането ни в ЕС\". Някои от основните искания в декларацията са турският език да стане втори официален език в държавата, правителството публично да декларира, че българските граждани имат право на свободно народностно самоопределение, статутът на политическите права и задълженията на малцинствата да се уреди със специален закон за малцинствата, да отпадне конституционната забрана за учредяване на етнически партии, да се открие Държавен турски университет с цел закрилата на езиковото и културното наследство на турското малцинство и изучаването на турски език да стане задължително за всички български граждани, които се самоопределят като турци. Скоро след обявяване на подписката ВМРО сезира прокуратурата и прокурорът Димитър Димитров образува преписка по този сигнал. В началото на май тази година Мендерес Кунгюн обявява, че в края на месеца в Пловдив ще бъде създадена нова организация на турското малцинство, която няма да има нищо общо нито с Движението за права и свободи, нито с добилата лоша слава националистическа партия на Адем Кенан “Турска демократична партия”. Учредители на новото политическо сдружение са Мендерес Кунгюн и още 50 души. Кунгюн е бивш активист на СДС и съветник от НДПС. Новото турско обединение има за цел да защитава интересите на малцинствата и да се бори за тяхната интеграция в обществото. Според инициаторите организацията \"стъпва\" изцяло върху Европейската конвенция за малцинствата. \r\nНа 18 май 2006 г. областният организатор на ВМРО - Пловдив Георги Шопов изпраща сигнал до Главния прокурор на Република България, Районна прокуратура Пловдив, началника на РДВР - Пловдив и кмета на район \"Централен\", за опитите на Мендерес Кунгюн да учреди на 21 май, от 12 часа, в зала \"Пълдин\" на хотел \"Тримонциум\", национална организация на турското малцинство в България. Протестът е срещу опита за създаване на организация на етнически признак, което води до подклаждане на етническа и религиозна омраза. Част от ръководството на ВМРО се срещна с главния прокурор Борис Велчев. Той казва, че не толерира подобни прояви и те ще бъдат следени. \r\nНа 20 май 2006 г. ръководството на хотел “Тримонциум” обявява, че няма да разреши в него да се състои срещата за учредяване на партията, инициирана от Кунгюн. 2006 г.  \r\nВ 10.00 часа в София официално е открит католическият храм “Свети Йосиф”. Гост на откриването на катедралата в София е държавният секретар на Ватикана Анджело Судано. На церемонията присъстват вицепрезидентът Ангел Марин, министрите Меглена Кунева, Радослав Гайдарски и Стефан Данаилов, столичният кмет Бойко Борисов, Видинският митрополит Дометиан, Русенският митрополит Неофит, главният секретар на Светия синод архимандрит Наум, ръководителят на делегацията на Европейската комисия в България Димитрис Куркулас, апостолическият нунций Джузепе Леанца, заместник-главният мюфтия Шенол Али, български католически епископи и свещеници, дипломати, католици от страната и чужбина. 2005 г.  \r\nЛидерът на БЗНС Анастасия Мозер е удостоена с указ на президента на Франция Жак Ширак с ордена “Лежион Донер” за забележителна политическа кариера и приносите й на политик за европейската кауза. 2002 г.  \r\nПрезидентът Георги Първанов награждава с орден \"Стара планина\" - първа степен академик Благовест Сендов - за заслугите му към Република България в областта на образованието и науката и по случай неговата 70-годишнина, Вили Цанков - за изключителния му принос към българската култура и по повод неговата 50-годишна творческа дейност, Марко Ганчев - за изключителния му принос към българската култура и по повод неговата 70-годишнина, акад. Николай Тодоров – за изключителния му принос за развитието на българската наука, за активната му преподавателска и обществена дейност и по повод неговата 80-годишнина, акад. Никола Попов – за изключителния му принос за развитието и съхраняването на българската наука и висше образование, за активната му научна, преподавателска и обществена дейност, по повод неговата 80-годишнина и по случай 24 май – Деня на българската просвета и култура и на славянската писменост, Любка Рондова – за изключителния й принос към българската култура, по повод навършването на 40 години творческа дейност и по случай 24 май – Деня на българската просвета и култура и на славянската писменост, Лиляна Барева – за цялостното й творчество в областта на музикалното изкуство и по повод нейната 80-годишнина и на Йосиф Цанков (посмъртно) - за изключителните му заслуги към българското музикално изкуство. Орденът получава неговата дъщеря Анастасия Стоянова. Президентът награждава с орден “Стара планина”- втора степен, Любен Кулишев - за неговите заслуги към външната политика на Република България и по повод 80 години от рождението, и Елка Деспотова – за големите й заслуги в областта на преподавателската дейност и по случай 24 май – Деня на българската просвета и култура и на славянската писменост. \r\nОрден “Мадарски конник” – първа степен получава Марк Войлстеке – генерален директор на Колежа на Европа в Брюж. Орденът му се връчва за големите му заслуги за подготовката на българската администрация в процеса на присъединяването на страната към Европейския съюзи и по повод неговата 55 годишнина. 2001 г.  \r\nСлед поправките в закона за достъпа до досиетата на бившата Държавна сигурност Комисията по досиетата оповестява, че 129 народни представители в парламентите от 1990 г. до момента са били щатни или нещатни сътрудници на ДС или на Разузнавателното управление при Генералния щаб на армията. Безспорни доказателства за принадлежност към бившата ДС има за 52-ма депутати. За 51 картотекирани лица липсват лични и работни дела. За 21 няма безспорни доказателства за принадлежност към бившата ДС. Проверени са 1225 народни представители от VII Велико народно събрание и от XXXVI, XXXVII и XXXVIII обикновено народно събрание. Съгласно закона е решено да бъдат огласени имената на лицата с безспорни доказателства. За тези хора са намерени подписани от тях декларации за сътрудничество, написани лично агентурни донесения и разписки за получени от ДС възнаграждения. 1997 г.  \r\nXXXVIII Народно събрание гласува новия кабинет, оглавен от лидера на СДС Иван Костов. Иван Йорданов Костов е икономист, математик, политически и държавен деец. Роден е на 23 декември 1949 г. в София. През 1974 г. завършва висше образование във Висшия икономически институт \"Карл Маркс\" - София. Същата година става асистент в същото учебно заведение. Пет години по-късно става главен асистент в катедра \"Научен комунизъм\" на Висшия машинно-електротехнически институт \"Вл. Илич Ленин\", София. През 1982 г. завършва второ висше образование в СУ \"Св. Климент Охридски\", специалност \"Математическо моделиране на икономическите процеси\". \r\nСлед 10 ноември 1989 г. се включва активно в обществено-политическия живот на страната. Избран е за председател на Националния координационен съвет на Съюза на демократичните сили (СДС) в края на април 1994 г., а на XI национална конференция (2000 г.) е преизбран. Заема и отговорни държавни постове: министър на финансите в правителството на Димитър Попов (1990-1991 г.). Същия пост заема и в правителството на Филип Димитров (1991-1992 г.). Депутат е в VII Велико народно събрание и в ХХXVII, ХХXVIII и ХХXIX Народно събрание. Министър-председател е на България (1997-2001 г.). След загубата на парламентарните избори от ОДС през юни 2001 подава оставка и от лидерския пост на СДС. След като за лидер на СДС е избрана Надежда Михайлова, през 2004 г. Иван Костов оглавява групата народни представители, които се отделят от СДС в нова парламентарна група на ОДС, а по-късно основава партията Демократи за силна България, която участва в парламентарните избори през 2005 г. От 11 юли 2005 г. е депутат в XL НС, председател е на ПГ “Демократи за Силна България”. 1939 г.  \r\nФиларет Ловчански е избран за ловчански митрополит. Светското му име е Атанас П. Атанасов. Той е роден във Варна на 26 октомври 1901 г. Духовникът завършва гимназия в родния си град и Богословския факултет в СУ \"Св. Климент Охридски\". Служи като проповедник във Варненско-Преславската митрополия. В края на януари 1930 г. приема монашество и от есента на 1933 г. е протосингел при неврокопския митрополит. През 1935 г. и първата половина на 1936 г. Филарет Ловчански е на специализация в Страсбург. След завръщането си е протосингел в Софийската митрополия. В края на октомври 1938 г. е ръкоположен за епископ Знеполски. Умира на 28 юни 1960 г. 1930 г.  \r\nЗа първи път се отбелязва деня на Пазарджик. Празникът на града се чества в деня на Св. св. Константин и Елена. 1922 г.  \r\nПред дома му в центъра на София е убит Александър Греков, председател на Народния сговор и директор на в. \"Слово\". Той е роден в София на 5 декември 1884 г. и е син на Димитър Греков. Завършва право в Париж и се отдава на дипломатическа дейност. След приключването на Междусъюзническата война 1913 г. е включен в състава на българската делегация, която води преговорите в Цариград за подписване на мирен договор между България и Турция. След началото на Първата световна война 1914–1918 г. Греков оглавява Българската легация в Париж, а по-късно в Стокхолм. След подписването на Солунското примирие 1918 г. той е български дипломатически представител в Берн. През 1919 г. е изпратен като комисар към щаба на междусъюзническото управление в Западна Тракия. Поради несъгласие с политиката на БЗНС си подава оставката през 1920 г. и насочва вниманието си към журналистическата и обществената дейност. През 1921 г. е един от създателите на Народния сговор. В организацията влизат безпартийни дейци и запасни офицери, които са против управлението на БЗНС и левите сили. Ролята на централно ръководство играе Софийският комитет, начело на който застава Греков. В края на 1921 г. и началото на 1922 г. се учредяват местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април започва да излиза и печатният и орган – в. \"Слово\". След убийството на Ал. Греков през май 1922 г. на негово място е издигнат проф. Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г. 1920 г.  \r\nСъставено е самостоятелно правителство на БЗНС начело с Александър Стамболийски. Кабинетът съществува до 9 юни 1923 г. В него Стамболийски е и министър на външните работи и изповеданията и управляващ Министерството на войната. 1894 г.  \r\nВестник \"Свободно слово\" публикува програмата на правителството на Съединената легална опозиция начело с Константин Стоилов: демократизиране на управлението и възстановяване на гражданските права. Когато на 18 май княз Фердинанд приема 15-тата оставка на Стефан Стамболов, опозиционните сили в страната са ясно очертани. Крайните русофили, които са противници на режима, са в криза, тъй като Драган Цанков е в емиграция, а Петко Каравелов в затвора. През 1893 г. обаче се създава и нов опозиционен център, групиран около Константин Стоилов, Григор Начович и Димитър Тончев. Още преди май 1894 г. монархът постепенно създава контакти с тези политически дейци. След 1892 г. Фердинанд вече не иска до стои в сянката на Стамболов. Така той установява контакт с опозицията и извършва известна предварителна подготовка за идването й на власт. След преговори и консултации е съставен коалиционен кабинет начело с Константин Стоилов. Липсата на единодействие между коалиционните партньори личи и на парламентарни избори през септември. Голяма част от депутатите обявяват принадлежността си към формираната през лятото Народна партия. В продължение на 5 години тя управлява страната, чрез назначения през декември втори кабинет на Константин Стоилов. 1865 г.  \r\nСформира се чета в жилището на Георги Раковски, в която участват Раковски, Стефан Караджа, Хаджи Димитър и други. 1853 г.  \r\nСлед като изтича даденият в руския ултиматум срок, княз Александър Меншиков напуска Цариград с целия персонал на руското посолство. На 1 май 1853 г. представители на цариградските българи му предават прошение, в което поставят въпроса за независима българска църква и право на обучение на български език. В средата на май князът връчва ултиматум на Високата порта, в който се настоява Русия да получи правото да покровителства православната църква в Османската империя. В ултиматума се настоява и за смяна на министъра на външните работи Фуад паша, който е обвинен в некоректно отношение към Петербург. На следващия ден Висшият съвещателен съвет на Османската империя, председателстван от Мустафа Решид паша, отхвърля руските искания. От 46 светски и духовни сановници, участвали в заседанието, само трима гласуват за изпълнение на руския ултиматум. На основата на взетото решение Високата порта отказва да изпълни исканията на Николай І, което на практика означава нова война между Русия и Турция. Руският адмирал Меншиков е адютант на Александър I през 1812 г. Заема и длъжностите вицеадмирал, губернатор на Финландия през 1831 г и министър на войната през 1836 г. В началото на Кримската война (1853-1855 г.) княз Меншиков е назначен за губернатор на Крим. Войските му търпят поражение в битките при Алма и Акерман. На тази дата са родени: 1965 г.  \r\nРоден е Димитър Воев, български поет и музикант. 1943 г.  \r\nРоден е Кирил Любомиров Топалов - български литературен критик, белетрист и драматург. Завършва българска филология в СУ “ Св. Климент Охридски” (1968 г.). Автор на сценариите на игралните филми “Бъди благословена” (1978 г.), “Бягай … обичам те” (1979 г.) и пиесите: “И есен идат щъркели”, “Притча за Философа”. Съчинения: “Споделено за поезията” (1975 г.), “Бягай … обичам те” (1976 г.), “Бунтовна светлина” (1978 г.), “Бъди благословена” (1979 г.), “Петко Славейков” (1979 г.), “Проблеми на възрожденската поетика” (1979 г.), “Оттук до хоризонта” (1979 г.). 1907 г.  \r\nРоден е Константин Петров Попов – български езиковед. През 1934 г. завършва славянска филология в СУ “Св. Климент Охридски”. Специализира славистика в Германия (1942-1943 г.). Автор е на: \"Говорът на с. Габаре, Белослатинско\" (1956 г.), \"Лексика и фразеология на П. Р. Славейков\" (1958 г.), \"Съвременен български език. Синтаксис\" (1962 г., 4 изд. 1979 г.), \"Синтактичното съгласуване в българския език\" (1964 г.), \"По някои основни въпроси на българския книжовен език\" (1973 г.), \"Местните имена в Разложко\" (1979 г.), \"Научното дело на видни български езиковеди от миналото\" (1981 г.) и др. 1938 г.  \r\nРоден е Павел Иванов Герджиков – оперен певец. Образованието си той получава в Музикалната академия в София, специалност \"Оперно пеене\" при Анна Тодорова и Илия Йосифов. На сцената на Националния академичен театър за опера и балет дебютира през 1960 г. в ролята на Георги Грозника в \"Янините девет братя\" от Л. Пипков. Герджиков талантливо съчетава певческото с драматичното изкуство. Тридесет години той е солист в Националната опера. От 1972 г. е хоноруван преподавател по актьорско майсторство в Международната академия. Герджиков има над 100 роли в различни опери. По-известни от тях са Фигаро в \"Сватбата на Фигаро\" от Моцарт, Дон Жуан в \"Дон Жуан\" от Моцарт, Папагено в \"Вълшебната флейта\" от Моцарт, Дон Алфонсо в \"Така правят всички\" от Моцарт, Д-р Бартоло и Дон Базилио в \"Севилският бръснар\" от Росини, Мустафа в \"Италианката от Алжир\", Дандини в \"Пепеляшка\" от Росини, Дулкамара в \"Любовен елексир\", Мефистофел в \"Фауст\" от Гуно, Галицки в\"Княз Игор\" от Бородин, Гремин в \"Евгений Онегин\", Варлаам в \"Борис Годунов\", Фолстаф във \"Фолстаф\", Ивайло в \"Ивайло\" от М. Големинов, Крумов в \"Антигона’43\" от Л. Пипков, Найден в \"Майстори\" от П. Хаджиев и др. Има десетки грамофонни записи, компактдискове и стотици записи в БНР и чужди радиостанции. Гастролира в почти всички европейски страни, Япония и Австралия. Като режисьор Герджиков поставя над 40 заглавия в оперетни театри в София, Варна, Русе и Бургас. Присъдени му са международните награди \"Енеску\" през 1961 г., \"Млади оперни певци\" през 1963 г. и \"Еркел\" в Будапеща през 1965 г. 1894 г.  \r\nРоден е Константин Стефанов Янков - български поет, критик и преводач. Завършва право в СУ “Св. Климент Охридски” през 1920 г. В периода 1937-1938 г. е кмет на Плевен. Константин Янков е автор на студии за Теодор Траянов, Асен Златаров и др. Превежда и пише статии за Фридрих Ницше, Уилям Шекспир, Джордж Байрон, Оскар Уайлд и др. В отделна книга излиза преводът му на пиесата “Соната на призраците” (1976 г.) от А. Стриндберг. 1884 г.  \r\nРоден е Димитър Манолов Нейков– български политик, един от ръководителите на БРСДП. 1883 г.  \r\nРоден е Борис Иванов Бакалов – български поет и юрист. Автор е на антологията \"Отломки\" (1908 г., псевдоним Б. Ясенов). Негови творби са още \"Помен\" (1930 г.), \"Некролог\" (1931 г.), \"Тъга\" (1938 г.). 1870 г.  \r\nРоден е Тодор Марков Марков - генерал-майор от българската армия. През 1888 г. той завършва Пловдивската мъжка гимназия, през 1891 г. Военното училище в София, през 1893 г. топографска и кавалерийска школа и висш офицерски курс три години по-късно. През 1902 г. завършва Николаевската академия на Генералния щаб в Санкт Петербург. Започва службата си като офицер в 1. конен Софийски полк през 1891-1899 г. През Балканската война (1912-1913 г.) Марков е началник-щаб на конната дивизия. Произведен е в звание полковник на 1 ноември 1913 г. и е изпратен като военен аташе в Цариград. Там остава до 1916 г. След това е командир на 5. конна бригада, с която воюва в Добруджа, при Тутракан и Силистра. От 1916 г. е началник-щаб на Първа армия воюва на Македонския фронт. От юли 1917 г. до края на войната е началник на 1. конна дивизия и инспектор на кавалерията. На тази дата умират: 1941 г.  \r\nУмира Златина Иванова Недева – българска актриса. Участва в пиесите: \"Възкресение\" \"Призраци\" и др. Като режисьор в Народния театър поставя пиесите: \"Сафо\", \"Съвест\", \"Медея\", \"Възкресение\", \"Терез Ракен\" и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.21", "title": "Денят 21 май в българската история"}
{"url": "http://www.focus-news.net/news/2019/05/21/2660357/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 21 май. Това съобщиха от пресцентъра на  дружеството . \r\nВъв връзка с ремонт на уличен водопровод и монтаж на спирателен кран на ул. „Ясен“ във вилна зона „Банкя, гр. Банкя“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: кв. „Вердикал“; вилна зона „Банкя“; гр. Банкя. По време на спирането ще бъде осигурено алтернативно водоснабдяване с водоноски на ул. „Восток“ №2, ул. „Петко Д. Петков“ и ул. „Царибродса“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. св. Кирил и Методий“ ъгъла с ул. „Александър Стамболийски“. \r\nВъв връзка с монтаж на пожарен хидрант на ул. „Позитано“ в жк. „Разсадника - Коньовица“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Позитано“ от ул. „Алеко Туранджа“ до ул. „Троян“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ бл. 80. \r\nВъв връзка с подмяна на сградно водопроводно отклонение на ул. „Обреща“ в кв. „Горубляне“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Обреща“ , по ул. „Самоковско шосе“ от ул. „Обреща“ до ул. „Цариградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща “ ъгъла с ул. „Самоковско шосе“. \r\nВъв връзка с изграждане на сградно водопроводно отклонение на ул. „Магнолия“ жк. „Надежда“ 1 се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Магнолия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнолия “ ъгъла с ул. „Любородие“. \r\nВъв връзка с прекъсване на сградно водопроводно отклонение на бул. „Симеоновско шосе“ в кв. „Симеоново - север“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Св. Мария Магдалена“ от бул. „Симеоновско шосе“ до ул. „Босилек“ и ул. „Поп Пейо“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Св. Мария Магдалена“. \r\nВъв връзка с прекъсване на сградно водопроводно отклонение на ул. „Мичман Тодор Саев“ в кв. „Кръстова вада“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Мичман Тодор Саев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мичман Тодор Саев“№15. \r\nВъв връзка с изграждане на сградно водопроводно отклонение на ул. „Кремиковско шосе“ в кв. „Кремиковци“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ЗСК „Кремиковци“, жп гара Кремиковци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кремиковско шосе “. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/21/2660353/sofiya-16-godishno-momche-e-naragano-s-nozh-sastoyanieto-mu-e-tezhko.html", "text": "16-годишно момче е наръгано с нож, състоянието му е тежко. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Сигнал инцидент в локалното при хотел „Плиска“ на ъгъла с ул. „Коперник“ е подаден в „Спешна помощ“ в 21.37 ч. снощи. Екипът пристига на място в 21.41 ч. и установява 16-годишно момче с прободни рани в областта на гръдния кош и в тежко състояние. Пострадалият е транспортиран по най-бързия начин в детска противошокова зала на „Пирогов“.", "date": "2019.05.21", "title": "София: 16-годишно момче е наръгано с нож, състоянието му е тежко"}
{"url": "http://www.focus-news.net/news/2019/05/21/2660356/vav-vsichki-eparhii-na-balgarskata-pravoslavna-tsarkva-shte-se-otsluzhi-praznichna-sveta-liturgiya-po-povod-praznika-na-svetite-veliki-tsare-ravnoapostoli-konstantin-i-elena.html", "text": "Във всички епархии на Българската православна църква ще се отслужи празнична света Литургия днес по повод празника на светите велики царе равноапостоли Константин и Елена, предаде репортер на  Агенция „Фокус” .  \r\nНа празника в известния манастир „Св. св. Константин и Елена“, дал името на курорта край Варна, Архиерейска света Литургия ще оглави Негово високопреосвещенство Варненски и Великопреславски митрополит Йоан. Началото ще бъде в 9.00 часа. \r\nНа 21 май с благословението на Негово светейшество Българския патриарх и Софийски митрополит Неофит,  Негово Преосвещенство Белоградчишки епископ Поликарп - викарий на Софийския митрополит, ще оглави Архиерейска света Литургия в храм „Св. равноапостолни царе Константин и Елена“ в град София. Началото ще бъде в 9.00 часа.  \r\nВ пловдивския храм „Св. св. Константин и Елена\" с благословението на Негово високопреосвещенство Пловдивския митрополит Николай Архиерейска света Литургия ще оглави Негово преосвещенство Знеполски епископ Арсений - викарий на Пловдивския митрополит \r\nПо същото време ще започне Архиерейската света Литургия с благословението на Негово високопреосвещенство Пловдивския митрополит Николай в пазарджишкия храм „Св. св. Константин и Елена\" ще оглави Негово преосвещенство Константийски епископ Яков - викарий на Пловдивския митрополит. \r\nНикола ПЕТКОВ", "date": "2019.05.21", "title": "Във всички епархии на Българската православна църква ще се отслужи празнична света Литургия по повод празника на светите велики царе равноапостоли Константин и Елена"}
{"url": "http://www.focus-news.net/news/2019/05/21/2660359/dobrich-dvizhenieto-po-pat-ii-71-dobrich-silistra-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Движението по път II-71 Добрич – Силистра се осъществява с повишено внимание поради частични ремонтни дейности на асфалтовата и се регулира с пътни знаци, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е ясно и слънчево, тихо е, температурата на въздуха е около 14 градуса. \r\nЖулиета НИКОЛОВА", "date": "2019.05.21", "title": "Добрич: Движението по път II-71 Добрич – Силистра се осъществява с повишено внимание поради частични ремонтни дейности на асфалтовата настилка"}
{"url": "http://www.focus-news.net/news/2019/05/21/2660358/blagoevgrad-magla-namalyava-vidimostta-v-rayona-na-am-struma-pri-sandanski-i-na-tretoklasen-pat-108.html", "text": "Мъгла намалява видимостта в района на автомагистрала „Струма“ при Сандански и на третокласен път 108. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ. Нормално интензивен е трафикът по главен път Е-79 и второкласен път 19 Симитли - Гоце Делчев. Повишена е опасността от падащи камъни в района на Кресненското дефиле и прохода Предел. Няма въведени ограничения за движение и ремонтни дейности по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.05.21", "title": "Благоевград: Мъгла намалява видимостта в района на АМ „Струма“ при Сандански и на третокласен път 108"}
{"url": "http://www.focus-news.net/news/2019/05/21/2660346/nad-52-000-zrelostnitsi-shte-se-yavyat-na-matura-po-balgarski-ezik-i-literatura.html", "text": "52 650 са зрелостниците, подали заявления за явяване на матура по български език и литература. Това съобщиха от пресцентъра на  Министерството на образованието и науката  във връзка с провеждането на тазгодишните държавни зрелостни изпити (ДЗИ). За ДЗИ по БЕЛ са осигурени 4143 зали в 677 училища, като в тях са включени и две училища в чужбина. За втория ДЗИ са предвидени 3861 зали в 608 училища, а за изпитите по желание залите са 174 в 61 училища. Изпитът започва в 8.00 часа, като по-рано сутринта е изтеглен изпитният вариант, на който ще отговарят зрелостниците. Изпитът е с продължение 4 астрономически часа. \r\nЗа втори ДЗИ заявление са подали 41 716. За изпита по желание заявление са подали 888 ученици, а да държат изпит за получаване на Степен на професионална квалификация (СПК) желаещите са 10 421 ученици.  \r\nКвесторите за изпитите са 10 500 за изпита по БЕЛ, 9 500 за втория ДЗИ и 600 квестори за изпита по желание. Квесторите ще осигуряват пропускателния режим на входа на училището. Учениците трябва да носят лична карта и служебна бележка за допускане. В класните стаи се осигуряват двама квестори, като в коридорите също ще има дежурни квестори. Учениците ще сядат на точно определените за тях места в залите.  \r\nМинистерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден.  \r\nНа зрелостните изпити се ползва химикалка с черен цвят.", "date": "2019.05.21", "title": "Над 52 000 зрелостници ще се явят на матура по български език и литература"}
{"url": "http://www.focus-news.net/news/2019/05/21/2660360/denyat-21-may-v-svetovnata-istoriya.html", "text": "На тази дата през 1499 г. заради доноси Христофор Колумб е лишен от длъжността губернатор на Еспаньола (Хаити). Островът е открит от Колумб през 1492 г. Испанският мореплавател го нарича Еспаньола.  На този ден през 1840 г. Нова Зеландия е обявена за колония на Великобритания. През 1969 г. в САЩ палестинецът Сирхан Сирхан е осъден на смърт за убийството на Робърт Кенеди. През 2006 г. в Черна гора се провежда референдума за независимостта на страната. През 2015 г. „Ислямска държава“ превзема историческия сирийски град Палмира.  Софико Чиаурели – грузинска актриса, Шарл Азнавур - френски певец, композитор и киноактьор, Емил Верхарен - белгийски поет, драматург и критик, Пол Шарл дьо Кок – френски писател, Жозеф Фуше - френски държавник, Филип II - крал на Испания.  английският актьор и режисьор Джон Гилгуд, бившият министър-председател на Индия Раджив Ганди, Юрий Николаевич Рьорих - руски учен, Хюго де Фриз – холандски ботаник, Евграф Степанович Фьодоров – руски учен, минералог, Август Адолф Едуард Еберхард Кунд - германски физик, Карл Вилхелм Шееле – шведски химик, Питър Корнелис Хофт – холандски писател, Томазо Джовани Доменико Кампанела - италиански философ, поет и политик, крал Хенри VI.  2015 г.  \r\n„Ислямска държава“ превзема историческия сирийски град Палмира. 2014 г.  \r\nГазпром и China National Petroleum Corporation подписват дългосрочен договор за 400 милиарда долара за доставка на 38 млрд. куб. м. газ на година за Китай за период от 30 години. Първите доставки започват през 2018 г. на цена 360-400 долара за 1000 кубика. 2006 г.  \r\nПровеждат се парламентарни избори в Република Кипър. Това са деветите поред избори в 46-годишната история на държавата. Те са първите след влизането на Република Кипър в Европейския съюз на 1 май 2004 г. и след провеждането на референдума (24 април 2004 г.), в който 76% от кипърските гърци отхвърлят плана “Анан” за обединение на острова. 500 606 са официално регистрираните гласоподаватели в страната. Данните показват, че спрямо предишните избори избирателната активност е спаднала с 3,84%. На парламентарните избори през 2001 г. са гласували 91,75% от гласоподавателите. Най-висока е избирателната активност във Фамагуста – 91,79%. В столицата Никозия е регистрирана 86,36% избирателна активност. Гласуването в Република Кипър е задължително. На парламентарните избори през 2006 г. за първи път гласуват кипърски турци, които живеят в южната част на острова. Регистрирани са 266 кипърски турци, които имат право да гласуват. Неше Яшън е единствената представителка на турската общност, която е кандидатирана за депутатско място в парламента. За първи път на изборите гласуват и затворници. 487 кандидати се борят за 56 места в парламента на Република Кипър. 111 от кандидатите са жени. Избират се и трима представители на трите религиозни общности на острова – на арменците, маронитите и латините. За избирателите, които живеят в признатата само от Анкара Севернокипърска турска република са предвидени четири избирателни секции. 2006 г.  \r\nВ Черна гора се провежда референдума за независимостта на страната. Гражданите на Черна гора трябва да решат дали да се запази държавното обединение Сърбия и Черна гора. 484 718 гласоподаватели в 1124 избирателни секции ще трябва да отговорят на въпроса “Желаете ли Черна гора да бъде независима държава с пълно международно признание?\". За излизане от държавното обединение е необходимо да гласуват повече от 50% от гласоподавателите в Черна гора и 55% от гласувалите да се обявят за независимостта на страната. 2006 г.  \r\nДвадесет души загиват, а 63 са ранени в резултат насилия в Ирак. От Вътрешното министерство на Ирак съобщават, че 13 души са загинали, а 18 са ранени при самоубийствен атентат в ресторант в квартал Карада, в центъра на иракската столица. Трима цивилни иракчани загиват, а 22 са ранени при експлозия на самоделна бомба близо до джамия в квартал в източната част на иракската столица, цивилен е убит, а 15 души за пострадали при експлозия на кола-бомба в шиитския квартал Шуала, в северната част на Багдад. Петима цивилни са ранени при експлозия на самоделно взривно устройство и при преминаването на полицейски патрул в южен Багдад. Трима цивилни са пострадали при експлозия на бомба в източната част на Киркук, а телата на две убити жени са открити в Наджаф. Насилията в Ирак са факт само ден след сформирането на иракско правителство на националното единство. 2005 г.  \r\nГръцката певица Елена Папаризу печели 50-тото издание на конкурса за популярни песни “Евровизия” с песента “My number one”. Конкурсът е проведен в столицата на Украйна Киев. На второ място е класирана песента на Малта. В надпреварата участват общо 23 песни. 2004 г.  \r\nРуският полковник Станислав Петров е награден с награда “Гражданин на Света”, заради това че през 1983 г. предотвратява опасността от ядрена война и евентуална Трета световна война. 2003 г.  \r\nПри земетресение в северен Алжир загиват над две хиляди души. Според алжирския Център за астрономия и геофизика трусът е със сила 5,8 по скалата на Рихтер, а според американски експерти магнитудът е с една степен по-висок. Епицентърът на земетресението е на 60 километра източно от столицата Алжир. Основният трус продължава около пет минути. 2000 г.  \r\nДатският режисьор Ларс фон Триер получава \"Златна палма\" в Кан за филма си “Танцьорка в мрака”. Главната роля се изпълнява от певицата Бьорк. Филмът е награден и с Европейската награда за най-добър филм на годината, а Бьорк е призната за най-добра актриса. Датският режисьор и сценарист Ларс фон Триер е роден в Копенхаген на 30 април 1956 г. Някои от по-известните му филми са: “Европа\", \"Порейки вълните\" \"Идиотите\", \"Догвил\" (с Никол Кидман). 1998 г.  \r\nЕдин ден след като убива родители те си, 15-годишен ученик стреля в училище в Спрингфийлд, убивайки две деца и ранявайки 23. 1980 г.  \r\nВ кината излиза филма “Империята отвръща на удара” - пети епизод от поредицата “ Междузвездни войни” . 1969 г.  \r\nВ САЩ палестинецът Сирхан Сирхан е осъден на смърт за убийството на Робърт Кенеди. В последствие присъдата е заменена с доживотен затвор. Робърт Френсис Кенеди е убит на 6 юни 1968 г. в Лос Анджелис в разгара на предизборната си кампания. Той се кандидатира за поста президент на САЩ от Демократическата партия. Политикът е роден на 20 ноември 1925 г. в Бостън и е брат на Джон Ф. Кенеди. Робърт Кенеди завършва право и от 1957 г. заема отговорни длъжности в държавния апарат на САЩ. През 1961 г. е министър на правосъдието в кабинета на брат си. Известно време, до 1964 г., е на този пост и в кабинета на Л. Б. Джонсън. От 1965 г. Робърт Кенеди е сенатор от щата Ню Йорк. Той е един от лидерите на либералното крило на Демократическата партия и открито се обявява против виетнамската политика на правителството на Джонсън. 1950 г.  \r\nДвама души загиват в силната буря и торнадо, които опустошават Южна Англия. Няколко са ранените от светкавици и силния вятър. Огромни щети са нанесени в Лондон. Най-много са пораженията от торнадото, което се появява в късния следобед в графство Бъкингамшир. В селцето Линслейд за по-малко от час, след действието на торнадото са разрушени стотици къщи. Десетки са хората, остават без домове. Много дървета са изкоренени, отнесени във въздуха и изхвърлени надалече. Торнадото отнася паркирани коли, добитък, коне и ги изхвърля в съседните полета. Нанесените щети са на стойност стотици британски лири. 1927 г.  \r\nАмериканецът Чарлз Линдберг завършва в Париж първия самостоятелен полет без кацане през Атлантическия океан. 1924 г.  \r\nНейтън Лиъполд Мл. и Ричард Лоуб – студенти от Университета в Чикаго убиват 14-годишно момче. На 22 май 1924 г. железничари откриват труп на момче - четиринайсетгодишния Боби Франкс - в канал до жп линия край Чикаго. Момчето било жестоко удряно по главата. Един от работниците намира наблизо очила с рогова рамка. Оптическа фирма в Чикаго идентифицира рамките - оказва се, че са специални и такива се доставят само на трима клиенти. Така полицията стига до Нейтън Лиъполд Мл., деветнайсетгодишен любител орнитолог. Той признава, че очилата са негови. Лиъполд казва, че трябва да ги е изгубил преди седмици, докато наблюдавал птици. Когато го разпитват, той прибавя, че е бил с няколко момичета и своя приятел и състудент Ричард Лоуб. Лоуб не издържа разпита и признава престъплението. Самопризнания прави и Лиъполд. 1904 г.  \r\nВ Париж е основана Международната федерация на футболните асоциации (ФИФА). 1881 г.  \r\nАмериканската медицинска сестра Клара Бартън, която работи от името на Червения кръст по време на Френско-пруската война, основава първия отдел на дружеството в САЩ. 1840 г.  \r\nНова Зеландия е обявена за колония на Великобритания. Страната има площ 270.5 хил. кв. км и е разположена в югозападната част на Тихия океан на два големи острова - Северен (113.7 хил. кв. км) и Южен (151.7 хил. кв. км), разделени от пролива на Кук, както и на редица малки съседни острови (Стюард, Чатъм, Кермадек, Кембъл и др.). Получава пълна самостоятелност през 1931 г. Нова Зеландия днес е независима нация в рамките на британската общност. Макар че по конституция английската кралица е държавен глава, тя не играе активна роля в управлението на правителството на Нова Зеландия. 1725 г.  \r\nИмператрица Екатерина I учредява орденът “Александър Невски”. Той съществува до преврата на болшевиките през 1917 г. Учредяването на ордена е замислено от император Петър I по време на подготовката на похода в Персия. Този орден има една степен. Знакът му е златен кръст с червен емайл, с четири златни двуглави орела в четирите му края. В средата на кръста е изобразен Свети Александър Невски на кон. Звездата на ордена е сребърна, върху нея е монтиран кръстът на ордена. В центъра на звездата върху окръжност със златни букви е написан девизът на ордена \"За трудû и отечество\". Лентата на ордена е червена и се носи през лявото рамо. 1499 г.  \r\nЗаради доноси Христофор Колумб е лишен от длъжността губернатор на Еспаньола (Хаити). Островът е открит от Колумб през 1492 г. Испанският мореплавател го нарича Еспаньола. На тази дата са родени: 1937 г.  \r\nРодена е Софико Чиаурели – грузинска актриса. Снима се в: “Хевсурска балада” (1966 г.), “Не тъгувай!”(1969 г.), “Граници” (1970 г.), “Цветът на нара” (1970 г.), “Топлината на твоите ръце” (1972 г.), “Мелодиите на Верийския квартал” (1973 г.), “Дървото на желанията” (1977 г.), “Няколко интервюта по лични въпроси” (1979 г.), “Търсете жената” (тв, 1982 г.), “Легенда за Сурамската крепост” (1984 г.), “Покаяние” (1984 г.), “Блуждаещи звезди” (1991 г.), “Обещах и ще си отида” (1992 г.). 1924 г.  \r\nРоден е Шарл Азнавур - френски певец, композитор и киноактьор. Автор е на над 600 песни (от 1960 г. аранжирани от П. Мориа), на музика за филми, оперети и участва в над 30 филма. Негови книги: \"Азнавур за Азнавур\" (1970 г.) и \"Вчера, когато бях млад\" (1979 г.). 1793 г.  \r\nРоден е Пол Шарл дьо Кок – френски писател. Автор е на повече от 400 произведения - романи, мелодрами, комедии, водевили, стихове. 1855 г.  \r\nРоден е Емил Верхарен - белгийски поет, драматург и критик. Той завършва Юридическия факултет в Лувен и работи като адвокат. Първата му книга - \"Фламандки\" (1883 г.), е посветена на селския живот. В стихосбирката \"Монаси\" (1886 г.) създава стилизирани образи на средновековни монаси. Верхарен е автор на стихосбирките \"Вечери\" (1887 г.), \"Крушения\" (1888 г.) и \"Черните факели\" (1890 г.). Автор е на пиесата \"Зори\" (1888 г.). По време на Първата световна война Верхарен пише патриотични стихове - \"Червените криле на войната\" (1916 г.). Автор е и на много критически статии за фламандските художници Рембранд, Рубенс, за писателите Шекспир, Расин, Юго, за френските и белгийските символисти. Поезията на Верхарен оказва влияние и на някои от българските символисти- Д. Бояджиев, П. Яворов, Н. Лилиев. Поетът умира на 27 ноември 1916 г. в Руан. 1759 г.  \r\nРоден е Жозеф Фуше - френски държавник. Той получава духовно образование. През 1791 г. става член на Якобинския клуб в Нант, а на следващата година е избран в Конвента. Отначало Фуше споделя възгледите на жирондистите, но по-късно преминава към якобинците. Той гласува за екзекутирането на Луи ХVI. Политикът организира жестокото потушаване на контрареволюционните метежи в редица департаменти, наказва виновните и активно провежда политика на дехристиянизация. През юли 1794 г., след като Фуше се сближава с ебертистите, е изключен от Якобинския клуб. Той е един от организаторите и ръководителите на Термидорския преврат от 27-28 юли 1794 г. Като министър на полицията, в годините 1799-1802 г., 1804-1810 г., 1814-1815 г., Фуше организира широка мрежа за политическо разузнаване, шпионаж и провокации. Постепенно става една от най-влиятелните личности в страната. След повторното сваляне на Наполеон той оглавява Изпълнителната комисия на Временното правителство и се заема с подготовката на втората реставрация на Бурбоните. След завръщането на Луи ХVIII през 1815 г. е посланик в Дрезден, Саксония. След декрета от 1816 г. за изгонените от Франция “цареубийци” Фуше напуска посланическото място и заминава за Триест, където приема австрийско поданство. Там на 26 декември 1820 г. се самоубива. 1527 г.  \r\nРоден е Филип II - крал на Испания от 1556 г. и на Португалия от 1580 г. Той е представител на династията на Хабсбургите. Син е на Карл V. С политиката си съдейства за укрепването на абсолютизма. Монархът е фанатичен привърженик на католицизма и Инквизицията. С негова помощ Мария I Тюдор, за която се жени през 1554 г. преследва протестантите в Англия. През 1571 г. Филип II оглавява Свещената лига и заедно с венецианския флот разбива турския флот на 7 октомври при Лепанто. Кралят нахлува в Англия с “Непобедимата армада”, създадена през 1588 г. Безславната й гибел подрива могъществото на Испания. Филип II подкрепя с войски френските католици в Религиозните войни, а през 1591 г. в Париж е разположен испански гарнизон. През юни 1595 г. испанските войски са разбити от Анри Наварски. В 1598 г. испанският крал е принуден да признае Анри IV за крал на Франция и да подпише мирен договор. Това става във Вервен през май 1598 г. Непрекъснатите военни действия изтощават Испания. За да покрие огромните разходи, Филип II увеличава данъците, конфискува златото, среброто и скъпоценните камъни, докарани от Америка. През 1557, 1575 и 1598 г. обявява държавен банкрут, което още повече разстройва стопанството на страната. Кралят умира на 13 септември 1598 г. в Ескориал. На тази дата умират: 2000 г.  \r\nУмира английският актьор и режисьор Джон Гилгуд. Той е роден на 14 април 1904 г. Джон Гилгуд е на сцената от седемнадесет годишен. В Шекспировия мемориален театър е дългогодишен водещ актьор. Справя се блестящо като изпълнител на Шекспиров и Чехов репертоар. В киното Гилгуд дебютира през 1924 г. с \"Кой е този човек?\". През 30-те години се снима по-рядко, предимно във филми на големи режисьори - \"Добрите приятелки\" (1932 г.), \"Тайният агент\" (1936 г.), \"Министър-председателят\" (1941 г.), \"Юлий Цезар\" (1953 г.), \"Ричард III\" (1955 г.), \"80 дни около света\" (1956 г.), \"Света Йоанна\" (1957 г.), \"Баретите от Уимпоул стрийт\" (1957 г.), \"Томас Бекет\" (1964 г.). Режисьор е на филмовия спектакъл \"Хамлет\" (1964 г.). От края на 60-те и началото на 70-те години участва в едни от най-добрите англо-американски филми: \"Бъни Лейк го няма\" (1965 г.), \"Камбани в полунощ\" (1966 г.), \"Атака на леката кавалерия\" (1968 г.), \"О, каква прекрасна война!\" (1970 г.), \"Убийство в “Ориент експрес\" (1974 г.), \"Джоузеф Андрюс\" (1976 г.), \"Един мост повече\" (1977 г.), \"Големите асове\" (1977 г.), \"Привидение\" (1977 г.), \"Особени задължения\" (1978 г.), \"Диригентът\" (1979 г.), \"Човекът слон\" (1980 г.), \"Лъвът на пустинята\" (1980 г.), \"Калигула\" (1980 г.), \"Артър\" (1981 г.), \"Огнените колесници\" (1981 г.), \"Сфинкс\" (1981 г.), \"Ганди\" (1982 г.), \"Вагнер\" (1982 г.), \"Далечните шатри\" (1984 г.), \"Ловна стръв\" (1985 г.), \"Петър Велики\" (тв, 1986 г.), \"Спомени за войната\" (тв, 1988 г.), \"Любовен проблясък\" (1991 г.), \"Книгата на Просперо\" (1991 г.), \"Стопанинът на къщата\" (1992 г.), \"Последният рицар\" (1995 г.), \"Преследван\" (1995 г.), \"Блясък\" (1996 г.), \"Портрет на дама\" (1996 г.), \"Елизабет\" (1997 г.), \"The Ticchborne Claiment\" (1998 г.), \"Катастрофа\" (2000 г.). 1991 г.  \r\n46-годишният бивш министър-председател на Индия Раджив Ганди е убит при бомбен атентат. Раджив Ганди /1944-1991/ е индийски държавник, генерален секретар на партията Индийски национален конгрес (2 ноември 1984 г. - 21 май 1991 г.), министър-председател на Индия (31 декември 1984 г. - 1 декември 1989 г.). Той е роден на 20 август 1944 г. в Бомбай и е син на Индира и Фероз Ганди. По време на предизборната си кампания за най-големите в света демократични избори, мощна бомба, поставена в кошница с цветя избухва и убива Раджив Ганди. Най-малко още 14 души загиват по време на атаката в град Шриперумбудур, близо Мадрас - столицата на южния Индийски щат Тамил Наду. Никой не поема отговорността за убийството, но се предполага, че атентатът е дело на тамилски терористи. 1960 г.  \r\nУмира Юрий Николаевич Рьорих - руски учен. Автор е на съчинения по етнография, върху материалната култура на народите от Централна Азия, тибетската историография и езикознание, по иконография, будистка философия и религия. Превежда най-голямото историческо съчинение от ХV в. - \"Синият тептхер\" (ч. 1-2, 1949-1953 г.). 1935 г.  \r\nУмира Хюго де Фриз – холандски ботаник. През 1901 г. създава мутационната теория. 1919 г.  \r\nУмира Евграф Степанович Фьодоров – руски учен, минералог. Издава трудовете: “Начала на учението за фигурите” (1885 г.), “Симетрия на правилните системи от фигури” (1890 г.), “Теодолитният метод в минералогията и петролографията”, (1893 г.), “Курсове по кристалография” (1891, 1897, 1901 г.). 1919 г.  \r\nУмира Евграф Степанович Фьодоров – руски учен, минералог. Издава трудовете: “Начала на учението за фигурите” (1885 г.), “Симетрия на правилните системи от фигури” (1890 г.), “Теодолитният метод в минералогията и петролографията”, (1893 г.), “Курсове по кристалография” (1891, 1897, 1901 г.). 1894 г.  \r\nУмира Август Адолф Едуард Еберхард Кунд - германски физик. Автор е на изследвания върху скоростта на звука във въздушните тела и върху разпръскването на светлината. 1786 г.  \r\nУмира Карл Вилхелм Шееле – шведски химик. Открива много нови органични и неорганични вещества. Доказва, че пиролузитът, смятан за разновидност на магнитното желязо, е съединение на неизвестен метал (1774 г.). Получава хлор (1774 г.), глицерин (1778 г.), открива тетрафлуорид на силиция (1771 г.), окис на бария (1774 г.), редица киселини: винена (1769 г.), млечна (1780 г.), циановодородна (1782 г.) и др. 1647 г.  \r\nУмира Питър Корнелис Хофт – холандски писател. Автор е на пиесите: “Ахил и Поликсена”, “Тезей и Ариадна” (1614 г.). Създава трагедиите “Герард ван Велзен” (1613 г.) и “Бато, или Произход на холандците” (1626 г.). Автор е на “Нидерландски истории” (кн. 1-20, 1642 г.) обхващащи историята на нидерландската провинция от 1555 до 1587 г. 1639 г.  \r\nУмира Томазо Джовани Доменико Кампанела - италиански философ, поет и политик. Той е роден на 5 септември 1568 г. в Стило, Италия. През 1598-1599 г. оглавява в Калабрия заговор срещу испанското владичество, но е заловен и осъден на доживотен затвор. През 1626 г. благодарение на покровителството на папа Урбан VIII, заинтересован от астрологичните му познания, Кампанела е предаден на разпореждане на римската Инквизиция. Три години по- късно е освободен и оправдан. През 1634 г. заминава за Франция. Там под покровителството на кардинал Ришельо успява да публикува част от своите съчинения. В своите философски трудове Кампанела отстоява необходимостта от опитното познание и развива учението за “двойното” откровение. Защитавайки позицията на Г. Галилей, той не приема учението за безкрайността на Вселената. 1471 г.  \r\nУмира крал Хенри VI. Той е роден на 6 декември 1421 г. в Уиндзор. Представителят на династията Ланкастър заема престола от 1422 до 1461 г. Синът на Хенри V е провъзгласен за крал когато е едва на 9-месечна възраст. По време на войната на Червената и Бялата роза е свален от крал Едуард IV Йорк. След временна реставрация от 3 октомври 1470 – 11 април 1471 г. е вторично свален от престола. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.21", "title": "Денят 21 май в световната история"}
{"url": "http://www.focus-news.net/news/2019/05/21/2660361/pregled-na-osnovnite-temi-v-starozagorskiya-pechat.html", "text": "„Прерязаха лентата на пребазирания АГ комплекс на УМБАЛ \"Киркович\"“, е водещо заглавие във вестник „Старозагорски новини“. Старозагорската болница е една от водещите в страната, заяви при откриването министър Кирил Ананиев Министърът на здравеопазването Кирил Ананиев вчера официално откри пребазираните в основната сграда на УМБАЛ \"Проф. д-р Стоян Киркович\" клиники по акушерство и гинекология и неонатология. На официалната церемония присъстваха зам.-председателят на парламента Емил Христов, народни представители, областният управител, ректорът на ТрУ, директорът на РЗИ, представители на държавни институции, зам.-кметове и др. При откриването здравният министър заяви, че старозагорската университетска болница е сред 4-те водещи болнични заведения в страната. Според Ананиев пребазирането на АГ комплекса в най-голяма степен изпълнява приоритети на здравното ведомство за приоритизиране на детското и майчино лечение. \"Горд съм, че министерството има своя принос за откриването на днешните клиники. УМБАЛ \"Проф. д-р Стоян Киркович\" е една от водещите болници в страната. Говорим за над 26 000 пациенти годишно. Имаме реално увеличение на приема, което показва, че лечебното заведение е търсено, защото болните могат да получават качествено лечение\", заяви Кирил Ананиев. Здравният министър не скри, че в края на 2017 г. е получил притеснително писмо от медицинските специалисти за състоянието на болницата. \"Имахме много добър диалог с ръководството на УМБАЛ \"Киркович\" в лицето на изп. директор проф. Йовчев и след прилагането на няколко наши препоръки днес тя отчита печалба в размер на 705 хил. лв. за отминалата година\", подчерта Ананиев. От своя страна зам.-председателят на парламента Емил Христов призова министър Ананиев да бъде намерен начин сградата в центъра на Стара Загора, където се помещаваше досега АГ комплекса, да бъде прехвърлена на Община Стара Загора, за да може местната власт да инвестира в развитието и подобряването на общинската доболнична помощ. На свой ред Кирил Ананиев посочи, че ще бъде търсено разумното решение. До края на месеца в изцяло обновените стаи на Клиниката по акушерство и гинекология ще могат да се настанят 40 родилки, а Клиниката по неонатология ще може да приеме 28 бебета, стана ясно по време на обиколката на официалните гости в помещенията на УМБАЛ \"Киркович\". Проф. Йовчев подчерта, че условията са изцяло в синхрон с европейските изисквания и стандарти. Новото оборудване включва пълно обновяване на легловата база и операционните маси. Нови са и кувьозите, и останалата апаратура. Пребазирането на АГ комплекса има преимущество и заради взаимната му връзка с останалите болнични структури. В Стара Загора здравният министър обяви, че до края на месеца ще бъде стартирана обществената поръчка за инженеринг на бъдещата Национална педиатрична болница, а реалните строителни дейности ще започнат през есента. Кирил Ананиев отхвърли спекулациите, че населените места могат да останат без общопрактикуващи лекари заради изискването за завършена специализация. Той припомни, че в петък е бил удължен срокът за нейното придобиване с още 5 години.  \r\n„Майстори на менте-дипломи се разминаха с условни присъди“, съобщава изданието.  \r\nС условни присъди от 2 и 1 години се разминаха задържани през август м.г. в хода на специализирана акция на полицията в Казанлък майстори на изкусни ментета на дипломи за завършено образование. Пръв в ареста тогава попадна на 22 август 39-годишният Кирил Джагалов, от чийто автомобил \"Пежо\" полицаите иззеха 10 съвършено направени свидетелства за завършено основно образование основно от училище \"Св. св. Кирил и Методий\" в село Розово. При обиск от офиса на Джагалов са били иззети множество печати на различни институции, ксерокопия и оригинални документи със саморъчно поставени подписи и снимки.  \r\nАналогични веществени доказателства са били иззети и от вече осъждания, но реабилитиран собственик на половин дузина фирми с над 0.5 млн. задължения към НАП 47-годишния Велизар Сапунджиев.  Според разследващите двойката фалшификатори е обслужвала основно клиенти от ромски произход, които са използвали ментета, за да се сдобият с шофьорски книжки. Между 200 и 500 лв. струвал фалшификатът, никой не е в състояние да каже колко дълго е работила \"печатницата\". В открито заседание от 16 май Районен съд - Казанлък, е одобрил споразумение между подсъдимите и наблюдаващия прокурор, по силата на което Джагалов е осъден на 1 година затвор при 3-годишно отлагане изпълнението на наказанието, а Сапунджиев е получил 2 години с 4-годишен отлагателен срок. Двамата ще трябва да заплатят общо 5 605 лв. за направените досъдебни разходи, на Джагалов са върнати компютрите и ксерокс.  \r\n„Броени дни преди изборите - Превозвачи, отстранени от обществена поръчка заради нередности, опитаха да злепоставят \"Мини Марица-изток\"\", е друго заглавие във вестника. На нарочен брифинг вчера двама превозвачи от Гълъбово и Стара Загора, отстранени от участие в обществена поръчка заради нередности в документацията, констатирана и от Комисията за защита на конкуренцията (КЗК), обвиниха държавното дружество \"Мини Марица-изток\", че е нагласило условията в процедурата, за бъде спечелена за следващите 3 години от конкретна фирма. Злъчта на двете превозвачески фирми, управител на една от които е Пенчо Стоянов - секретар на Община Гълъбово, беше насочена както срещу ръководството на \"Мини Марица-изток\", така и срещу синдикатите във въгледобивното дружество, които по думите им \"не проявили интерес към състоянието на техниката, с която ще бъдат возени миньорите; спечелилата фирма не разполага със свои коли; нямала авторемонтна работилница и ползвали чужди лицензи за дейността си\". По време на брифинга, в който бяха поканени не всички, а отделни медии чрез съобщение на пиара на Община Гълъбово, отстранените от конкурса превозвачи бяха подредили и плакати с послания към премиера Борисов. Обяснението им бе, че публичната им проява няма политически характер, \"просто решенията на КЗК съвпаднали с кампанията за избор на евродепутати\". Което обаче не кореспондира с истината, тъй като решенията на КЗК са от 18 април, а брифингът се състоя на 20 май!?  \r\nМалко по-късно от \"Мини Марица-изток\" ЕАД разпространиха официално прессъобщение, което гласи дословно: С две свои решения Комисията за защита на конкуренцията отхвърля жалбите на ДЗЗД \"Превози Фаворит - 2014\", гр. Стара Загора и ДЗЗД \"Марица Транс - 2014\", гр. Гълъбово относно проведена от \"Мини Марица-изток\" ЕАД процедура за възлагане на обществена поръчка за превоз на работещите в мините. В момента същите тези фирми изпълняват сключени с дружеството договори от предишна процедура и изпълняват превози вече повече от 6 години. \"Мини Марица-изток\" ЕАД е обявило открита процедура, в която всички заинтересовани лица е можело да вземат участие при ясни условия и спазени принципи за равнопоставеност, недискриминация, свободна конкуренция и прозрачност. ДЗЗД \"Превози Фаворит - 2014\", гр. Стара Загора, участник в процедурата по обособена позиция No 1, и ДЗЗД \"Марица Транс - 2014\", гр. Гълъбово, участник в процедурата по обособена позиция No 3, участват в обществена поръчка с предмет: Специализиран превоз на работници и служители от \"Мини Марица-изток\" ЕАД - гр. Раднево, в четири направления: направление рудник \"Трояново 1\", с. Трояново; рудник \"Трояново север\", с. Ковачево; рудник \"Трояново 3\", с. Медникарово и управление гр. Раднево - реф. No 3/2018 г.  \r\nСпоред КЗК в законоустановения срок всеки участник е имал право да направи възражение срещу Решението за откриване на процедурата. Такива жалби срещу документацията или обявлението по поръчката не са постъпвали.  \r\nКомисията по провеждане на обществената поръчка в \"Мини Марица-изток\" е констатирала нередовности, като конкретно е указала на всеки един участник какво следва да представи и коригира. Въпреки тези указания участниците ДЗЗД \"Превози Фаворит - 2014\" и ДЗЗД \"Марица Транс - 2014\", гр. Гълъбово не са се съобразили с протокола, като са представили оферти, неотговарящи на предварително обявените условия. Предварително обявените условия са до голяма степен сходни с критериите, поставени в процедура с реф. No 52/2013, по която процедура двете фирми са определени за изпълнители и имат сключени действащи договори. \"Мини Марица-изток\" ЕАД коректно изпълнява договорите, сключени в предишната процедура със същите фирми. Органите, в чиито правомощия е да извършват проверка по законосъобразност на процедури по ЗОП, са Комисия за защита на конкуренцията (КЗК) и Върховен Административен съд (ВАС). (СН) Б.Р. Извън контекста на двете позиции остават въпросите: Защо, когато същите превозвачи са печелили обществена поръчка в \"Мини Марица-изток\" (при същото това ръководство), всичко е наред, а когато са отстранени от конкурса, следват обвинения с привкус на корупция? Защо превозвачите дават сега брифинга, въпреки че решението на КЗК е от средата на април?  \r\nФактът, че управител на едната от фирмите е секретарят на Община Гълъбово, а поканите за брифинг на избраните медии са изпратени от пиара на Общината провокира и още един въпрос: Кой е истинският собственик на двете отстранени от процедурата фирми?", "date": "2019.05.21", "title": "Преглед на основните теми в старозагорския печат"}
{"url": "http://www.focus-news.net/news/2019/05/21/2660348/nimh-nay-golemi-kolichestva-valezhi-do-polunosht-sa-otcheteni-v-lom-i-veliko-tarnovo.html", "text": "Най-големи количества валежи до полунощ са отчетени в Лом и Велико Търново. Това съобщиха за  Агенция \"Фокус\"  от  Националния институт по метеорология и хидрология (НИМХ) . Там са регистрирани 1 л/кв. м. Близо 1 л/кв. м. са отчетените количества валежи и в Казанлък. Стана ясно, че до полунощ валежът е спрял.  \r\nКъм момента обстановката с валежите е нормализирана. Почти над цялата страна е слънчево. Очаква се след обяд отново да се развива валежна обстановка. От НИМХ прогнозираха, че валежите ще бъдат по-слаби от вчера.  \r\nДеница КИТАНОВА", "date": "2019.05.21", "title": "НИМХ: Най-големи количества валежи до полунощ са отчетени в Лом и Велико Търново"}
{"url": "http://www.focus-news.net/news/2019/05/21/2660362/sofiya-stabilno-e-sastoyanieto-na-16-godishnoto-momche-koeto-beshe-naragano-s-nozh.html", "text": "16-годишно момче, което е наръгано, беше докарано в детска противошокова зала на УМБАЛСМ \"Н. И. Пирогов\" снощи. Това съобщиха от пресцентъра на  лечебното заведение . По-късно вечерта то беше оперирано. Състоянието му е стабилизирано и в момента момчето е настанено за лечение и активно наблюдение в детската реанимация на УМБАЛСМ \"Н. И. Пирогов\".", "date": "2019.05.21", "title": "София: Стабилно е състоянието на 16-годишното момче, което беше наръгано с нож"}
{"url": "http://www.focus-news.net/news/2019/05/21/2660363/yambol-na-ofitsialna-tseremoniya-shte-badat-nagradeni-nositelite-na-golemite-nagradi-v-sferata-na-obrazovanieto-i-kulturata.html", "text": "Ясни са вече имената на тазгодишните носители на най-високото отличие в община Ямбол в областта на образованието и науката. Награждаването на отличените дейци на просветата и културата ще бъде по време на тържествена церемония от 19.00 часа в р-т „Кабиле“. Това съобщиха от пресцентъра на  Общината . Наградата на името на Ради Иванов Колесов се връчва ежегодно по повод 24 май за високи постижения или цялостна, високопрофесионална дейност в областта на просветата.  \r\nПостъпилите предложения бяха разгледани на заседание на Специализираната комисия, която излезе със следните решение: колективна награда за преподавателски екип се присъжда на екипа на ПГ „Васил Левски“, наградата за цялостен принос и дългогодишна дейност в областта на образованието и науката е отредена на инж. Тодор Тодоров - директор на Професионалната гимназия по земеделие „Христо Ботев“ и старши учител по професионална подготовка – теоретично обучение. Юлия Върбанова – директор на Астрономическа обсерватория и планетариум – Ямбол получава приза в категорията за Педагогически специалисти с ръководни функции.  \r\nВ гимназиален етап отличието е за Цонко Цонев – старши учител по математика в ПМГ „Атанас Радев”, в категория „Прогимназиален етап“ награда не се присъжда. Сред началните учители призът получава Елена Стефанова – старши учител в НУ „Св. св. Кирил и Методий“, а при „Предучилищен етап“ отличието отива при Любка Каравелова – старши учител в ДГ „Биляна“. \r\nОсвен носители на най-високата награда в област „Образование и наука“, комисията определи и носител на отличието Почетен знак „Герб на Община Ямбол“ за 2019. Това е Иван Бабамов – учител по изобразително изкуство в ОУ „Любен Каравелов“. \r\nПо повод предстоящия Ден на българската просвета и култура и на славянската писменост бяха определени и тазгодишните носители на награди в сферата на културата и изкуството. Най-високото отличие – награда на името на Жорж Папазов се присъжда на директора на ДТ „Невена Коканова“  Михаил Лазаров - за цялостната му дългогодишна и професионална дейност в областта на културата и във връзка с неговия 60 годишен юбилей. \r\nСпециализираната комисия по присъждане на наградите в област „Изкуство и култура“ по повод 24 май взе решение да удостои с почетен знак „Герб на Община Ямбол” Дружеството на писателите – Ямбол за принос в литературното дело на Ямболския регион и духовното развитие на община Ямбол, ръководителя на Мъжка певческа група „Каргонци“ Тодор Куртев – за цялостен принос за развитието на читалищното дело и художествената самодейност, както и библиотекаря Екатерина Богдева – за цялостен принос в развитието на читалищното и  библиотечното дело сред малцинствените групи. \r\nНаграждаването на отличените дейци на просветата и културата ще бъде по време на тържествена церемония на 21 май от 19.00 часа в р-т „Кабиле“.", "date": "2019.05.21", "title": "Ямбол: На официална церемония ще бъдат наградени носителите на големите награди в сферата на образованието и културата"}
{"url": "http://www.focus-news.net/news/2019/05/21/2660365/evropeyski-izbori-2019-kandidatite-za-evrodeputati-andrey-kovachev-i-zhecho-stankov-ot-gerb-shte-uchastvat-v-kragla-masa-na-tema-zhenite-biznesa-i-evropa.html", "text": "Кандидатите за евродепутати от ГЕРБ Андрей Ковачев и Жечо Станков ще участват в кръгла маса на тема \"Жените, бизнеса и Европа\", организирана от ЖГЕРБ-София. В нея ще се включат Валя Чилова, председател на Предприемачи ГЕРБ, Ирина Йорданова, председател на ЖГЕРБ-София и общинските съветници Михаела Иванова и Йоанна Драгнева. Това съобщиха от пресцентъра на  ПП ГЕРБ . Събитието ще се проведе в Networking Premium Coworking Space (ул. Г. С. Раковски 25, София) от 18.00 часа.", "date": "2019.05.21", "title": "Европейски избори 2019: Кандидатите за евродепутати Андрей Ковачев и Жечо Станков от ГЕРБ ще участват в кръгла маса на тема \"Жените, бизнеса и Европа\""}
{"url": "http://www.focus-news.net/news/2019/05/21/2660364/api-otvaryat-se-ofertite-v-obshtestvenata-porachka-za-stroitelstvoto-na-lokalnite-platna-na-patya-plovdiv-asenovgrad.html", "text": "Отварят се офертите за изработване на технически проект и строителство на локални платна на път II-86 Пловдив - Асеновград. Проектът ще се финансира от бюджета на Агенция „Пътна инфраструктура“, а индикативната стойност на поръчката е 15,5 млн. лв. без ДДС. Това съобщиха от пресцентъра на  АПИ . Второкласният път II-86 Пловдив – Асеновград е основната връзка с летище „Пловдив“ и индустриалния район край Пловдив. По ОП „Региони в растеж“ 2014-2020 г. завършва реконструкцията на 10-километровия участък, с което отсечката се разшири с още едно платно и вече е с автомагистрален габарит. През 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия“. Със средства от републиканския бюджет ще се изгради и кръгово кръстовище при 14-ти км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия“ към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти. Делата са насрочени за началото на юни.  \r\nOфертите ще бъдат отворени в 15.00 часа в сградата на АПИ.", "date": "2019.05.21", "title": "АПИ: Отварят се офертите в обществената поръчка за строителството на локалните платна на пътя Пловдив - Асеновград"}
{"url": "http://www.focus-news.net/news/2019/05/21/2660366/pregled-na-osnovnite-temi-v-dobrudzhanskiya-pechat.html", "text": "„Пазарува ли гласове Живко Мартинов?“, с това заглавие на първа страница излиза днес вестник  „Добруджанска трибуна“ . Истина или не е ширещият се слух в Добричко че бившият депутат от ГЕРБ работи за евроизборите с ромския  вот, за да облекчи съдбата си на подсъдим, пита изданието. Според близки до станалия известен с прозвището „суджука“ след обвинение за изнудване на местен производител, от който взел четири тона суджук, екс законодателят има възможност за контрол на ромския вот в Добруджа. „Стартира изложение „С любов към българското“, съобщава изданието. Български фирми участват в поредното издание, което е започнало вчера и ще продължи до 25 май. Павилионите са подредени до хотел „България“. „Третият международен конгрес по спелеология в изкуствени кухини се провежда в Добрич“, съобщава всекидневникът. Високият форум е започнал вчера и ще продължи до края на седмицата. В работата му участват специалисти от 14 страни. Участия с доклади в конгреса са заявили 38 учени. Като част от форума са предвидени няколко посещения на обекти, сред които и резервата „Яйлата“ с откритите там 102 пещерни жилища и скалната църква „Свети Константин и Елена“. „Да издигнем българския трикольор за 24 май призовават от Община Добрич“. Тържественото отбелязване на празника ще започне с благодарствен молебен в 9.00 часа в храма „Свети Георги“. Малко по-късно ще бъдат поднесени венци и цветя на паметника на светите братя Кирил и Методий. В 10.00 часа ще започне и празнично шествие на площад „Свобода“. „В Добрич започна международен конгрес по спелеология в изкуствени кухини“, съобщава на първа страница вестник  „Нова добруджанска трибуна“ . След Рим и Кападокия добруджанският град е избран да бъде домакин на третия международен конгрес. Организатор на събитието е Българското пещерно дружество със съдействието на Община Добрич и Регионалния исторически музей в града, под патронажа на Комисията по изкуствени кухини при Международния съюз по спелеология и Балканския спелеоложки съюз и Федерацията за проучване на подземни кухини „Хипогея“ в Италия. „Заловиха международна престъпна група за производство на цигари с тартори от България“, съобщава изданието. В тясно сътрудничество и непрекъснат обмен на информация между испанската национална полиция и ГДБОП, сектор „Контрабанда“ към отдел „Митнически режими, данъчна и осигурителна система“ е разкрита организация за незаконно производство на цигари на територията на Испания. С последващо разпространение в страни от ЕС разпространяването на нелегално произведените цигари са осъществявало при високи мерки за сигурност. Съвместната работа по случая продължава. От региона – „Ремонтират улици в девет населени места на Община Добричка“. Сключеният договор е на стойност 1 166 801 лв. Рехабилитация на улици ще има в селата Стожер, Победа, Котленци, Пчелино, Овчарово, Фелдфебел Дянково и други. Срокът е 36 месеца.", "date": "2019.05.21", "title": "Преглед на основните теми в добруджанския печат"}
{"url": "http://www.focus-news.net/news/2019/05/21/2660367/evropeyski-izbori-2019-ivan-krastev-bsp-v-evropa-na-rastyashtite-neravenstva-obrazovanieto-e-universalen-izravnitel.html", "text": "В Европа на растящите неравенства образованието е универсален изравнител. Това заяви кандидатът за евродепутат от листата на „БСП за България“ Иван Кръстев по време на дискусия по проблемите на средното образование в страната, организирана от Градския съвет на БСП – София, съобщиха от  пресцентъра на партията . „Ако нещо в момента наистина разяжда този Европейски съюз и го поставя в екзистенциална криза, това са растящите неравенства във всичките им аспекти – социални, икономически, териториални. Включително и неравенствата, които се получават в образователната система\", допълни Кръстев. Според него една от основните функции на образованието в обществото, в съвременната развита държава, е на универсален изравнител - т.е. образователната система трябва да бъде такава, че тези, които имат по-малко материални възможности да бъдат подпомогнати да развият своя пълен потенциал и  съответно да допринасят в пълнота в обществото и в държавата, в която живеят. Той изрази съжаление, че в момента България се проваля в тази посока и логично резултатът е повече от тревожен – получава се все по-голяма и по-голяма сегрегация в самата образователна система. „На база на съществуващата в момента система за финансиране на образованието в страната има много, много богати училища и много, много бедни, за които часовникът тиктака и е въпрос на време да удари катинарът\", коментира той и допълни, че за съжаление тези затворени училища станаха твърде много и не само в селата и малките населени места, но и в големите градове. \r\nДругият много голям проблем, според Иван Кръстев, са задълбочаващите се неравенства и сегрегация вътре в нашите деца. „47% функционална неграмотност е много страшна оценка\", добави той. По неговите думи това дава отражение върху българската икономика. \"И точно тук е разликата между лявото и дясното в политиката. Десните казват, че проблемът е в образователната система. Тя трябва да бъде реформирана и адаптирана, според тях. Но да се адаптира към какво? Ако погледнем сегашната ни структура на икономиката с 67% дял на услуги, в които преобладават търговията на дребно, ресторантьорство, хотелиерство, значи нашата образователната система трябва да се ориентира към строителство, сервитьорки, камериерки и дребни търговци. Това ли искаме? Определено не\", категоричен е Кръстев Той подчерта, че икономиката също трябва да има своя принос към развитието на образователната сфера. \"Защото 57% от брутната добавена стойност в нашата икономика идва от човешкия капитал. Не от парите на този и онзи, не от капиталовите разходи, а от хората. Съответно- колкото този човешки капитал е с по-високо качество, толкова по-висок ще е ръстът в нашата икономика. Много просто базово уравнение“, обясни кандидатът за евродепутат. \r\nСпоред кандидата за евродепутат проф. Мариела Модева настойчивото акцентиране върху правата на ученика в последните години е обърнало пирамидата и учителят е станал „последна дупка на кавала“. „Няма нищо лошо да се грижим за правата на учениците. Но върху учителя вече се упражнява всеки, цялата бюрократична тежест е върху него и върху директорите. И докато при създаването на българското училище през 19-и век то е било общонародно дело, сега българското училище се е превърнало в бизнес. Създадоха се елитни училища и гето училища. Насилието е всекидневие. Насилие дори срещу учители и директори. И в крайна сметка ние изпускаме младото поколение, за което всички се кълнат, че е бъдещето на обществото“, коментира тя. \r\nПредседателят на БСП-София Калоян Паргов отбеляза, че в България не се говори много за влиянието на Европа върху образованието у нас. „Някак тази тема остава встрани и тук възприемаме и транспонираме в нашето законодателство определени европейски практики\", коментира той. Според него в последната година сме станали свидетели на присъствието на джендър идеологията в образованието, чрез странни информационни материали в училища в някои градове в страната. \"Затова е много важно кого ще изпратим да представлява България в Европейския парламент. Много е важно с каква мисия ще ги изпратим и каква заръка ще им дадем. Защото в последните 12 години, за съжаление, ставахме свидетели на множество големи пропуски там, които само констатирахме впоследствие у нас\", посочи той. Паргов подчерта, че България е равноправен и достоен член на Европейския съюз и трябва на висок глас да заявява позициите си и да ги отстоява. \"Затова е важно да направим избора си на 26-и май, с №18, в интегралната бюлетина“, каза още той \r\nНа срещата присъстваха още народните представители Ирена Анастасова и Анелия Клисарова, заместник-председателят на БСП – София и бивш заместник-министър на образованието проф. Ваня Добрева, лидерът на на синдикат „Образование“ към КТ „Подкрепа“ д-р Юлиян Петров, както и директори на училища, учители и експерти в образованието.", "date": "2019.05.21", "title": "Европейски избори 2019: Иван Кръстев, БСП: В Европа на растящите неравенства образованието е универсален изравнител"}
{"url": "http://www.focus-news.net/news/2019/05/21/2660368/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\nОт 08.00 часа на 20 май 2019 г. до 21.00 часа на 21 май 2019 г. при сектор „Г” на Националния стадион „Васил Левски”.  \r\nОт 08.00 до 20.00 часа на 21 май 2019 г.:  \r\n- на моста пред Национален стадион „Васил Левски”;  \r\n- на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.  \r\nОт 17.00 часа на 21.05.2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.05.21", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/05/21/2660369/blagoevgrad-obnovenata-detska-ploshtadka-na-ul-katina-i-nikola-haydukovi-shte-bade-otkrita.html", "text": "Днес от 11.00 часа ще бъде открита обновената детска площадка, намираща се в близост до ул. „Катина и Никола Хайдукови“ 68 (при алеята за парк „Бачиново“).", "date": "2019.05.21", "title": "Благоевград: Обновената детска площадка на ул. „Катина и Никола Хайдукови“ ще бъде открита"}
{"url": "http://www.focus-news.net/news/2019/05/21/2660373/nachalnikat-na-otbranata-general-andrey-botsev-shte-uchastva-v-sesiite-na-voennite-komiteti-na-es-i-nato.html", "text": "Началникът на отбраната генерал Андрей Боцев ще участва в пролетната сесия от заседания на Военния комитет на Европейския съюз. Това съобщиха от пресцентъра на  Министерство на отбраната . Събитието е във формат началници на отбраната и ще се проведе в Брюксел, Белгия. В програмата на форума са включени актуални въпроси, свързани с предизвикателствата и приоритетите пред Европа в съвременната обстановка на сигурност. \r\nНа 22 май в белгийската столица генерал Боцев ще участва в сесията от заседания на най-висшия военен орган на НАТО. В рамките на традиционното съвещание на Военния комитет на Алианса, началниците на отбраната ще предоставят допълнителна военна експертиза по направленията за работа и ще отправят препоръки за бъдещото развитие на инициативите на НАТО.", "date": "2019.05.21", "title": "Началникът на отбраната генерал Андрей Боцев ще участва в сесиите на Военните комитети на ЕС и НАТО"}
{"url": "http://www.focus-news.net/news/2019/05/21/2660374/burgas-vremenna-organizatsiya-na-dvizhenieto-shte-bade-vavedena-na-ul-han-krum-zaradi-izvarshvane-na-remont-na-patnata-nastilka.html", "text": "Временна организация на движението ще бъде въведена на ул. „Хан Крум“. Причината за това е извършването на ремонт на пътната настилка, съобщиха от пресцентъра на  Община Бургас . Той ще се протече на три етапа в участъка от ул. „Цар Петър“ до ул. „Уилям Гладстон“. Първият етап ще продължи от днес до 21 юни и ще обхване района от ул. „Цар Петър“ до ул. „Шейново“. Втори етап ще обхване платното от ул. „Шейново“ до ул. „Свети Патриарх Евтимий“. Третият етап от ремонтните дейности ще продължи в участъка от ул. „Свети Патриарх Евтимий“ до ул. „Уилям Гладстон“. Периодите, в които ще протекат втори и трети етап от рехабилитацията на ул. „Хан Крум“, ще бъдат оповестени допълнително. Община Бургас предварително се извинява за причиненото неудобство и разчита водачите на превозни средства да се съобразяват с въведената временна организация на движение.", "date": "2019.05.21", "title": "Бургас: Временна организация на движението ще бъде въведена на ул. „Хан Крум“ заради извършване на ремонт на пътната настилка"}
{"url": "http://www.focus-news.net/news/2019/05/21/2660372/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-lovech-gabrovo-sliven-yambol-smolyan-shumen-sofiya-grad-sofiya-oblast-i-stara-zagora.html", "text": "Кандидатите за евродепутати от листата на \"БСП за България\" ще посетят областите Ловеч, Габрово, Сливен, Ямбол, Смолян, Шумен, София-град, София-област, Стара Загора. Това съобщиха от пресцентъра на  БСП . Ловеч \r\nВ 15.00 часа в град Ябланица в клуб \"Докле е младост\" Велизар Енчев ще се срещне с граждани. В 17.00 часа в град Ловеч в хотел \"Ловеч\" той ще проведе среща с обществеността.  Габрово \r\nВ 20.00 часа в град Севлиево в Дома на културата Велизар Енчев ще се срещне с граждани.  Сливен \r\nВ 11.15 часа в град Сливен в партиен клуб \"Димитър Добрович\" Сергей Станишев ще даде пресконференция. В 11.45 часа той ще направи пешеходен тур по ларгото.  \r\nВ 10.30 часа в град Твърдица на ул. Хан Аспарух 13\" Крум Дончев ще проведе среща с граждани. След това, той ще посети картинг пистата до стадиона в града. В 12.30 часа кандидатът за евродепутат ще проведе среща с граждани в град Нова Загора пред Партийния съвет. В 16.00 часа в град Сливен той ще се срещне с граждани в комплекс \"Национал\".  Стара Загора \r\nВ 18.30 часа в град Мъглиж Крум Дончев ще проведе среща с обществеността в Клуба на БСП.  Ямбол \r\nВ 15.15 часа в град Елхово Сергей Станишев ще се срещне с граждани в партийния клуб. В 16.15 часа той ще проведе среща с обществеността в читалището на град Болярово. В 17.30 часа кандидатът за евродепутат ще даде пресконференция при шатра на БСП пред Централна поща в град Ямбол. В 18.00 часа в големия салон на НТС, той ще проведе среща с граждани.  Смолян \r\nВ 10.00 часа в квартал „Настан“ град Девин Цветелина Пенкова ще се срещне с обществеността в Пенсионерския клуб. В 15.00 часа на площада в село Триград кандидатът за евродепутат ще се срещне с жители. В 12.00 часа на площада в село Гьоврен, тя ще проведе среща с жители. В 17.00 часа в залата на хотел \"Орфей\" в град Девин, Цветелина Пенкова ще проведе среща с граждани. В 19.00 часа тя ще се срещне с младежи в заведение \"Вистото\".  Шумен \r\nВ 13.00 часа в читалището на град Каолиново, Иван Кръстев ще проведе среща с обществеността. В 15.00 часа кандидатът за евродепутат ще се срещне с жители на село Никола Козлево в читалището.  \r\nВ 13.00 часа в град Върбица Иво Христов ще проведе среща с обществеността в Младежкия дом. В 15.00 часа в Музейния комплекс в град Смядово Иво Христов ще се срещне с граждани. В 17.00 часа кандидатите за евродепутати Иво Христов и Иван Кръстев ще дадат пресконференция в Областния предизборен щаб в град Шумен. В 18.00 часа те ще се срещнат с граждани и съсловни организации в Областния предизборен щаб.  София - град \r\nВ 9.30 часа в Сградата на ловците и риболовците в България  в град София Петър Витанов, Димитър Данчев, Момчил Неков и Емил Георгиев ще се срещнат с ръководството на съюза.  \r\nВ 15.00 часа в гранд хотел \"София\" Петър Витанов, Румен Гечев, Валери Жаблянов и Мариела Модева ще се срещнат с ректори на ВУЗ-ове. \r\nВ 18.00 часа в градинката пред \"Майчин дом\" Мариела Модева ще се срещне с граждани.  София - област   \r\nВ 10.00 часа в село Душанци д-р Десислав Тасков ще се срещне с жители в Клуба на пенсионера. В 12.30 часа той ще се срещне с граждани в Клуба на пенсионера.", "date": "2019.05.21", "title": "Европейски избори 2019: Кандидатите за евродепутати от \"БСП за България\" ще посетят областите Ловеч, Габрово, Сливен, Ямбол, Смолян, Шумен, София-град, София-област и Стара Загора"}
{"url": "http://www.focus-news.net/news/2019/05/21/2660371/balgarin-e-zaginal-sled-intsident-v-planinata-olimp.html", "text": "Българин е загинал след инцидент в планината Олимп, предаде  бТВ .  \r\nКонсулът на България в Солун Румен Лозанов обясни пред медията, че българинът е бил в група заедно с туристи. По думите му единият от туристите е подал първи сигнала в Планинската спасителна служба на Гърция, след което е организирана спасителната операция. \"Един е пострадалият. Възможно е да имало други българи в групата, но за това нямаме потвърждение\", допълни Лозанов.  \r\nТой обясни, че по време на придвижването въпросният пострадал се подхлъзва и пада в стръмен участък, където получава и травми. По думите му спасителната акция започва след подаването на сигнала в 16.15 ч. и завършва в 19.30 часа като незабавно на място се отзовават представители на Пожарната и отряд на Планинската спасителна служба. \"Те започват незабавно спасяване. Малко по-късно и това, което забавя като цяло операцията е необходимостта от пристигането на военен хеликоптер\", каза Лозанов.  \"В първия момент, в който е имало контакт с момчето, единият от пожарникарите сподели с нас, че не е имало признаци на живот. След като са спасили тялото, е започнала незабавна реанимация, при което той е дал някакви признаци на живот и веднага след това е направен опит да се качи на хеликоптер и да бъде оказана специализирана медицинска грижа в болницата\", допълни още Лозанов.", "date": "2019.05.21", "title": "Българин е загинал след инцидент в планината Олимп"}
{"url": "http://www.focus-news.net/news/2019/05/21/2660375/evropeyski-izbori-2019-gerb-shte-predstavi-vav-varna-listata-si-s-kandidati-za-chlenove-na-evropeyskiya-parlament.html", "text": "ПП ГЕРБ ще представи листата си с кандидати за членове на Европейския парламент. Това съобщиха от пресцентъра на  ПП ГЕРБ . Събитието ще се състои от 19.00 ч. във Фестивалния и конгресен център. Ще присъстват кандидатите за евродепутати от листата на ГЕРБ и СДС Мария Габриел, Лиляна Павлова и Емил Радев.", "date": "2019.05.21", "title": "Европейски избори 2019: ГЕРБ ще представи във Варна листата си с кандидати за членове на Европейския парламент"}
{"url": "http://www.focus-news.net/news/2019/05/21/2660377/politico-gi-verhofstad-predizvika-salvini-na-evropeyski-debat-i-go-obvini-v-zagovor-s-putin-za-razrushavane-na-evropa.html", "text": "Ги Верхофстад, лидерът на либералите в Европейския парламент, предизвика десния италиански вътрешен министър Матео Салвини на дебат и го обвини, че заговорничи с руския президент Владимир Путин за разрушаването на Европа, пише европейската редакция на  Politico . \r\nВъв видео-обръщение бившият белгийски премиер се обърна директно към лидера на италианската партия „Лига“. „Предизвиквам ви на дебат един на един, защото хората имат пълното право да знаят какви дяволски планове имате в главата си“, обяви той три дни преди началото на европейските избори. \r\nВ съобщението, Верхофстад свързва Салвини с други евроскептични фигури, включително Хайнц-Кристиан Щрахе, австрийският десен лидер, който бе свален през уикенда с публикуването на таен видеоклип. Той каза, че такива лидери „постоянно планират със и са платени от от Путин, за да унищожат Европа“. \r\nСпоред думите на евробюрократа, наскоро той е дебатирал с италианския премиер Джузепе Конте в ЕП. Но „всички ние знаем, че вие сте истинският лидер на италианското правителство“, каза той на Салвини. \r\n„Кажете ми къде искате да го направите, в Брюксел или в Италия“, добави Верхофстад, който е и координатор за Брекзит на ЕП. „Ще бъда там“. \r\nПревод и редакция:", "date": "2019.05.21", "title": "Politico: Ги Верхофстад предизвика Салвини на европейски дебат и го обвини в заговор с Путин за разрушаване на Европа"}
{"url": "http://www.focus-news.net/news/2019/05/21/2660376/api-ogranicheno-ostava-dvizhenieto-po-pat-i-5-dzhebel-pv-sedlari-ot-km-351415-do-km-351755-poradi-remont-do-31-may.html", "text": "До 31 май е ограничено движението по път I-5 сп. Джебел -  п.в. \"Седлари\" от км 351+415 до км 351+755 поради поставяне на предпазни мрежи против камъни. Това съобщиха от пресцентъра на  Агенция „Пътна инфраструктура“ . Движението ще се извършва по обходен маршрут: по път II-59 сп. Джебел - Момчилград - п.в. \"Седлари\".", "date": "2019.05.21", "title": "АПИ: Ограничено остава движението по път I-5 Джебел -  п.в. \"Седлари\" от км 351+415 до км 351+755 поради ремонт до 31 май"}
{"url": "http://www.focus-news.net/news/2019/05/21/2660380/evropeyski-izbori-2019-gerb-shte-predstavi-vav-varna-listata-si-s-kandidati-za-chlenove-na-evropeyskiya-parlament.html", "text": "ПП ГЕРБ ще представи във Варна листата си с кандидати за членове на Европейския парламент. Събитието ще се състои от 19.00 ч. във Фестивалния и конгресен център.   Това съобщават от пресцентъра на ПП ГЕРБ – Варна. Ще присъстват кандидатите за евродепутати от листата на ГЕРБ и СДС Мария Габриел, Лиляна Павлова и Емил Радев.", "date": "2019.05.21", "title": "Европейски избори 2019: ГЕРБ ще представи във Варна листата си с кандидати за членове на Европейския парламент"}
{"url": "http://www.focus-news.net/news/2019/05/21/2660379/evropeyski-izbori-2019-elena-yoncheva-pita-premiera-borisov-na-kogo-ste-se-obazhdal-za-da-sprat-razsledvaniyata-za-kashtata-v-barselonai.html", "text": "„Какво направи Борисов с къщата в Барселона? Нека каже- на кого е оказвал натиск, на кои журналисти, за да спрат тези разследвания.\" Тези думи отправи водачът на листата на „БСП за България” за предстоящите евроизбори Елена Йончева към премиера Борисов от Бургас, съобщиха от пресцентъра на  Националния съвет на БСП . Тя подчерта, че не очаква той да каже истината, но е убедена, че ще разберем истината след като ГЕРБ си отиде и хората не ги е страх да говорят. Йончева каза, че днес е внесла сигнал в прокуратурата да се разследва сметка, свързана с тази къща в Барселона. „Там са вкарани 1,7 млн. евро”, коментира тя. Водачът на листата на левицата припомни, че Ал Капоне е бил хванат за 30 хил. долари, въпреки че е правил нелегален бизнес за стотици милиони. \r\n„Те казват- \"няма кой да ни накаже\". Има кой да ги накаже, ние, българският народ ще ги накаже и Европа ще ги накаже, защото тази корупция- тя генерира евроскептицизъм и на Брюксел вече не му трябва  гарбителската шайка”, категорична бе Елена Йончева. Според нея те ще ни помогнат и с европейския прокурор. „Защо Борисов не иска г-жа Кьовеши да заеме този пост и гласува срещу нея? Защото тя ще ги хване и ще ги накаже”, подчерта тя. По думите й, на на 26-ти май, пред България има два избора – или оставаме тази криминална шайка, това криминално робство да продължава и младите хора да напускат България, или отиваме да гласуваме с номер 18. „На следващите избори ще бъде късно и няма да можем вече да имаме свободен вот. Сега имаме шанс”, каза още Йончева.   \r\n„Не са ли болниците, не е ли образованието, не са ли доходите на хората и стандарта на живот областите, в които България се справя най-зле? Това са сферите, в които ГЕРБ обрича българите”, заяви кандидатът за евродепутат Момчил Неков. Той бе категоричен, че не сме втора категория хора. „Не трябва да чакаме шефовете в Брюксел да казват! Време е това да спре! Ние сме единствената алтернатива за България. Всички други са се коалирали с ГЕРБ и виждаме до какво ни докараха”, каза още той. \r\n„Ние вярваме, че децата са нашето бъдеще. Затова ще работим активно за младите и младежта- те да могат да остават в родината си”, заяви кандидатът за евродепутат Крум Дончев. Той подчерта, че само ако излезем и гласуваме на 26-ти май с номер 18, ще можем да променим България.   \r\nНа събитието присъстваха  секретарят на ПГ на \"БСП за България\" Кристиан Вигенин, Атанас Зафиров – член на ИБ на БСП; народните представители Петър Кънев, Николай Тишев, Тодор Байчев, Николай Пенев, Кольо Милев, председателят на областния съвет на БСП- Бургас - Стойко Пенков и на БСП-Ямбол Митко Андонов, председателят на общинския съвет на БСП-Ямбол Катя Георгиева.", "date": "2019.05.21", "title": "Европейски избори 2019: Елена Йончева пита премиера Борисов: На кого сте се обаждал, за да спрат разследванията за къщата в Барселона?"}
{"url": "http://www.focus-news.net/news/2019/05/21/2660382/burgas-53-godishna-zhena-e-postradala-sled-kato-e-bila-blasnata-na-peshehodna-pateka.html", "text": "53-годишна жена е пострадала след като е била блъсната на пешеходна пътека. Това съобщиха от  ОДМВР - Бургас . На 20 май 2019 г. около 09.00 ч. на паркинга на болница \"Лайф Хоспитал\" в к-с \"Изгрев\", л.а. \"Шкода Октавия\", с бургаска регистрация, управляван от 50 годишен бургазлия при движение на заден ход блъска 53 годишна пешеходка от Бургас, която с контузия на главата, е прегледана в УМБАЛ - Бургас и освободена за домашно лечение.", "date": "2019.05.21", "title": "Бургас: 53-годишна жена е пострадала след като е била блъсната на пешеходна пътека"}
{"url": "http://www.focus-news.net/news/2019/05/21/2660383/kardzhali-normalno-se-osashtestvyava-dvizhenieto-v-oblastta.html", "text": "Нормално се осъществява движението по пътищата в областта. На входовете и изходите на града няма струпвания на коли. Това съобщиха за   Радио \"Фокус\"  от Областно пътно управление - Кърджали. До 31 май се ограничава движението по път I-5 сп. Джебел -  п.в. \"Седлари\" от км 351+415 до км 351+755, поради поставяне на предпазни мрежи против камъни. Движението ще се извършва по обходен маршрут: по път II-59 сп. Джебел - Момчилград - п. в. \"Седлари\". По път Черноочене - Кърджали в участъка село Калинка - Кърджали от 338 км до 342 км продължава ремонтът на уличното осветление в средната разделителна ивица, движението да става с повишено внимание. Временно е ограничено движението на моторни превозни средства  над 12 т по път Зорница – Бели пласт – Стремци – Кърджали. Обходният маршрут е по републикански път Хасково – Кърджали за МПС до 15 тона или по пътя Кърджали–Мост през село Мост за всички МПС. Ремонтните дейности по пътя Крумовград – до границата с област Хасково ще продължат. Преминаването по трасето от 36 км до 55 км да се осъществява с повишено внимание, поради локалните ремонти на пътното тяло и асфалтовите работи. Продължават също така и ремонтните дейности по републикански път Карамфил–Крумовград  от 30 км до 36 км. Извършват се подокопен дренаж, преоткосиране, ремонт на водостоци и облицоване на окопи в срок до 31 май.   \r\nВремето е ясно, няма валежи, духа слаб вятър. Температурите са между 12 и 14 градуса.   \r\nДарина ДЕЕНИЧИНА", "date": "2019.05.21", "title": "Кърджали: Нормално се осъществява движението в областта"}
{"url": "http://www.focus-news.net/news/2019/05/21/2660378/evropeyski-izbori-2019-velizar-enchev-vav-vratsa-imame-realniya-shans-da-srazim-gerb.html", "text": "На предстоящите евроизбори имаме реалния шанс да сразим ГЕРБ. БСП трябва да победи в името на хората. Това заяви кандидатът за евродепутат от листата на „БСП за България“ Велизар Енчев, съобщиха от  пресцентъра на партията . Енчев призова за обединение, за да се върне властта на народа. „Предстои да ги сразим и на местните избори, само след 6 месеца, да си върнем местната власт, която в момента е феодализирана. Където ГЕРБ управлява, феодализъмът е официална норма и политика. Много е важно на тези евроизбори да не забравяме нашите интереси“, категоричен бе пред присъстващите Велизар Енчев. Кандидатът за евродепутат подчерта, че ще предложи създаването на Фонд за демографски застрашените страни в ЕС, от който България трябва да е най-големият получател. \r\n„Ще настояваме и за достойна пенсия и минимална работна заплата в България, за да имат хората нормален живот. На първо място ще поставим бедността и неравенството, в което живеете вие, жителите на Северозападна България“, настоя още Енчев. Той напомни пред жителите на Враца, че вторият кабинет на Борисов е стопирал предложението на БСП за индексация на пенсиите, а вместо това са гласували повишение на нужния стаж за пенсия.  \r\n„Бивши членове на БСП се проявиха и преди евроизборите, с помощта на ЦИК, откраднаха част от името на нашата партия, целейки с тази легализирана измама да откраднат проценти от БСП. Това обслужва единствено ГЕРБ“, коментира Велизар Енчев. Той призова на 26 май да махнем мутрите, които ни управляват. С врачани се срещнаха още народният представител Николай Иванов, областният председател на БСП-Враца Иво Лилов, както и общинският Цветелина Дамяновска.", "date": "2019.05.21", "title": "Европейски избори 2019: Велизар Енчев във Враца: Имаме реалния шанс да сразим ГЕРБ"}
{"url": "http://www.focus-news.net/news/2019/05/21/2660381/sofiya-zadarzhan-e-zapodozryan-za-napadenieto-na-16-godishnoto-momche.html", "text": "Задържан е заподозрян за нападението на 16-годишното момче в София. Това съобщиха за  Агенция „Фокус“  от пресцентъра на  МВР . Младежът бе наръган с нож в областта на гръдния кош късно снощи в локалното при хотел „Плиска“ на ъгъла с ул. „Коперник“. Към момента състоянието му е стабилно.", "date": "2019.05.21", "title": "София: Задържан е заподозрян за нападението на 16-годишното момче"}
{"url": "http://www.focus-news.net/news/2019/05/21/2660370/evropeyski-izbori-2019-tsvetelina-penkova-osnovna-tsel-na-bsp-e-balgarite-da-poluchavat-evropeyski-zaplati-i-pensii.html", "text": "Доходите на учителите трябва да съответстват на отговорността, която те поемат да образоват и възпитат нашите деца, така че те да станат отговорни, социално ангажирани, активни граждани. Това каза кандидатът за евродепутат от листата на „БСП за България“ Цветелина Пенкова по време на срещи с жители на Смолян и Девин, сред които и много учители, съобщиха от пресцентъра на  БСП . Тя добави, че когато държавата иска гражданите ѝ да са отговорни, фокусът трябва да пада върху образование, здравеопазване и социални придобивки. Пенкова добави, че в цял свят възнагражденията и доходите се определят най-вече от отговорността, която се носи на дадена позиция, и така трябва да бъде и у нас. „Европейските пенсии и европейските заплати са основна цел на БСП и ние искаме и ще отстояваме равностойни и достойни доходи за българите с всички сили”, категорична бе Цветелина Пенкова. Тя коментира още, че тези избори са изключително важни за България, защото много от решенията на Европейския парламент намират пряко отражение в живота на хората в страната. „Взаимовръзката е много силна и гласуването на тези избори има смисъл”, каза още Пенкова. Кандидатът за евродепутат каза още, че когато обществото поиска истинска промяна, нищо не може да го спре. Тя бе категорична, че промяна е нужна веднага. \r\n„Бях изправена пред избора да се върна в България или да остана в Англия и избрах да се върна, защото колкото повече млади хора се завърнат в родината си, толкова по-лесно ще решаваме обществените проблеми“, каза още Цветелина Пенкова.Тя заяви, че за да се върнат младите хора у нас, ще се бори за връщане на чуждестранните инвеститори в България, правилно разпределяне на средствата от европейските фондове, стимулиране на развитието на малкия и среден бизнес, реформиране на образованието и стимулиране на културата.", "date": "2019.05.21", "title": "Европейски избори 2019: Цветелина Пенкова: Основна цел на БСП е българите да получават европейски заплати и пенсии"}
{"url": "http://www.focus-news.net/news/2019/05/21/2660385/burgas-normalno-se-osashtestvyava-dvizhenieto-v-oblastta.html", "text": "Нормално е движението в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са сухи и проходими, видимостта е отлична. Натоварено е движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. По-натоварено е по пътя от и към ж.к. „Меден Рудник“, на кръстовището с кръгово движение „Трапезица“, заради ремонта на бул. „Захари Стоянов“,  както и в района на кръстовището между улиците „Спортна“ и „Индустриална“. Интензивно се осъществява движението по бургаските булеварди – „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.05.21", "title": "Бургас: Нормално се осъществява движението в областта"}
{"url": "http://www.focus-news.net/news/2019/05/21/2660389/sofiya-ot-0930-do-1600-chasa-v-tunel-topli-dol-v-posoka-varna-na-avtomagistrala-hemus-shte-se-osashtestvyava-v-izprevarvashtata-lenta-poradi-remont-na-osvetlenieto.html", "text": "От 09.30 до 16.00 часа движението в тунел \"Топли дол\" в посока Варна на автомагистрала \"Хемус\" ще се осъществява в изпреварващата лента поради ремонт на осветлението. Ще бъде ограничено движението по активната лента. Това съобщиха от пресцентъра на  Агенция \"Пътна инфраструктура\" . Необходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.21", "title": "София: От 09.30 до 16.00 часа в тунел \"Топли дол\" в посока Варна на автомагистрала \"Хемус\" ще се осъществява в изпреварващата лента поради ремонт на осветлението"}
{"url": "http://www.focus-news.net/news/2019/05/21/2660388/shumen-zabraneno-e-dvizhenieto-na-tezhkotovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "С нормална интензивност е движението по пътищата в област Шумен, предаде репортер на  Радио „Фокус“ - Шумен . Времето е ясно, слънчево, температурата на въздуха е около 16 градуса. Без натоварване е трафикът по автомагистрала „Хемус“ в посока Варна. Без затруднения се пътува по пътя Варна - София в района на 5-ти км край Шумен. Камера за постоянно видеонаблюдение е разположена в близост до бензиностанцията на 7-ми км по главния път. Сред рисковите участъци по трасето е кръговото кръстовище за кв. \"Макак\". Ришки проход е отворен за движение. Върбишки проход е затворен за всички видове пътни превозни средства. В сила е забраната за движение на тежкотоварни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2019.05.21", "title": "Шумен: Забранено е движението на тежкотоварни автомобили над 10 тона по пътя Радко Димитриево - Друмево поради свлачища"}
{"url": "http://www.focus-news.net/news/2019/05/21/2660390/plovdiv-natovareno-e-dvizhenieto-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Натоварено е движението по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита и по направленията Пловдив - Карлово, Пловдив - Пазарджик и Пловдив - Асеновград - Смолян. Пътните настилки на територията на областта са сухи и нормално проходими. Движението в участъка от 106 км до 119 км на АМ „Тракия“ в посока Бургас се осъществява само в изпреварващата лента, поради частични ремонтни дейности на асфалтовата настилка. Срокът за извършването на ремонта е до 31 май. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е удължен до 20 юни. Ремонтни дейности се извършват и по пътя Пловдив-Асеновград, в участъка от км 14 до км 25, за времето до 24 май. Движението по пътя Асеновград - Чепеларе, в участъка от км 28 до км 53, е затруднено и се осъществява с повишено внимание поради обрушване на скатове. Движението се ограничава на интервали, като водачите изчакват на място. Алтернативният обходен маршрут е по пътя Кричим – Девин. Остава забранено движението на тежкотоварни моторни превозни средства над 12 тона по пътя Поповица – Болярци, поради намален габарит на пътното платно на мост. Обходният маршрут за водачите е по пътя Поповица - Садово - Кочево - Болярци. Повишена опасност от падащи камъни има по направленията Кричим - Стамболийски, Юговско ханче - Югово - Лъки и Троян-Кърнаре, съобщиха още от Областното пътно управление. \r\nТрафикът на територията на град Пловдив също е интензивен към този час. Най-засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Шести септември“, „Марица-юг“, „Пещерско шосе“, „Санкт Петербург“, „Освобождение“ и „Източен“. Пътните настилки в града са сухи и нормално проходими.  \r\nТони МИХАЙЛОВ", "date": "2019.05.21", "title": "Пловдив: Натоварено е движението по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2019/05/21/2660387/evropeyski-izbori-2019-korneliya-ninova-bsp-nay-veroyatno-s-izkazvaniyata-si-za-kostinbrod-2-borisov-si-tarsi-opravdaniya-za-zagubata.html", "text": "Най-вероятно с изказванията си за „Костинброд“ 2 Борисов си търси оправдания за загубата. Това каза лидерът на БСП Корнелия Нинова в „Тази сутрин“ по  бТВ . Във връзка с твърденията на премиера Бойко Борисов, че се готви „Костинброд“ 2  и в отговор на въпрос дали БСП подготвя такъв, Нинова отговори: „Разбира се, че не. Г-н Борисов управлява чрез всяване на страх. Най-вероятно в този случай си търси оправдания за загубата“, каза още Нинова. Тя коментира и темата за Европейска прокуратура. „Факт е, че за създаването на европейска прокуратура има общо решение на държавите членки, но е и факт, че при гласуването на кандидатурата на г-жа Кьовеши  представител на българското правителство е гласувал против. Нека има такава структура. Ние и нашите евродепутати, ако се стигне до гласуване, бихме подкрепили г-жа Кьовеши“, допълни Нинова.", "date": "2019.05.21", "title": "Европейски избори 2019: Корнелия Нинова, БСП: Най-вероятно с изказванията си за „Костинброд“ 2 Борисов си търси оправдания за загубата"}
{"url": "http://www.focus-news.net/news/2019/05/21/2660392/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.05.21", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/05/21/2660391/stara-zagora-sastezanieto-balgarskiyat-ezik-e-lesen-i-interesen-shte-se-provede-v-grada.html", "text": "Днес от 11.00 часа в Шесто основно училище „Свети Никола“ ще се проведе общинският кръг на състезанието „Българският език е лесен и интересен“. Това съобщиха от пресцентъра на  Община Стара Загора . \r\nСъстезанието се провежда за първи път. Инициира се и се организира от Шесто основно училище „Свети Никола“ и е под патронажа на кмета на Община Стара Загора. Основната му задача е подкрепата на обучението по български език за повишаване езиковите компетентности на учениците, развиването на интереси, потребности и нагласи, свързани с усвояване на понятия и нови думи, изграждане на умения за представяне пред публика и мотивация за самостоятелно учене.  \r\nСъстезанието е предназначено за ученици от IV до VII клас. Участниците са разделени в две възрастови групи – IV – V клас и VI – VII клас. Участниците спелуват (произнасят по букви) думи, които имат особености в правописа и изговора.  \r\nВ училищните кръгове, проведени в седмицата между 22 и 25 април, се включиха  училища от Община Стара Загора, сред които - VI ОУ „Свети Никола“, ОУ „Георги Райчев“, ОУ „Кирил Христов“, XII ОУ „Стефан Караджа“, XI ОУ „Николай Лилиев“ и СУ „Васил Левски“.  \r\nВсяко училище излъчи  по двама победители /по един за всяка възрастова група/, които ще мерят сили в предстоящия общинския кръг. Той ще се проведе в навечерието 24 май Ден на българската просвета и култура и на славянската писменост.", "date": "2019.05.21", "title": "Стара Загора: Състезанието „Българският език е лесен и интересен“ ще се проведе в града"}
{"url": "http://www.focus-news.net/news/2019/05/21/2660395/dobrich-rik-informira-za-vazmozhnostite-za-glasuvane-na-hora-sas-zatrudneno-dvizhenie-ili-uvredeno-zrenie.html", "text": "Районната избирателна комисия (РИК) в Добрич  информира за възможностите за гласуване на хора със затруднено движение или увредено зрение, предаде кореспондент на  Радио „Фокус” – Варна . В СИК №24 в ДГ №9 „Пчеличка“ на ул. „Христо Смирненски“ 5 достъпът до секцията е затруднен от стъпала и се препоръчва гласуване в друга най-близка подходяща секция, например в Общински младежки център или ПГ по туризъм „П.К. Яворов“.  \r\nВ СИК № 27 в ДЯ №5 (бивша ДЯ №3 ) на ул. „Екзарх Антим I“ №1 достъпът до секцията е затруднен от стъпала и се препоръчва гласуване в друга най-близка подходяща секция, например в Общински младежки център или ПГ по туризъм „П.К. Яворов“. Може да се гласува в СИК №41 в ОУ „Христо Смирненски“ на ул. „Отец Паисий“ 17.  \r\nВ СИК №52 в ДГ №24 „Приказен свят“ на ул. „Дунав“ 16 достъпът до секцията е затруднен и се препоръчва гласуване в подходящи секции в СУ „Св. Кл. Охридски“.  \r\nВ СИК №57 в ДГ №12 „Щурче“ на ул. „Вардар“ 67 достъпът до секцията е затруднен и се препоръчва гласуване в подходящи секции в СУ „Св. Кл. Охридски“.  \r\nВ СИК №85 в ОУ „Йордан Йовков“ на ул. „Ген. Г. Попов“ 52 достъпът до секцията е затруднен и се препоръчва гласуване в подходящи секции № 90 и № 91 в СУ „Димитър Талев“.  \r\nВ СИК №92 в ОУ „Панайот Волов“ на ул. „Христо Ботев“ 48 достъпът до секцията е затруднен и се препоръчва гласуване в подходящи секции №118 и ДГ „Радост №20“. Може да се гласува в СИК №98 в ДГ №32 „Зорница“ в жк. „Строител“ до блок №65.  \r\nВ СИК № 111 в СУ „Л. Каравелов“ в жк. „Балик“ до блок 24 достъпът до секцията е затруднен и се препоръчва гласуване в подходящи секции №118 и ДГ №20 „Радост“ или в сградата на Дирекция „Социално подпомагане“.  \r\nСъгласно чл. 235, ал.3 от Избирателния кодекс Община град Добрич посочва подходящи за гласуване на хора с увреждания места: Детска ясла №4, ул. „Л. Каравелов“ №55А; СУ „П. Славейков“, ул. „А. Кънчев“ 2; Общински младежки център, пл. „Стария орех“ 1; СУ „Св. Кирил и Методий\", ул. „Велико Търново“ 2; ПГ по туризъм „П.К. Яворов“, бул. „25 септември“ 36; ОУ „Хан Аспарух“ ж.к. „Добротица“; Дирекция “Социално подпомагане“; бул. „Добруджа“ 8; ДГ №18 „Дора Габе“ в ЖК „Дружба“ до бл. 44; СУ „Д. Талев“ по ул. „Ген. Г. Попов“ 16 (секции №90 и №91).  \r\nХората, нуждаещи се от транспорт за придвижване до избирателните секции в деня на изборите, могат да подават заявки в Общината на тел: 058/600 416 и 058/ 600 702, в самата Община или на електронен адрес: dobrich@dobrich.bg. \r\nЖулиета НИКОЛОВА", "date": "2019.05.21", "title": "Добрич: РИК информира за възможностите за гласуване на хора със затруднено движение или увредено зрение"}
{"url": "http://www.focus-news.net/news/2019/05/21/2660384/blagoevgrad-v-36-uchilishta-na-teritoriyata-na-oblastta-se-provezhda-matura-po-balgarski-ezik.html", "text": "В 36 училища на територията на Благоевградска област се провежда Държавният зрелостен изпит по български език. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. По думите му в голяма степен за първия изпит залите за явяване на учениците имат съвпадение с училищата, в които се обучават. Попов посочи, че според нормативния текст изискването е да бъдат училища от областта. Той допълни, че е подсигурено видеонаблюдение във всички училища, в които ще се провеждат матурите за дванадесетокласниците. Експертът отбеляза, че местата, в които ще бъдат размножавани изпитните материали, както и коридорите на учебните заведения и залите, в които се провеждат изпитите, задължително са с осигурени камери, като са поставени и информационни табели, затова че на място има видеонаблюдение и т.н. По думите му има училища, които ще наблюдава Регионалното управление по образованието, а има и такива, които ще бъдат наблюдавани и от Министерството на образованието и науката успоредно. \r\nНатали СТЕФАНОВА", "date": "2019.05.21", "title": "Благоевград: В 36 училища на територията на областта се провежда матура по български език"}
{"url": "http://www.focus-news.net/news/2019/05/21/2660393/pregled-na-osnovnite-temi-v-burgaskiya-pechat.html", "text": "„Започна строителството на обхода ба Поморие“ е водещата тема от първата страница на вестник  „Черноморски фар“ . Обходът ще е готов за 10 месеца, 20 млн. лева струва шест километровата отсечка, проектиран е преди 40 години, пояснява материалът. „Концесионери плащат курсовете за спасители“ е друго заглавие от страниците на ежедневника. Едва деветима са проявили желание да се обучават към БЧК през юни. До момента има направени четири курса за басейн и за море“, това обобщи Виолета Радева, директорът на Български червен кръст в Бургас. През курсовете са минали около 50 души. „75% от младите не разпознават фалшивите новини“ е още едно заглавие от страниците на вестника. Водачът на листата на ГЕРБ за евровота Мария Габриел бе на форум в Бургас по темата. Тя запозна присъстващите с тенденциите и проблемите с фалшивите новини, както и плюсовете и минусите от цифровизацията, пише още вестникът. „Евтин санаториум за 45 000 болни“ е темата на деня в днешния брой на „Черноморски фар“. Над 400 души от Бургаско вече имат издадени удостоверения, избираме между 51 бази по програма на НОИ, уточнява материалът. Интервюто в днешния брой на вестника е с учителката Радка Памукова.", "date": "2019.05.21", "title": "Преглед на основните теми в бургаския печат"}
{"url": "http://www.focus-news.net/news/2019/05/21/2660394/evropeyski-izbori-2019-korneliya-ninova-bsp-vyarvam-v-prokuraturata-no-tova-ne-mi-prechi-da-nastoyavam-za-nalagane-na-sadeben-kontrol-varhu-aktovete-na-glavniya-prokuror.html", "text": "Вярвам в прокуратурата, но това не ми пречи да настоявам за налагане на съдебен контрол върху актовете на главния прокурор. Това каза лидерът на БСП Корнелия Нинова в „Тази сутрин“ по  бТВ . По думите й това ще подобри работата на Прокуратурата. На въпрос дали я притесняват обвиненията срещу водача на листата на \"БСП за България\" Елена Йончева, Нинова отговори: „Не ме притеснява, чакам с нетърпение да приключи това“.  \r\nСпоред Корнелия Нинова е необходима промяна на модела. „В този модел истината се изкривява. Корупцията е държавна политика, борбата с корупцията е заплаха за националната сигурност. Това искаме да променим“, подчерта още лидерът на БСП. Във връзка с думите на Борисов, че тя, Елена Йончева, президента Радев и Иво Христов са едно и също, лидерът на БСП отговори: „Имаме много общи позиции и четиримата и политически, и като партия БСП. Обвиненията за обвързването на Румен Радев с БСП още веднъж изразява страх. Постоянно г-н Борисов обвинява президента в партийни пристрастия. Имам въпрос върховенството на закона – партиен въпрос ли  е?“.  На въпрос дали президентът се меси в съдебната система след като прави консултации за избора на нов главен прокурор, Нинова отговори: „Президентът Радев има задължение по Конституция в процеса по избора на главен прокурор. Накрая той подписва указа. Съвсем логично е той да прави консултации“, каза Нинова. Тя даде пример с премиера Бойко Борисов, който е нахълтал на заседание на ВСС. „Човекът, който най-много вреди на разделението на властите обвинява президента Радев, че си изпълнява конституционните задължения“, допълни още тя.", "date": "2019.05.21", "title": "Европейски избори 2019: Корнелия Нинова, БСП: Вярвам в прокуратурата, но това не ми пречи да настоявам за налагане на съдебен контрол върху актовете на главния прокурор"}
{"url": "http://www.focus-news.net/news/2019/05/21/2660399/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-kadeto-teche-razshiryavane-na-platnoto.html", "text": "Мокри са на места настилките в града, предаде репортер на  Радио „Фокус“ – Велико Търново . Времето е облачно, но без валежи. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по бул. „Беляковско шосе“ и по улица „Магистрална“. Колони от автомобили има в района на Кооперативния пазар, на светофара по бул. „България“ при отбивката за стадион „Ивайло“ и пред пощата. В едната лента се осъществява движението в участък от улица „Климент Охридски“. В отсечката под крепостта \"Царевец\" трафикът се регулира със светофар, а причината е свлачище. Натоварено е покрай по-големите училища и детски градини, където движението се регулира от пътни полицай. Екипи има и на входовете и изходите на Велико Търново, както и в някои участъци от първокласната и второкласна пътна мрежа.  \r\nВремето в останалата част от областта също е облачно, но без валежи. Настилките са частично мокри. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Проходът на Републиката, но там все още важи предупреждението за опасност от падащи камъни. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. \r\nЛуиза ТРАНЧЕВА", "date": "2019.05.21", "title": "Велико Търново: Забранено е преминаването на автомобили над 3.5 тона по пътя Чешма – Кесарево, където тече разширяване на платното"}
{"url": "http://www.focus-news.net/news/2019/05/21/2660397/mkd-makedoniya-ohridchani-se-vdignaha-na-bunt-sreshtu-izgrazhdaneto-na-32-metrovo-minare-v-tsentara-na-grada.html", "text": "Незаконният строеж на 32-метровото минаре трябва да спре. Политиците трябва да излязат и да кажат ясно как мислят да решат проблема с джамията на Али паша. Това заявиха гражданите на Охрид и членовете на сдружение „Съвест“ на протест в понеделник вечерта, предава скопското електронно издание  „МКД“. \r\nОт „Съвест“ поискаха от премиера на Македония Зоран Заев да изпълни обещанието си, дадено преди изборите. \r\nСпоред организацията, става все по-ясно, че строежът на минарето е резултат от политическа договорка и че не се спазват законите. Те твърдят, че ще продължат да алармират обществеността, докато не се сложи край на своеволията и съответните органи не се справят с незаконните дейности. \r\n„Ние не сме против реставрацията и консервацията на религиозния обект, но с височината на минарето от 32 метра изцяло се нарушава визията на града и стария градски център. Тук става въпрос за нарушаване на редица закони. Тук имаме агресивен и нелегален строеж и излъгани и изманипулирани граждани от властите“, обясняват от „Съвест“. \r\nПреди изборите за президент и кмет на Охрид премиерът Зоран Заев обеща този проблем да бъде решен след изборите. \r\n„В централната градска част на Охрид има атака срещу достойнството и чувствата на гражданите на Охрид чрез агресивното и незаконно реализиране на строеж на сграда защитена със закон, джамията Али паша, който има за цел да промени физиономията и характера на града, зад които стоят цели и стратегии, които не са добронамерени и в които участват институциите на държавата. Службата за защита на културното наследство, Републиканската градска и строителна инспекция и съдът не са на нивото на своите компетенции и не проявяват решимост да поставят мораториум върху сградата, която вече е обявена за незаконна“, каза Сашо Михайловски от „Съвест“, който добави, че протестите няма да спрат, докато исканията не бъдат изпълнени. \r\nПревод и редакция:", "date": "2019.05.21", "title": "„МКД“ (Македония): Охридчани се вдигнаха на бунт срещу изграждането на 32-метрово минаре в центъра на града"}
{"url": "http://www.focus-news.net/news/2019/05/21/2660398/smolyan-suhi-i-prohodimi-sa-patishtata-v-oblastta.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево, ясно и тихо. Пътните настилки са сухи. През нощта не са получавани сигнали за инциденти по пътищата в областта. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През прохода Пампорово целогодишно е забранено движението на товарни автомобили над 3.5 тона. По направлението от Асеновград до Чепеларе се извършва почистване на водостоци и окопи и трябва да се шофира с повишено внимание. По пътя от Асеновград до границата с ОПУ – Смолян се извършва обрушване на скатовете и автомобилите да преминават след изчакване. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.21", "title": "Смолян: Сухи и проходими са пътищата в областта"}
{"url": "http://www.focus-news.net/news/2019/05/21/2660386/afp-napadatelyat-ot-kraystcharch-e-obvinen-v-terorizam.html", "text": "Човекът, който уби 51 мюсюлмански поклонници в джамии в Крайстчърч, беше официално обвинен в тероризъм за първи път във вторник, съобщиха от полицията в Нова Зеландия, предава  AFP . \r\n\"Сега е заведено обвинение в извършването на терористичен акт по член 6А от Закона за борба с тероризма от 2002 г. срещу Брентън Тарант\", се казва в изявление на полицията. \r\nОт там уточниха, че в допълнение към терористичната обвинение, сега Тарант е изправен пред 51 обвинения за убийство и 40 за опит за убийство по време на атаките на 15 март в града на Южния остров. \r\nПревод и редакция:", "date": "2019.05.21", "title": "AFP: Нападателят от Крайстчърч е обвинен в тероризъм"}
{"url": "http://www.focus-news.net/news/2019/05/21/2660402/kardzhali-nauchni-rabotnitsi-i-universitetski-prepodavateli-shte-iznesat-dokladi-za-bibliotechnoto-delo-na-konferentsiya-na-regionalnata-biblioteka.html", "text": "Научни работници и университетски преподаватели ще изнесат доклади за библиотечното дело на конференция на Регионалната библиотека. Това съобщи за  Радио „Фокус“  Уляна Ганева, директор на Регионалната библиотека „Н. Й. Вапцаров“ - Кърджали. Днес в конферентната зала „Арпезос“ ще се състои юбилейната конференция „Библиотеки. Потребители. Предизвикателства“, посветена на 60-годишнината от създаването на Регионалната библиотека в Кърджали. В програмата на конференцията са включени научни разработки изследователи на библиотечното дело у нас, преподаватели от СУ „Кл. Охридски“ и Университета по библиотечни и информационни технологии, специалисти от регионални библиотеки в страната. Ще бъдат разгледани актуални аспекти на библиотечната работа, предизвикателствата и новите възможности пред една от най-старите културни институции от древността насам, каквато е библиотеката.  \r\nОт незапомнени векове човекът се е опитвал да съхрани и предаде познанието на своите потомци. Посланията на човешкия интелект са били запечатвани на камък, кожа и хартия, папирус, пергамент, свитък, печатна книга и сега до тях се нарежда електронната книга, електронният носител на информация от последните модерни времена, в които живеем. Уляна Ганева посочи, че е убедена, че въпреки компютъризирането на света библиотеките не изостават и също се компютъризират. Те продължават да са центрове на културния живот, отново са в крак с времето и продължават да съхраняват и предават познанието и творческите постижения на човечеството на деца и възрастни. Тези теми ще бъдат разисквани днес на конференцията, а също така  и историческото развитие на библиотечното дело в Кърджали и региона. \r\nДарина ДЕЕНИЧИНА", "date": "2019.05.21", "title": "Кърджали: Научни работници и университетски преподаватели ще изнесат доклади за библиотечното дело на конференция на Регионалната библиотека"}
{"url": "http://www.focus-news.net/news/2019/05/21/2660400/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.05.21", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/21/2660401/vidin-ostava-zatvoren-za-avtomobili-nad-12-tona-prohodat-petrohan-obikolniyat-marshrut-e-prez-grad-svoge.html", "text": "Нормално се осъществява движението в областта. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в посока ГКПП \"Дунав мост 2\", като пътуват предимно тежкотоварни автомобили. Натоварен е участъкът между Дунавци и Видин. От граничния пункт съобщиха, че работят всички гишета. На другите два гранични пункта в областта – \"Връшка чука\" и \"Брегово\" трафикът е спокоен, няма образувани опашки от чакащи автомобили. Пътните настилки в областта са предимно сухи. Остава затворен за автомобили над 12 тона проходът Петрохан, обиколният маршрут е през град Своге. \r\nВъв Видин трафикът е засилен на входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.05.21", "title": "Видин: Остава затворен за автомобили над 12 тона проходът Петрохан, обиколният маршрут е през град Своге"}
{"url": "http://www.focus-news.net/news/2019/05/21/2660405/kyustendil-remontni-deynosti-se-izvarshvat-po-patya-kyustendil-sofiya-mezhdu-selata-konyavo-i-tsarvenyano.html", "text": "Ремонтни дейности се извършват по пътя Кюстендил – София между селата Коняво и Цървеняно. Това съобщи за  Радио „Фокус” – Кюстендил  дежурният в Областно пътно управление – Кюстендил. В посочения участък се извършва профилиране на пътни банкети и почистване на наземни окопи. Водачите на моторни превозни средства трябва да се движат с повишено внимание и в свободната лента съгласно създадената организация. Срокът е до 23 май. Движението по път II-62 Паничарево – Дупница от км 26 до км 36 трябва да се осъществява с повишено внимание поради почистване на облицовани окопи и профилиране на банкети. Срокът е до края на 23 май. Движението по път II-62 Дупница – Клисура от км 42 до км 59 се осъществява в една лента на отделни участъци поради рехабилитация на пътното платно. Срокът до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.05.21", "title": "Кюстендил: Ремонтни дейности се извършват по пътя Кюстендил – София между селата Коняво и Цървеняно"}
{"url": "http://www.focus-news.net/news/2019/05/21/2660407/adv-anton-stankov-premierat-boyko-borisov-si-protivorechi-za-neotrabotenata-sadebna-sistema-pri-priemaneto-na-balgariya-v-es.html", "text": "Премиерът Бойко Борисов си противоречи за неотработената съдебна система при приемането на България в ЕС. Това каза за сутрешния блок „Добро утро, България“ на  Радио „Фокус“  адвокат Антон Станков, министър на правосъдието в правителството на Симеон Сакскобургготски и бивш съдия. Той припомни, че когато страната ни е била в предприсъединителния период, Борисов е главен секретар на МВР, а ведомството тогава е водещо в главата „Правосъдие и вътрешни работи“ в преговорите с ЕС. Настоящият премиер има своя личен принос в приемането на България в Съюза и е имал достатъчно информация какво се е случило по време на преговорите, обясни адв. Станков. Според него не е редно Бойко Борисов да подценява личния си принос. Съдебната система е удобна за критики, защото няма рефлекси да реагира на медиен натиск и работи сама за себе си, добави адвокатът. Той уточни, че няма утвърден европейски образец за съдебна система. Усилията на президента Румен Радев за публичност на процедурата по избор на нов главен прокурор са допустими, добави адв. Станков. „Те заслужават положителна оценка дотолкова, доколкото да има публичност, но критиките, че в крайна сметка решението го взима Висшия съдебен съвет, са основателни. Адмирации трябва да има към усилията за прозрачност. Държавният глава е дефиниран по конституция с правомощията си. Президентската институция може да има сериозен принос в законодателството, което влияе върху съдебната система. Допада ми желанието на Румен Радев за дефиниране на правила, защото при последните избори, на които беше избран Лозан Панов за председател на ВКС се промъкнаха съмнения за недостатъчна прозрачност и за начина на издигане на кандидатурата. Затова Лозан Панов си носи последствията в момента и е обект на много критики“, обясни той. Адвокат Антон Станков каза още, че Европейските избори са доста специфични и във вътрешнополитически план са лакмус и са индикативни за политическите настроения у нас. Във външнополитически план евроизборите са важни, защото българските представители в ЕП трябва да защитават обществените интереси, обясни той. Създаването на единна европейска прокуратура е въпрос от ключово значение, добави адв. Антон Станков.  \r\nЙоланда ПЕЛОВА", "date": "2019.05.21", "title": "Адв. Антон Станков: Премиерът Бойко Борисов си противоречи за неотработената съдебна система при приемането на България в ЕС"}
{"url": "http://www.focus-news.net/news/2019/05/21/2660404/evropeyski-izbori-2019-aleksandar-andreev-tsik-podgotovkata-za-izborite-proticha-normalno.html", "text": "Подготовката за насрочените в неделя избори за Европейски парламент върви нормално и сроковете за организацията им се спазват. Това каза говорителят на Централната избирателна комисия Александър Андреев в предаването „Сутрешен блок“ по  БНТ . „Днес ще приключи доставянето на бюлетините до всички районни избирателни комисии. Предстои и разпределението на машините за гласуване, които ще бъдат разположени в 3000 секции в цялата страна“, съобщи той. Андреев даде подробности за начина за машинното гласуване, което ще става чрез специална карта. „Избирателите ще я получават от член на секционната комисия и с нея ще могат да активират машината. След като направят своя избор и го потвърдят, машината ще отпечатва разписка, която ще се пуска в специална кутия в секцията“, обясни говорителят на ЦИК. „Картата за машинно гласуване служи, за да не се позволява на един избирател да гласува повече от веднъж, както и да се гарантира, че с една карта няма да гласуват повече избиратели. Във всяка секция ще има три карти за електронно гласуване, за да се осигури непрекъсваем процес“, посочи Александър Андреев. „Бих препоръчал на избирателите добре да сгъват бюлетината, за да не се отвори в кутията и да се види вотът“, каза още той.", "date": "2019.05.21", "title": "Европейски избори 2019: Александър Андреев, ЦИК: Подготовката за изборите протича нормално"}
{"url": "http://www.focus-news.net/news/2019/05/21/2660409/evropeyski-izbori-2019-elena-yoncheva-bsp-prokuraturata-tryabva-da-razbere-koy-e-mafiyata.html", "text": "Прокуратурата трябва да разбере кой е мафията. Това каза водачът на листата на „БСП за България“ Елена Йончева в „Тази сутрин“ по  бТВ . Попитана дали й липсва журналистическата професия, Йончева каза: „Да, липсва ми журналистическата професия. Дали съжалявам? Разбира се, аз знаех срещу какво се изправям. Именно поради тази причина влязох в политиката. Не съм предполагала, че ударите срещу мен могат да бъдат толкова безскрупулни, толкова жестоки. Мафията удря жестоко“.  На въпрос кой е мафията, Йончева обясни, че прокуратурата трябва да разбере кой е мафията. „Ние приветстваме решението на главния прокурор да разкрие всички тези офшорни сметки на политици в чужбина и техните имоти. Смятаме, че това е правилна стъпка“, коментира още Йончева. Според нея трябва да се спре разграбването в България. По думите й разграбването е на стойност 11 млрд. евро всяка година. „Това е 22 % от БВП по данни на Световната банка. Това е огромна сума, която може да влезе в икономиката. В България изнасяме предимно суровини. Това означава на практика 2.5 млн. българи да получат средна заплата. Разбирате ли за какъв грабеж става дума в България?“, коментира тя. Йончева посочи, че при защитата на  интересите на България трябва да се започне от вътре в страната, за да се види в какво състояние живеем, и кой ни управлява.", "date": "2019.05.21", "title": "Европейски избори 2019: Елена Йончева, БСП: Прокуратурата трябва да разбере кой е мафията"}
{"url": "http://www.focus-news.net/news/2019/05/21/2660396/adelina-stefanova-hram-vavedenie-bogorodichno-blagoevgrad-ot-latinski-ezik-constantos-oznachava-postoyanen-i-spokoen-a-ot-gratski-ezik-helena-oznachava-slancheva.html", "text": "От латински език „constantos” означава постоянен и спокоен, а от гръцки език „helena“ означава слънчева. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. „Римският император Константин и майка му Елена обявяват християнската религия за официална и прекратяват гоненията на нейните последователи. Повод за това става войната срещу император Константин и Цезар Максенти. Когато императорските войски наближили Рим, където бил Максенти, на небето посред пладне засиял кръст от звезди с надпис „С това ще победиш“. Императорът наредил да направят знаме с кръст, да изобразят този знак на щитовете и шлемовете на войниците, и влязъл в бой с ответника, когото скоро победил“, отбеляза тя. Стефанова допълни, че по-късно майката Елена посещава Йерусалим, където открива истинският кръст, върху който е бил разпънат Христос. По думите ѝ на днешния празник празнуват не само Константин и Елена, а и Стоян, Стойо, Траян, Светла, Светлина и техните производни. \r\nНатали СТЕФАНОВА", "date": "2019.05.21", "title": "Аделина Стефанова, храм „Въведение Богородично“ - Благоевград: От латински език „constantos” означава постоянен и спокоен, а от гръцки език „helena“ означава слънчева"}
{"url": "http://www.focus-news.net/news/2019/05/21/2660413/reuters-germaniya-e-izharchila-23-miliarda-evro-za-pomosht-na-bezhantsite-prez-2018-godina.html", "text": "Германия е изхарчила рекордните 23 милиарда евро през 2018 година за интеграция на милионите бежанци в страната и за борба с причините, причиняващи миграция в чужбина, показва документ, видян от  Reuters . \r\nТова бележи ръст от близо 11% на 20,8 милиарда евро, изразходвани от Германия през предходната година, показва документът, изготвен от финансовото министерство. \r\nКанцлерът Ангела Меркел и нейните министри ще обсъдят годишния доклад на правителството за разходите за бежанци и интеграцията по време на редовната им среща в кабинета в сряда. \r\nМеркел многократно е защитавала решението си от 2015 г. да остави германските граници отворени за стотици хиляди бежанци, главно от мюсюлмански страни, като хуманитарна необходимост, но оттогава обеща да предотврати повторение на такава масова миграция чрез справяне с причините за нея. \r\nПравителството изразходва общо 7,9 милиарда евро през 2018 г. за мерки, насочени към запазване на мигрантите извън Европейския съюз и подобряване на условията на живот в родните им страни - 16% увеличение в сравнение с 2017 година. \r\n16-те провинции на Германия, които главно отговарят за жилищното настаняване и интегрирането на пристигащите от страни като Сирия, Ирак и Афганистан, са получили 7,5 милиарда евро от федералното правителство миналата година, според доклада. Това бележи ръст от 14% за годината. \r\nАлис Вайдел, парламентарен лидер на дясната „Алтернатива за Германия“ (АзГ) разкритикува германското правителство за изхарчените милиарди за бежанците, като заяви: „Това е скъпоструващ комитет по посрещането за сметка на гражданите“. \r\nАнет Видман-Мауз, министър на миграцията, бежанците и интеграцията, заяви, че коментарите на Вайдел са „глупави“ и лош вкус. \r\nПревод и редакция:", "date": "2019.05.21", "title": "Reuters: Германия е изхарчила 23 милиарда евро за помощ на бежанците през 2018 година"}
{"url": "http://www.focus-news.net/news/2019/05/21/2660410/vidin-nivoto-na-reka-dunav-se-e-ponizhilo-s-13-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 13 см и водният стоеж е 556 см, съобщиха от местната  Хидрометеорологична станция . Нивото на реката край Видин е  611 см, регистрираното понижение е от 11 см. Край Лом през последното денонощие е измерено понижение от 7 см и водният стоеж е 633 см. Нивото на реката край Оряхово е 508 см, там е регистрирано понижение за последното денонощие от 4 см. Температурата на водата край Ново село е 15 градуса, край Оряхово е 16.2 градуса.", "date": "2019.05.21", "title": "Видин: Нивото на река Дунав се е понижило с 13 см при Ново село за последното денонощие"}
{"url": "http://www.focus-news.net/news/2019/05/21/2660415/pregled-na-osnovnite-temi-vav-velikotarnovskiya-pechat.html", "text": "„Екшън комедия с куп родни звезди снимат във В. Търново“ е заглавие от първа страница на областния всекидневник  „Янтра ДНЕС” .  Велико Търново ще се превърне за два дни в снимачна площадка на най-новия български филм „Диви и щастливи“. В главните роли на лентата участват куп родни звезди. „Бюст паметник на Ботев дари на Общината военния университет“, пише още вестникът. Националният военен университет „В. Левски“ дари бюст-паметник на Христо Ботев на Община Велико Търново. Актът за дарение бе подписан от началника на НВУ бригаден генерал Пламен Богданов и кмета Даниел Панов. „Моторист пострада при катастрофа в Първомайци“ е новина от криминалната хроника. „С вълнуващо тържество в Дома в Дебелец отбелязаха две годишнини“ е заглавието на статия от страница 4. На трета е поместен поздрав от кмета на Община Елена по случай празника на града. „11-годишните хандбалисти – с бронзови медали“ е новина от спортните страници.  \r\n„Трима отличници на СУ „Емилиян Станев“ заминават да учат в Русия“ е заглавие от другия областен ежедневник  „Борба“ . Физика и графичен дизайн в Русия са избрали да учат тримата отличници на СУ „Емилиян Станев“. И тримата завършват една от най-активните паралелки на търновската гимназия „Изобразително изкуство с графичен дизайн“. Стефка Стойкова, Славко Сергеевич и Адриан Косев са поредните талантливи български деца, които съвсем съзнателно се отказват от комфорта си тук, за да получат смислено образование. „Въпреки препоръката на министъра на образованието ВТУ вчера прави избори, резултатите вероятно ще се оспорват в съда“ е друга новина от днес. Проф. Антоанета Анчева е новият председател на Общото събрание на ВТУ „Св. св. Кирил и Методий“. Тя ще ръководи върховния орган на вуза заедно с филолога проф. Живка Колева – Златева. „Покрай изграждането на трасето за газопровода край Иванча откриха старо селища“, пише още „Борба“. „Община Стражица тържествено изпрати випуск 2019“ е друга новина от днес. В областния ежедневник ще намерите и обръщение от кмета на Елена по случай празника на града, както и програма с предстоящите събития.", "date": "2019.05.21", "title": "Преглед на основните теми във великотърновския печат"}
{"url": "http://www.focus-news.net/news/2019/05/21/2660416/plovdiv-tseremoniya-po-nagrazhdavane-na-pobeditelite-v-sedmiya-mezhdunaroden-konkurs-za-humor-i-satira-golyamata-kashta-na-madrite-hora-shte-se-provede-v-asenovgrad.html", "text": "Тържествена церемония по награждаване на победителите в Седмия международен конкурс за хумор и сатира „Голямата къща на мъдрите хора” ще се проведе в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Церемонията ще започне от 17.30 часа в Градската библиотека „Паисий Хилендарски“, като ще бъде съпътствана със забавна програма от хумористични етюди с участието на актьорите от Сатиричния театър Добриела Попова и Емил Емилов, под акомпанимента на Хайгашот Агасян.", "date": "2019.05.21", "title": "Пловдив: Церемония по награждаване на победителите в Седмия международен конкурс за хумор и сатира „Голямата къща на мъдрите хора” ще се проведе в Асеновград"}
{"url": "http://www.focus-news.net/news/2019/05/21/2660406/silistra-769-zrelostnitsi-ot-oblastta-sa-se-yavili-na-maturata-po-balgarski-ezik-i-literatura.html", "text": "769 зрелостници са се явили на матурата по български език и литература в област Силистра. Това съобщи за  Радио „Фокус“ - Шумен  Габриела Миткова, началник на Регионалното управление на образованието. Подадените заявления са били 833. До изпит не са допуснати 46 души. Държавният зрелостен изпит е започнал навреме и без произшествия. Провежда се в 70 зали в 17 училища в областта. Ангажирани са около 200 квестори в залите и в коридорите. \r\nИвелина ИВАНОВА", "date": "2019.05.21", "title": "Силистра: 769 зрелостници от областта са се явили на матурата по български език и литература"}
{"url": "http://www.focus-news.net/news/2019/05/21/2660408/pazardzhik-dvizhenieto-po-am-trakiya-se-osashtestvyava-dvuposochno-v-platnoto-v-posoka-sofiya-v-rayona-na-89-km-poradi-remont.html", "text": "Въведено е ограничение в района на 88 и 89 км на автомагистрала „Тракия“. Това съобщи за  Радио „Фокус“ – Пазарджик  дежурният в Областно пътно управление. Движението в участъка от 88 до 89 км в района на пътен възел „Пазарджик“ се осъществява двупосочно в една лента в платното в посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват по една лента за движение в двете посоки от 88 до 89 км за периода от 10.00 часа всеки понеделник до 13.00 часа всеки петък.  Предвидено е двупосочно преминаване, като се обособяват две ленти за движение в посока Бургас и една лента за движение в посока София от 88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. \r\nВаня НИКОЛОВА", "date": "2019.05.21", "title": "Пазарджик: Движението по АМ „Тракия“ се осъществява двупосочно в платното в посока София в района на 89 км поради ремонт"}
{"url": "http://www.focus-news.net/news/2019/05/21/2660418/mvr-dvama-dushi-sa-zaginali-a-27-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 27 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 24 тежки пътнотранспортни произшествия. Един от пострадалите е с опасност за живота. В София са регистрирани 31 леки и 4 тежки катастрофи, при които са пострадали 5 души.", "date": "2019.05.21", "title": "МВР: Двама души са загинали, а 27 са пострадали при катастрофи в страната през изминалото денонощие"}
{"url": "http://www.focus-news.net/news/2019/05/21/2660417/apelativniyat-spetsializiran-sad-shte-reshava-dali-da-pusne-ot-aresta-minyu-staykov.html", "text": "Апелативният специализиран съд ще решава дали да пусне от ареста собственика на \"Винпром - Карнобат\" Миню Стайков. Решението ще зависи от назначената от съда комплексна тройна медицинска експертиза. Стайков е под стража от началото на миналия септември, когато беше обвинен в ръководство на престъпна група за данъчни престъпления и незаконно производство и търговия с цигари. Когато изтече максималният 8-месечен срок за задържането му, Специализираната прокуратура го обвини в злоупотреба с европейски средства и поиска нов постоянен арест. Стайков обжалва със здравословни аргументи. Той идва в съда в инвалидна количка, а адвокатът му обяви, че Миню Стайков е в гладна стачка, за да покаже отношението си към правосъдната система. Вчера жители на Карнобат започнаха да събират подписка в подкрепа на бизнесмена, която ще бъде внесена в Народното събрание.", "date": "2019.05.21", "title": "Апелативният специализиран съд ще решава дали да пусне от ареста Миню Стайков"}
{"url": "http://www.focus-news.net/news/2019/05/21/2660414/kyustendil-871-uchenitsi-ot-oblastta-sa-dopusnati-do-parvi-darzhaven-zrelosten-izpit-po-balgarski-ezik-i-literatura.html", "text": "871 ученици от областта са допуснати до първи държавен зрелостен изпит по български език и литература. Това съобщиха за  Радио „Фокус” – Кюстендил  от Регионално управление на образованието – Кюстендил. Осигурен е необходимият брой квестори, които ще бъдат по двама в изпитната зала и един в коридора. Подсигурено е видеонаблюдение във всички зали, в които се провеждат изпитите и се размножават изпитните материали. На зрелостният изпит се ползва химикалка с черен цвят.  \r\nДЗИ продължават 4 астрономически часа. Матурата по български език се състоят от 3 модула. Времето за работа по първия модул е 60 минути. Вторият също е 60 минути, а третият – 120. Учениците със специални образователни потребности работят в отделни зали и имат два допълнителни часа за работа. Резултатите от матурите ще бъдат обявени до 13 юни. \r\nВенцеслав ИЛЧЕВ", "date": "2019.05.21", "title": "Кюстендил: 871 ученици от областта са допуснати до първи държавен зрелостен изпит по български език и литература"}
{"url": "http://www.focus-news.net/news/2019/05/21/2660420/spetsializiraniyat-nakazatelen-sad-shte-zasedava-po-deloto-sreshtu-mityo-ochite.html", "text": "Специализираният наказателен съд заседава по делото на Димитър Желязков, по прякор Митьо Очите. Той е обвинен, че е бил ръководител на организирана престъпна група за изнудване, принуда, заплахи, палежи и разпространение на наркотици. Освен него, в групата са участвали още 12 души, включително и дъщеря му. Групата е събирала \"такса спокойствие\" и \"такса рекет\" в размер на хиляди левове от предприемачи в Бургас, Ямбол, Несебър и Слънчев бряг. Ако бъде признат за виновен, Димитър Желязков може да получи 15 години затвор, глоба от 5 до 10 000 лева и конфискация на половината му имущество.", "date": "2019.05.21", "title": "Специализираният наказателен съд ще заседава по делото срещу Митьо Очите"}
{"url": "http://www.focus-news.net/news/2019/05/21/2660422/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Сухи и проходими са пътищата в Сливенска област, съобщиха от  Областно пътно управление . Трафикът е интензивен, но без задръствания. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 тона поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта до 30 юни.", "date": "2019.05.21", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/05/21/2660412/mariya-semerdzhieva-ruo-smolyan-851-zrelostnitsi-ot-oblastta-tryabva-da-se-yavyat-na-maturata-po-balgarski-ezik-i-literatura-na-21-may.html", "text": "851 зрелостници от област Смолян трябва да се явят на матурата по български език и литература на 21 май. Това каза за  Радио „Фокус“ – Смолян  Мария Семерджиева – началник на Регионално управление на образованието (РУО) – Смолян. Държавният зрелостен изпит ще се проведе в 22 училища в региона, а учениците ще бъдат разпределени в 84 зали. „Предприети са всички мерки за сигурност както на матурата по български език, така и на тази по математика, която ще се проведе на 23 май. Във всички стаи има видеонаблюдение, осигурени са достатъчно квестори, предупредени са хората в електроразпределителното дружество да не се спира тока по време на матурите, проверени са и интернет връзките в училищата“, подчерта Семерджиева. Тя припомни, че изпитът започва в 8:00 часа и продължава 4 часа. Учениците със специални образователни потребности ще бъдат в самостоятелни зали, ще имат на разположение учители-консултанти и ще имат удължено време за изпита, каза още началникът на РУО – Смолян. \r\nНели ГЕРГЬОВСКА", "date": "2019.05.21", "title": "Мария Семерджиева, РУО – Смолян: 851 зрелостници от областта трябва да се явят на матурата по български език и литература на 21 май"}
{"url": "http://www.focus-news.net/news/2019/05/21/2660424/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. Условията за пътуване в областта са нормални. Трафикът към този час е спокоен. Времето е предимно облачно, а настилките – сухи. Отворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното платно при км 26+444. Дейностите ще продължат до 31 май. Затворена е и улица „Малина“ в Габрово, която е част от път III-5004 Чехлевци – Велчевци, от км 10+940 до км 11+829. Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти текат и по пътя между Севлиево и Драгановци. Водачите трябва да карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на май. \r\nЛуиза ТРАНЧЕВА", "date": "2019.05.21", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/05/21/2660423/ministar-mladen-marinov-izyasnyava-se-dali-prichinata-za-intsidenta-s-16-godishnoto-momche-e-spor-za-momiche-ili-za-futbolni-otbori.html", "text": "Изяснява се дали причината за инцидента с 16-годишното момче е спор за момиче или за футболни отбори. Това каза министър Младен Маринов по време на брифинг във връзка с намушканото снощи 16-годишно момче в столицата, предаде репортер на  Агенция „Фокус“ . Той обясни, че инцидентът е станал след дискотека и допълни,че децата там са основно между 15 и 16 години. \"Пострадалото момче е с порезни и прободни рани в „Пирогов“, с опасност за живота. Докторите казват, че неговото положение е стабилизирано“, коментира министърът на вътрешните работи. Маринов посочи, че е работено със всички деца, които са били на събитието. \"Към момента имаме предполагаем извършител, който е задържан, но тъй като  е непълнолетен, с него работят колегите от Детска педагогическа стая\", заяви министърът. \"За пореден път виждаме, че има сериозно напрежение и агресия сред подрастващите, при дадена такава ситуация се стига до тежки инциденти“, коментира още Маринов.", "date": "2019.05.21", "title": "Министър Младен Маринов: Изяснява се дали причината за инцидента с 16-годишното момче е спор за момиче или за футболни отбори"}
{"url": "http://www.focus-news.net/news/2019/05/21/2660425/tsgm-tramvay-po-liniya-10-e-imal-tehnicheski-problem-sas-spirachkite-na-pl-slaveykov.html", "text": "Трамвай по линия 10 е имал технически проблем със спирачките на пл. „Славейков“. Това съобщи за  Агенция „Фокус“  Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Около 8.00 часа на пл. „Славейков“ в посока Западен парк е имало проблем със спирачките. В последствие вторият вагон е подменен и трамваят е продължил по график. Проблемът е бил технически“, обясни Пеков.", "date": "2019.05.21", "title": "ЦГМ: Трамвай по линия 10 е имал технически проблем със спирачките на пл. „Славейков“"}
{"url": "http://www.focus-news.net/news/2019/05/21/2660426/sofiya-film-fest-v-sliven-prodalzhava-s-filma-zhazhda.html", "text": "София филм фест в Сливен продължава тази вечер в 18.00 часа с филма „Жажда“ на режисьора Светла Цоцоркова с участието на Васил Михайлов и Ивайло Христов. Това съобщиха от пресцентъра на  Община Сливен . \r\nВ 20.00 часа е предвидена премиерата в Сливен на най-новата творба на Аличе Рорвахер – „Щастливият Лазаро“. \r\nНа 22 май е финалът на шестото издание на „София филм фест в Сливен“. В 19.00 часа започва прожекцията на носителя на „Златна Палма“ от КАН ’18 – „Джебчии“. Режисьор на творбата е японският майстор на киноразказа Хирокадзу Корееда. \r\n„София филм фест в Сливен” е част от мащабния кинопроект, който екипът на Арт Фест разработва и реализира от 2009 година. Той включва международния кинофестивал „София филм фест” с издания в София, Бургас, Пловдив и Варна, регионалните издания в над 20 града, сред които и Сливен, които бяха реализирани през последните години като част от международния проект „Операция Кино”.", "date": "2019.05.21", "title": "София филм фест в Сливен продължава с филма „Жажда“"}
{"url": "http://www.focus-news.net/news/2019/05/21/2660403/tass-sasht-germaniya-velikobritaniya-i-polsha-blokiraha-zasedanie-na-ss-na-oon-za-zakona-za-ukrainizatsiya.html", "text": "САЩ, Франция, Великобритания, Полша, Белгия и Германия блокираха инициирано от Русия извънредно заседание във връзка с приемането в Украйна на закона „За обезпечаване на функционирането на украинския език като държавен“. „За“ провеждането на такова заседание се обявиха Русия, Китай, ЮАР, Доминиканската Република и Екваториална Гвинея, обяви в понеделник постоянният представител на председателстващата в Съвета за сигурност през май Индонезия Диан Трианшах Джани, предава  ТАСС . \r\n„Резултатът от гласуването е следният: пет гласа „за“, шест „против“, четири са се въздържали. Дневният ред не е утвърден заради липсата на достатъчен брой гласове“, заяви той. \r\nПариж призова да се гласува против провеждането на заседание по въпроса. „Франция възразява против такъв дневен ред именно днес, когато встъпва в длъжност новият президент Владимир Зеленски. Считаме, че сега не е моментът да се разглежда тази резолюция. Разбира се, това е важен въпрос, но ние не можем да проведем конструктивна дискусия по инициатива на една от страните“, поясни постоянният представител на Франция при ООН Франсоа Делатр. \r\nПосланикът на Германия Кристоф Хойсген подкрепи заявлението на френския си колега. И.д. постоянен представител на САЩ при ООН Джонатан Коен определи искането за провеждане на срещата, като „опит на Русия да отвлече вниманието от демократичните процеси в Украйна“. \r\nПревод и редакция:", "date": "2019.05.21", "title": "ТАСС: САЩ, Германия, Великобритания и Полша блокираха заседание на СС на ООН за закона за украинизация"}
{"url": "http://www.focus-news.net/news/2019/05/21/2660427/plovdiv-v-doma-na-kulturata-boris-hristov-shte-se-provede-obshto-sabranie-za-izbor-na-rektor-i-akademichen-savet-na-plovdivskiya-universitet.html", "text": "Общо събрание за избор на ректор и Академичен съвет на Пловдивския университет ще се проведе в Дома на културата „Борис Христов“. Това съобщиха за  Радио „Фокус“ – Пловдив  от висшето учебно заведение. В процедурата по избора ще вземат участие 353 делегати, сред които има представители на всички 9 факултета на висшето училище и на двата филиала в Смолян и Кърджали. Сред делегатите са и 65 студенти – 47 представители на Студентски съвет и 18 докторанти. Присъствието на две трети от всички делегати е необходимият кворум за провеждането на избор, съобщават още от висшето училище. \r\nВ дневния ред на Общото събрание е включено обсъждане и приемане на отчета на Ректора проф. д-р Запрян Козлуджов за изминалия четиригодишен мандат, както и отчет на Контролния съвет към университета. \r\nДо момента единствената издигната кандидатура за ректор на ПУ „Паисий Хилендарски“ е тази на проф. д-р Румен Младенов. Общо 45 са членовете на Академичния съвет, който също ще се избира от делегатите. Ще бъде избран и нов състав на Контролния съвет към университета.", "date": "2019.05.21", "title": "Пловдив: В Дома на културата „Борис Христов“ ще се проведе общо събрание за избор на ректор и Академичен съвет на Пловдивския университет"}
{"url": "http://www.focus-news.net/news/2019/05/21/2660429/evropeyski-izbori-2019-asim-ademov-gerb-ot-bsp-mozhe-da-se-ochakva-vsichko-predvid-zhelanieto-y-da-ni-diskreditira.html", "text": "От БСП може да се очаква всичко, предвид желанието й да дискредитира ГЕРБ. Това каза за сутрешния блок „Добро утро, България“ на  Радио „Фокус“  Асим Адемов, кандидат за евродепутат от листата на ГЕРБ и СДС. Той коментира очакванията за ситуация, подобна на аферата „Костинброд“. „Слушах внимателно думите на премиера Бойко Борисов по повод вероятността от „Костинброд 2“. Имам му доверие, за да го каже явно има някакви нагласи и информация. Имайки предвид какъв коварен опонент имаме срещу себе си в лицето на БСП, които не се спират пред нищо и не се свенят да използват всякакви методи само и само да ни дискредитират, бих казал, че от тях наистина може да се очаква всичко“, обясни Асим Адемов. Той каза още, че кампанията за ГЕРБ е тръгнала трудно, предвид безпрецедентните атаки и обвинения, гарнирани с грешки на членовете на партията. С оглед на позитивната кампания и стотиците срещи с обществото обаче се наблюдава оптимизъм за крайния резултат от изборите на 26 май, добави кандидатът за евродепутат от листата на ГЕРБ и СДС. Според него защитата на националния интерес трябва да бъде поставена на първо място от всички представители на България в ЕП.  \r\nЙоланда ПЕЛОВА", "date": "2019.05.21", "title": "Европейски избори 2019: Асим Адемов, ГЕРБ: От БСП може да се очаква всичко, предвид желанието й да ни дискредитира"}
{"url": "http://www.focus-news.net/news/2019/05/21/2660421/pazardzhik-v-pravoslavnite-hramove-v-grada-se-otsluzhva-sveta-liturgiya-za-pochitane-na-ravnoapostolite-konstantin-i-elena.html", "text": "В православните храмове в Пазарджик се отслужва празнична света Литургия по повод християнския празник Свети свети Константин и Елена. Това съобщиха за  Радио „Фокус“ – Пазарджик  от Архиерейското наместничество в Пазарджик. С благословението на Константийския епископ Яков – викарий на Пловдивския митрополит Николай и архиерейски наместник на Пазарджик, тя ще бъде възглавена от Секретаря на Пазарджишка духовна околия прот. Боян Кочев в съслужение с храмовото духовенство и свещеници от града. След края на службата традиционното литийно шествие ще бъде оглавено от Константийския епископ Яков, който заедно с духовниците и миряните ще се отправи към площад “Константин Величков”, където ще бъде отслужен благодарствен молебен за всички жители на града.  \r\nНа този ден хората почитат паметта на двамата светци, ходят на църква, където даряват иконите им с дарове, молят се за здраве и добра реколта. Днес празнуват носещите имената Константин и Елена, както и Динко, Ели, Еленка, Елица, Елин, Елина, Елка, Илона, Койчо, Коста, Костадин, Костадинка, Костадинко, Констанса, Констанца, Кунчо, Алейна, Лена, Ленко, Станимир, Станимира, Станка, Стоил, Трайко. \r\nАлбена ЖИЛЕКОВА", "date": "2019.05.21", "title": "Пазарджик: В православните храмове в града се отслужва света Литургия за почитане на равноапостолите Константин и Елена"}
{"url": "http://www.focus-news.net/news/2019/05/21/2660411/smolyan-v-momchilovtsi-shte-badat-pocheteni-svetite-ravnoapostoli-konstantin-i-elena.html", "text": "Днес, когато Православната църква прославя светите равноапостоли цар Константин и майка му Елена, архиерейският наместник на Смолянска духовна околия архимандрит Висарион ще възглави от 9.00 часа празничната божествена Литургия  в село Момчиловци. Това съобщиха от  Архиерейско наместничество – Смолян . Заедно с Негово Високопреподобие ще съслужат председателят на храм „Св. св. Константин и Елена“ протойерей Николай Рангелов, секретарят на Архиерейското наместничество иконом Запрян Шиков и свещеници от духовната околия. На клира ще пее църковният хор на храм „Св. великомъченица Неделя“ в Райково с диригент Росица Казалиева. \r\nС името на канонизирания за светец цар Константин (274 - 337) е свързано  утвърждаването на християнството за официална религия в източната част на Римската империя – Византия, а с името на канонизираната за светица майка му царица Елена – намирането  от нея на кръста Господен в Йерусалим. Предание, достигнало до нас, гласи, че през нощта срещу важно сражение цар Константин видял в небето кръст  и чул думите: „С този знак ще победиш!“ По време на царуването на цар Константин християнството свободно се разпространява, строят се храмове с негова помощ. Издигнал е нова столица на империята – Цариград (Константинопол) – първата християнска столица в света.", "date": "2019.05.21", "title": "Смолян: В Момчиловци ще бъдат почетени светите равноапостоли Константин и Елена"}
{"url": "http://www.focus-news.net/news/2019/05/21/2660432/noi-blizo-300-dushi-se-vazpolzvaha-ot-balgaro-germanskite-konsultatsionni-dni-v-plovdiv.html", "text": "Близо 300 граждани се възползваха от възможностите, които предоставят традиционните българо-германски консултационни дни, състояли се в средата на май т.г. в Пловдив. Това съобщиха от пресцентъра на  НОИ . Четири екипа от експерти от двете държави консултираха 298 души с осигурителни периоди, придобити съгласно законодателствата на България и Германия. Те бяха информирани за необходимите документи за удостоверяване на стаж, положен на територията на Германия, за условията, при които се отпускат германски пенсии, така също и за актуалните промените в законодателството за правото и изчислението на българските пенсии. \r\nЗаинтересованите лица потърсиха информация относно условията за придобиване на право на пенсия в двете страни, преизчисляването и изплащането на пенсии съгласно правилата за координация на схемите за социална сигурност на Европейския съюз, искаха да научат повече за очаквания размер на бъдещата си германска пенсия. \r\n Събитието се организира от НОИ и Федерацията на Германското пенсионно осигуряване. Тези консултационни дни имат 10-годишна история, като за това време са предоставени вече над 10 000 консултации. Практиката и популярността на този формат показват, че за хора със стаж в двете страни е изключително полезно да бъдат запознавани едновременно с индивидуалните им права според българското и според германското законодателство.", "date": "2019.05.21", "title": "НОИ: Близо 300 души се възползваха от българо-германските консултационни дни в Пловдив"}
{"url": "http://www.focus-news.net/news/2019/05/21/2660433/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Наблюдава се променлива облачност, на места духа слаб вятър. Температурите са от 3 до 10 градуса. Препоръките на планинските спасители са при преминаване през снежни участъци туристите да бъдат внимателни и да не се пързалят, тъй като това може да доведе до травми. Лифтовите съоръжения не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.21", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/21/2660434/veliko-tarnovo-na-ofitsialna-tseremoniya-v-grada-byaha-vracheni-nagradite-kultura-i-sv-patriarh-evtimiy.html", "text": "В навечерието на Деня на българската просвета, култура и на славянската писменост – 24 май, на тържествена церемония в града бяха връчени общинските награди „Св. Патриарх Евтимий” и „Култура”. Това съобщиха от пресцентъра на  Общината . Всяка година с отличията са удостоявани изявени учители и дейци в сферата на изкуството, културата и духовността. Събитието се състоя в залата на Музикално-драматичния театър „Константин Кисимов” и събра стотици педагози, културни деятели и общественици. \r\nВодещи на церемонията бяха актьорите Милен Иванов и Стефка Златкова. Вечерта откриха талантите от Вокална група „Пеещи камбанки”, които изпълниха химна на българската просвета „Върви, народе възродени”. Заместник-кметът проф. Георги Камарашев приветства присъстващите и ги поздрави от името на кмета на Велико Търново Даниел Панов. Той подчерта, че учителите и хората от сферата на културата са съвременните будители на обществото, натоварени с най-важната мисия – възпитанието на младите поколения. \r\nПредседателят на Великотърновския общински съвет Венцислав Спирдонов обяви решенията на местния парламент за определяне на носителите на наградите. \r\nС отличието „Св. Патриарх Евтимий” за учител на годината бяха удостоени д-р Северина Величкова от ДГ „Райна Княгиня“, Сребринка Минчева-Лакова от СУ „Емилиян Станев“ и Цветомила Драганова от ПМГ „Васил Друмев“. Същата награда, но за учителски колектив на годината получиха Детска градина „Първи юни” и Основно училище „Неофит Рилски” – Килифарево. \r\nНаградата „Култура” в категория за ярки творчески постижения бе присъдена на актьора Милен Иванов, а за творчески дебют отличието бе за журналистката и писателка Елена Чамуркова. \r\nОбщинският съвет гласува и номинацията за наградата „24 май”. Неин носител става отличничката от Старопрестолната професионална гимназия по икономика Десислава Димитрова. Тя е спечелила десетки награди и отличия от национални и международни състезания и олимпиади. Десислава Димитрова ще получи своята награда на 24 май на сцената пред Община Велико Търново. \r\nФинал на вечерта бе постановката „Вражалец” по пиесата на Ст. Л. Костов. Мюзикълът бе подарък от Община Велико Търново за жителите и гостите на града по случай предстоящия 24 май.", "date": "2019.05.21", "title": "Велико Търново: На официална церемония в града бяха връчени наградите „Култура” и „Св. Патриарх Евтимий”"}
{"url": "http://www.focus-news.net/news/2019/05/21/2660431/pazardzhik-okrazhniyat-sad-shte-gleda-deloto-sreshtu-bivsh-upravitel-na-vodosnabditelnoto-druzhestvo-vav-velingrad.html", "text": "Окръжният съд ще гледа делото срещу бивш управител на водоснабдителното дружество във Велинград, обвинен за нанасяне на материални вреди на „В и К – Велинград“, съобщиха от пресцентъра на  Съда . Делото е образувано по внесен обвинителен акт от Окръжната прокуратура срещу бивш управител на водоснабдителното дружество. Подсъдимият е обвинен за това, че на 12 февруари 2013 г. като управител на „Водоснабдяване, канализация и териториален инженеринг“ ЕООД -Велинград съзнателно е сключил неизгодна сделка като е договорил закупуването на товарен автомобил за сумата от 17 000 лв., а реалната цена е била 8 600 лв. От деянието му са настъпили значителни вреди за дружеството в размер на 8 400 лв. Началото на съдебното заседание е в 09.30 часа, съдия-докладчик е Коста Стоянов.", "date": "2019.05.21", "title": "Пазарджик: Окръжният съд ще гледа делото срещу бивш управител на водоснабдителното дружество във Велинград"}
{"url": "http://www.focus-news.net/news/2019/05/21/2660419/ministar-desislava-taneva-okolo-70-hil-dka-zemi-sa-s-porazheniya-ot-gradushki.html", "text": "Около 70 хил. дка земи са с поражения от градушки, в момента действа държавна помощ за компенсиране на напълно пропаднали площи. Това каза на брифинг министърът на земеделието, храните и горите Десислава Танева, която заедно с вътрешния министър Младен Маринов направи оглед на място на щетите, причинени от интензивните валежи в района на Свищов, предаде репортер на  Агенция „Фокус“ . „В района, в който се намираме, паднаха и градушки, и дъжд. Екипи на областните дирекции по земеделие и в момента са на място за обследване на площите. Единственото, което веднага мога да кажа на земеделските стопани, е, че действа държавна помощ за компенсиране на напълно пропаднали площи, като компенсацията е по-добра, когато има застрахова“, заяви Танева. „На втория ден след избирането ми за министър направихме Управителен съвет на ДФ „Земеделие“ и взехме решение за отварянето на тази помощ с 4 млн. лв. бюджет. Обработени са протоколите за миналата година, а до юни се очаква всички земеделски стопани да бъдат компенсирани“, обясни земеделският министър. Танева подчерта, че това, което може да направи държавата за земеделските стопани в най-спешен порядък, е било извършено. „В момента е в ход кампанията за заявяване на площи за подпомагане – на 23 май приключваме без санкции, а след това тече срокът за санкции. Имаме подадени около 107 хил. заявления. Площите, които се заявяват за подпомагане, са около 38 млн. дка в цялата страна“, коментира тя. Земеделският министър посочи още, че продължава да се изгражда противоградова защита и за места, където в момента няма такива.", "date": "2019.05.21", "title": "Министър Десислава Танева: Около 70 хил. дка земи са с поражения от градушки"}
{"url": "http://www.focus-news.net/news/2019/05/21/2660436/varna-kosene-na-trevni-ploshti-se-izvarshva-na-magistrala-hemus-mezhdu-nevsha-i-vetrino.html", "text": "Шофьорите трябва да преминават с повишено внимание по магистрала „Хемус“, между Невша и Ветрино поради косене на тревни площи, предаде репортер на  Радио „Фокус“ – Варна . Трафикът в участъка от около девет километра си осъществява съобразно създадената организация. Преминаването в отсечката от пътен възел „Летище“ до Варна също трябва да е с повишено внимание поради ремонтни дейности на асфалтовата настилка. По информация на Агенция „Пътна инфраструктура“ и движението в участъка „Златни пясъци“ – Варна се осъществява с повишено внимание поради изсичане на храсти, оформяне корони на дървета и почистване на отводнителни съоръжения. По по път III-2902 Панорама – Куманово, при км 11+300, все още е в сила ограничение на скоростта до 30 км/час поради неравности на асфалтовата настилка. Още едно предупреждение за преминаване с повишено внимание е валидно за направлението Аксаково – Любен Каравелово от четвъртия до деветнадесетия километър. Причината е, че и там ще се извършва косене на тревни площи. По пътя Провадия – село Аспарухово движението се осъществява с повишено внимание поради ремонт на асфалтовата настилка. В две отсечки от магистрала „Хемус“ преминаването се осъществява двупосочно в едното платно от София към морския град. Движението в участъка Неофит Рилски – Девня е двупосочно в дясното платно при пълно затваряне на това за столицата. Ограничено е качването и слизането на пътен възел „Неофит Рилски“, като движението е пренасочено по път I-2 Варна – Шумен. Между пътните възли „Повеляново” и „Слънчево” трафикът също се осъществява двупосочно в платното към Варна. Движението се отбива по път I-2 Русе – Варна. Ограничено е качването и слизането на п.в. „Слънчево“. Към този час условията за пътуване във Варненска област са добри. Времето е ясно и слънчево, видимостта е добра. Движението в участъка Кранево – Варна при км 83+100 продължава да е ограничено за моторни превозни средства с маса над 10 тона. Обходният маршрут за тях е през направлението Кичево – Оброчище. \r\nДиана СТОЕВА", "date": "2019.05.21", "title": "Варна: Косене на тревни площи се извършва на магистрала „Хемус“ между Невша и Ветрино"}
{"url": "http://www.focus-news.net/news/2019/05/21/2660437/razgrad-68-godishen-mazh-e-zaginal-pri-pozhar-v-kubrat.html", "text": "68- годишен мъж е загинал при пожар в Кубрат. Това съобщиха от  ГД „Пожарна безопасност и защита на населението“ . Сигналът за инцидента е подаден в 8.19 часа на 20 май. Пожарът е възникнал в къща в Кубрат. Огънят е унищожил домашно имущество.", "date": "2019.05.21", "title": "Разград: 68- годишен мъж е загинал при пожар в Кубрат"}
{"url": "http://www.focus-news.net/news/2019/05/21/2660439/kyustendil-dve-obshtinski-pomeshteniya-se-otdavat-na-targ-s-tayno-naddavane.html", "text": "Две общински помещения се отдават на търг с тайно наддаване, предаде репортер на  Радио „Фокус” – Кюстендил . Търгът се провежда в сградата на Община Кюстендил. Той е публичен с тайно наддаване за отдаване под наем на общински помещения, при спазване изискванията на Наредбата за реда за придобиване, управление и разпореждане с общинско имущество. Едното помещение се навира на улица „Хан Крум” в града две зали и две стаи, а вторият обект е помещение за магазин за продажба на хранителни стоки, плодове и зеленчуци и други стоки на площад „Първи май”. Предстои сформираната комисия да разгледа документите на кандидатите. \r\nВенцеслав ИЛЧЕВ", "date": "2019.05.21", "title": "Кюстендил: Две общински помещения се отдават на търг с тайно наддаване"}
{"url": "http://www.focus-news.net/news/2019/05/21/2660441/vitseprezidentat-na-rotari-lidership-institut-kalcho-hinov-poluchi-prestizhnata-nagrada-na-tsentara-za-mir-shimon-peres.html", "text": "Вицепрезидентът на Ротари Лидершип институт Калчо Хинов получи престижната награда „За забележителни постижения в насърчаване мира и мирното съвместно съществуване в свят на многообразие и различия на“ Центъра за мир Шимон Перес. В интервю за сутрешния блок „Добро утро, България“ на  Радио „Фокус“  Калчо Хинов каза, че тази награда е постижение за всички ротарианци в България. „Основната идея на Ротари е за мир и разбирателство между народите в цял свят. Работили сме твърде усърдно през последните 30 години в тази насока – да даряваме идеята за мир на всички на Балканите, в Близкия изток и други страни от Европа. Мирът е наша основна цел“, допълни Хинов. Той обясни, че през 1989 година е започнало възстановяването на ротарианството в България. Оттогава до сега Калчо Хинов работи в Ротари. „Това са редица конференции за мир, срещи между лидери от различни държави. При нас един до друг са стояли палестинци и израелци с една цел – постигане на мир, където наш могъщ съюзник е бъдещето+, каза още той. Калчо Хинов припомни, че в близкото минало в град Хайфа е открит паметник за спасяване на българските евреи по време на Холокоста, а Ротари е много добре развит в Израел. Според Калчо Хинов мирът много прилича на любовта. „Това е романтичен процес, би трябвало да инвестираш в него и да му вярваш. Ако не можеш да изпитваш любов, значи не можеш да изпитваш мир. Мирът е една необходимост за нас,  за нашите деца и за бъдещето въобще, особено в региони като Балканите и Близкия изток“, отбеляза Калчо Хинов. Той добави, че се обсъжда въпроса за организирането на лагер за младежи до 30 години, като за участие ще бъдат поканени палестинци, израелци, турци, българи, както и представители на други държави от Европа. „Идеята е те да работят заедно в продължение на месец, защото създаването на приятелства е една гаранция за разбирателство. \r\nЙоланда ПЕЛОВА", "date": "2019.05.21", "title": "Вицепрезидентът на Ротари Лидершип институт Калчо Хинов получи престижната награда на Центъра за мир Шимон Перес"}
{"url": "http://www.focus-news.net/news/2019/05/21/2660442/blagoevgrad-lek-avtomobil-e-otkradnat-ot-avtokashta-v-grada.html", "text": "Лек автомобил е бил откраднат от автокъща в Благоевград. Това съобщиха от  Областна дирекция на МВР – Благоевград . По случая работят полицейски служители на 01 РУ - Благоевград. Според подадения сигнал кражбата е извършена за времето от 17.30 часа на 18 до 09.30 часа на 20 май. Откраднатия автомобил е с марка „БМВ“. За случая е уведомена РП - Благоевград. Образувано е досъдебно производство.", "date": "2019.05.21", "title": "Благоевград: Лек автомобил е откраднат от автокъща в града"}
{"url": "http://www.focus-news.net/news/2019/05/21/2660440/ruse-8-sa-signalite-za-padnali-darveta-v-grada-zaradi-silniya-vyatar.html", "text": "8 са сигналите за паднали дървета в Русе заради силния вятър. Това съобщиха от  ГД „Пожарна безопасност и защита на населението“ . Сигналите са подадени на 20 май за времето от 17.45 часа до 18.10 часа. Екипите на ПБЗН са отстранили падналите дървета. Няма данни  за пострадали граждани. Засегнат е един автомобил и покрив на къща.", "date": "2019.05.21", "title": "Русе: 8 са сигналите за паднали дървета в града заради силния вятър"}
{"url": "http://www.focus-news.net/news/2019/05/21/2660443/vas-otmeni-stanovishte-za-ekologichna-otsenka-na-ministara-na-okolnata-sreda-i-vodite-za-izmenenie-na-obshtiya-ustroystven-plan-na-obshtina-primorsko.html", "text": "Тричленен състав на Върховния административен съд отмени Становище по екологична оценка №2-2/2017 г. на министъра на околната среда и водите, с което е съгласуван Проект на Изменение на Общия устройствен план (ИОУП) на община Приморско. Това съобщиха от пресцентъра на  ВАС . Административно дело № 8622 от 2017 г. е образувано по жалби на Фондация „Българска Фондация Биоразнообразие“ и на „Перла Г“ АД. Върховните съдии от тричленния състав на Шесто отделение връщат  преписката на министъра на околната среда и водите за ново произнасяне при спазване на дадените указания по тълкуване и прилагане на закона. Според тричленния състав са допуснати пропуски и непълноти в Становището, Доклада за екологична оценка и Доклада за оценка на съвместимостта при изследване на характеристиките на околната среда за територии, които вероятно ще бъдат значително засегнати от измененията в Общия устройствен план. Изводът на върховните съдии  е, че има нарушение на изискването на чл. 81, ал. 3 от Закона за опазване на околната среда за идентифициране, описание и оценка на всички възможни въздействия върху околната среда от прилагането на плана предвид целите, териториалния обхват и степента на подробност. Не са взети предвид всички съществуващи екологични проблеми, установени на различно ниво, имащи отношение към проекта, включително отнасящите се до райони с особено екологично значение, като защитените зони по Закона за биологичното разнообразие (чл. 86, ал. 3, т. 4 от ЗООС). По отношение на някои местообитания не са преценени вероятните значителни въздействия върху биологичното разнообразие, фауната и флората. При тези недостатъци не може да се приеме, че смекчаващите мерки, които са предвидени за предотвратяване и намаляване на неблагоприятните последствия от осъществяването на плана, ще редуцират и компенсират възможно най-пълно негативните въздействия в необходимата степен за опазване на околната среда. Решението на ВАС може да се обжалва в 14-дневен срок.", "date": "2019.05.21", "title": "ВАС отмени Становище за екологична оценка на министъра на околната среда и водите за изменение на общия устройствен план на Община Приморско"}
{"url": "http://www.focus-news.net/news/2019/05/21/2660430/vidin-643-ma-zrelostnitsi-ot-oblastta-sa-podali-zayavleniya-za-yavyavane-na-darzhaven-zrelosten-izpit-po-balgarski-ezik.html", "text": "643-ма зрелостници от видински училища са подали заявления за явяване на държавен зрелостен изпит по български език, съобщиха за  Радио „Фокус“ – Видин  от Регионалното управление на образованието. Днес се провежда матурата по български език, която започна в 8.00 часа и ще продължи 4 астрономически часа. Резултатите ще бъдат обявени до 13 юни.  Във Видин изпитът се провежда в сградите на три видински училища – в ГПЧЕ „Йордан Радичков“, ПГ по туризъм „Михалаки Георгиев“, ПГ „Проф.д-р Асен Златаров“.", "date": "2019.05.21", "title": "Видин: 643-ма зрелостници от областта са подали заявления за явяване на държавен зрелостен изпит по български език"}
{"url": "http://www.focus-news.net/news/2019/05/21/2660444/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-may.html", "text": "„Софийска вода” временно ще прекъсне водоснабдяването в някои части на столицата на 22 май. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Иванянско шосе“ в местност Бели брег, гр. Банкя, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Стефан Стамболов“ от ж.п.прелеза до ул. „Стефан Стамболов“ № 166; ул. „Иванянско шосе“ от ул. „София“ до ул. „Стефан Стамболов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ ъгъла с ул. „Бели брег“. \r\nВъв връзка с реконструкция на уличен водопровод на ул. „Владайска“ Център, район „Красно село“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Владайска“, ул. „Ивайло“, ул. „Дамян Груев“, бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с бул. „Христо Ботев“. \r\nВъв връзка с изпълнение на инвестиционен проект за подмяна на уличен водопровод на ул. „Белите брези“ в кв. „Кремиковци“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Белите брези“, алея „Металург“, алея „Горски път“, алея „Ален мак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Белите брези“ ъгъла с  алея„Снежанка“. След възстановяване на водоснабдяването е възможно временно повишаване  мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на водомерен възел на бул. „Черни връх“ в жк. „Лозенец“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Майор Томпсън“ от №1 до №7, РУМ „Черни връх“, метростанция „Джеймс Баучер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майор Томпсън“ ъгъла с бул. „Черни връх“. \r\nВъв връзка с изграждане на сградно водопроводно отклонение на ул. „Селимица“ в кв. „Васил Левски“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Константин Фотинов“, ул. „Поп Грую“, ул. „Рилска обител“, ул. „Княгиня Тамара“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Селимица“ №6. \r\nВъв връзка с подмяна на сградно водопроводно отклонение на бул. „Св. Климент Охридски“ в кв. „Малинова долина“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: бул. „Св. Климент Охридски“ от №26 до №72 и от №59В до №61К. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ №48А. \r\nВъв връзка с подмяна на пожарен хидрант на ул. „Васил Левски“ в с. Мрамор се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Васил Левски“ от ул. „Захари Стоянов“ до ул. „Мраморен рид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Руджери“ в с. Панчарево се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Руджери“, ул. „Самоковско шосе“ между ул. „Елин Пелин“ и ул. „Юрий Гагарин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ ъгъла с ул. „Елин Пелин“ . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.21", "title": "„Софийска вода” временно ще прекъсне водоснабдяването в някои части на столицата на 22 май"}
{"url": "http://www.focus-news.net/news/2019/05/21/2660428/kmetat-na-svishtov-gencho-genchev-nyama-postradali-hora-sled-vloshenata-meteorologichna-obstanovka-selo-sovata-ne-e-navodneno.html", "text": "Няма данни за пострадали хора след влошената метеорологична обстановка, село Совата не е наводнено. Това каза за  Агенция „Фокус“  кметът на Свищов Генчо Генчев във връзка с влошената метеорологична обстановка в общината. „В момента съм с министрите Десислава Танева и Младен Маринов“, посочи той. „Няма пострадали хора. Започва оглед на инфраструктурата и на щетите, които са нанесени“ обясни Генчев.   \r\nДеница КИТАНОВА", "date": "2019.05.21", "title": "Кметът на Свищов Генчо Генчев: Няма пострадали хора след влошената метеорологична обстановка, село Совата не е наводнено"}
{"url": "http://www.focus-news.net/news/2019/05/21/2660445/sofiya-vremenno-dvizhenieto-se-osashtestvyava-v-aktivnata-lenta-po-am-trakiya-ot-km-45-do-km-46-v-posoka-sofiya-poradi-remontni-deynosti.html", "text": "Временно движението се осъществява в активната лента по АМ „Тракия“ от км 45 до км 46 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват пътната сигнализация.", "date": "2019.05.21", "title": "София: Временно движението се осъществява в активната лента по АМ „Тракия“ от км 45 до км 46 в посока София поради ремонтни дейности"}
{"url": "http://www.focus-news.net/news/2019/05/21/2660448/radio-fokus-smolyan-praznuva-svoya-chetirinadeseti-rozhden-den.html", "text": "Радио „Фокус“ – Смолян празнува своя четиринадесети рожден ден. Екипът, който е част от Национална радиоверига „Фокус“, години наред работи за утвърждаване позициите си на информационен лидер на регионално ниво и областно ниво. Ще продължим и в бъдеще винаги да сме в горещите точки на региона, за да предаваме събитията в момента, в който те се случват. Чрез нас жителите на Смолян и областта получават бърза, точна и обективна информация за всички проблеми на делника, а също и за интересни културни събития. \r\nПрограмата на Радио „Фокус” се излъчва ежедневно, 365 дни в годината, седем дни в седмицата. Тя е запълнена с разнообразна и актуална информация за най-важните политически, икономически, здравни, обществени и културни събития в страната и в региона. Благодарение на тях и на разнообразните предавания в програмата на Радио „Фокус“, слушателите ни могат да чуят различни мнения на видни политици, общественици и представители на институциите по злободневните теми. Ние се стремим да представим безпристрастно всички гледни точки и това се цени от нашата аудитория.", "date": "2019.05.21", "title": "Радио „Фокус“ – Смолян празнува своя четиринадесети рожден ден"}
{"url": "http://www.focus-news.net/news/2019/05/21/2660446/parlamentni-listy-chehiya-rusiya-zaplashva-evropa-s-traditsionnite-si-tsennosti.html", "text": "Отвсякъде ни говорят: „Русия ни заплашва“ (но как?), „Русия влияе на общественото мнение“ (как, при положение, че е известно с кой си имаме работа?), „Русия влияе на изборите“, „Русия ни връща комунистите“, „Русия, Русия...“ \r\nРусия – по Чешката телевизия (редакторът й Карас търси усилено начини да очерни още по някакъв начин Русия), Русия – по радиото, където се изказват странни „експерти“, които пропагандистката машина на либералите вади като зайци от шапката си и които за безчет. За Русия говорят навсякъде и с Русия плашат отвсякъде, пише авторитетното чешко издание  Parlamentni listy  в материал, представен без редакторска намеса. \r\nПонякога ми се струва, че ще отворя хладилника си и върху мен ще скочи Путин и ще започне да ми влияе или да ме заплашва. \r\nФактът е, че колкото по-лошо се справят Европейският съюз и САЩ, толкова по-добре изглежда руският режим. Но това не влияе по никакъв начин на нашите пропагандисти и не ги кара да се замислят по никакъв начин. \r\nДали Русия наистина е толкова опасна за Европейския съюз? Отговорът е очевиден: Разбира се! \r\nИ така... как? \r\nКазано с една дума – традиция! \r\nКаква е руската реалност, ако се абстрахираме от пропагандистките антируски клишета? Съвременна Русия е много по-далеч от социализма, отколкото съвременният Европейски съюз. Да, в Русия държавата е силна (иначе тя би потънала в хаос, както убедително потвърди Елцин), но като цяло там цари пазарна икономика. Така че може би само тези, които наистина не знаят нищо за Русия, могат да бъдат сплашени с комунизма. \r\nРусия обаче наистина заплашва Европейския съюз, като защитава най-неприемливата идеология за ЕС. По същество тя е диаметрално противоположна на идеологията на Съюза и се състои в насърчаване на традициите и отхвърляне на влиянието на „гражданското общество“ върху политическите събития. \r\nРусия внимателно спазва и съхранява националните традиции. \r\nРусия учи децата си да уважават и спазват тези традиции. \r\nПатриотизмът в Русия е почитан и не е презиран по същия начин, както в ЕС. \r\nРодина, като федерация на народите, които живеят заедно в мир и сътрудничество, означава много за обикновените хора в Русия. \r\nИслямът се третира с уважение в Русия (почти една трета от гражданите на Руската федерация са мюсюлмани), но там те възпират разширяването му. \r\nВ Русия не се увличат от болен джендъризъм и краен феминизъм. Жените имат същите права, каквито и мъжете, но никой не счита жените и мъжете за еднакви. \r\nВ Русия си позволиха да се откажат от пропагандата на странни „малцинства“, там не организират гей-паради и маршове в подкрепа на марихуаната. \r\nВ Русия нестопанските организации, финансирани от чужбина и корумпиращи обществото с политически програми, не играят първа цигулка. \r\nОрганизациите с нестопанска цел не мътят главите на руските деца в училищата. Там историята не се пренаписва и все още почитат войниците, паднали през Втората световна война. Организации с нестопанска цел, които получават финанси от чужбина, трябва открито да го признаят. Сорос няма фондация в Москва. \r\nВоенният парад в чест на годишнината от края на Втората световна война перфектно демонстрира всички тези ценности. Забележително е, че маршируващите подразделения на кадетите, момчетата и момичетата в униформа, потвърждават решимостта на по-младото поколение да защитава Русия по същия начин, по който са я защитавали техните дядовци. Те също така демонстрираха престижа на военните занаяти и уважението към офицерите. Преминалата през площада военно-транспортна и бойна техника показа, че Русия може да си позволи силна армия. Всички тези ценности, които в продължение на 30 години бяха недооценявани и забравяни у нас. \r\nСпомних си известната мисъл, че онзи, който е прековал мечовете си в плугове се е обрекъл на това, да оре за тези, които не са направили това. \r\nТази година повече от един милион души взеха участие в похода на „Безсмъртния полк“ и те отидоха да почетат паметта на героите, въпреки силния дъжд. Изненадващо никой от активистите не се опита да наруши хода на това събитие (за разлика от Карлови Вари). Хиляди доброволци взеха участие в организирането на марша. \r\nЕдин от лозунгите се отличаваше с особено дълбок смисъл: „Благодаря ти, дядо за свободата!“ Спомних си, как безчувствено се отнася нашата държава към старците, които са заставени да живеят в бедност с мизерните си пенсии, забравяйки за това, че те са работили за нашата страна, а много от тях са воювали. \r\nПо този начин Русия демонстрира нагледно всички традиционни ценности, които в Европейския съюз, поне в Западна Европа, либералите вече са успели да потиснат и почти унищожат. \r\nИ така, най-накрая може да се формулира с какво Русия заплашва западната „либерална демокрация“: откровен патриотизъм, уважение към традициите, благодарност към предците за защитата на родината и оцеляването на народа. Накрая ще посочим най-страшното за всички самозвани евронравоучения: Русия (помислете си само!) култивира тези ценности в своите деца и презира тези, които трескаво работят за разпадането на обществото и традиционните национални и семейни ценности. \r\nТака Русия заплашва Европейския съюз не с военна сила, а със силата на здравия разум, уважението към историята и предците. Ето защо е необходимо да се налагат все повече и повече нови (безсмислени) санкции срещу Русия. Ето защо в чешките медии, които „обичат истината“, има непрекъсната кампания срещу Русия. \r\nА този, който възразява срещу антируската демагогия, е „руска хлебарка“ и путински агент! \r\nИ така, на въпроса в заглавието: „Трябва ли да се страхуваме от Русия?” - можете да отговорите: „За всеки е различно“. Консервативните традиционалисти и патриоти не се страхуват от Русия. \r\nПревод и редакция:", "date": "2019.05.21", "title": "Parlamentni listy (Чехия): Русия заплашва Европа с традиционните си ценности"}
{"url": "http://www.focus-news.net/news/2019/05/21/2660447/n-ts-v-knyaginya-miriam-prisastva-na-svatbata-na-leydi-gabriela-uindzor-i-tomas-kingstan.html", "text": "Н. Ц. В. Княгиня Мириам присъства на сватбата на лейди Габриела Уиндзор и Томъс Кингстън. Това съобщиха от пресофиса на  Н. В. Цар Симеон II .  \r\nЛейди Габриела Уиндзор е дъщеря на Принц Майкъл на Кент, първи братовчед на Н. В. Кралица Елизабет II. Той е внук на Крал Джордж V и Кралица Мери. \r\nЦеремонията се състоя в катедралата “Сейнт Джордж” в замъка “Уиндзор”. На сватбата присъстваха Кралица Елизабет II, Принц Филип, Херцог на Единбург, Принц Хари, Херцог на Съсекс, Принцеса Ан, Принцовете Едуард и Андрю и други членове на британското кралско семейство, както и представители на чуждестранни кралски фамилии.   \r\nЦар Симеон и Царица Маргарита, които също бяха поканени, за съжаление не успяха да присъстват, поради други ангажименти. Н.Ц.В.Княгиня Мириам предаде технитe благопожелания на младоженците.", "date": "2019.05.21", "title": "Н. Ц. В. Княгиня Мириам присъства на сватбата на лейди Габриела Уиндзор и Томъс Кингстън"}
{"url": "http://www.focus-news.net/news/2019/05/21/2660435/radka-anastasova-ruo-smolyan-normalno-zapochna-maturata-po-balgarski-ezik-i-literatura-vav-vsichki-uchilishta-v-oblastta.html", "text": "Нормално започна матурата по български език и литература във всички училища в област Смолян. това каза за  Радио „Фокус“ – Смолян  Радка Анастасова от Регионалното управление на образованието – Смолян. Тя поясни, че 843 зрелостници подлежат на изпит, от тях 6 не са се явили, най-вероятно по уважителни причини. „Изпитът започна нормално и без проблеми. До 8.20 часа всички училища са стартирали изпита“, посочи Анастасова. \r\nДържавният зрелостен изпит днес се провежда в 22 училища, а учениците са разпределени в 84 зали. Предприети са всички мерки за сигурност. Във всички стаи има видеонаблюдение, осигурени са достатъчно квестори, предупредени са хората в електроразпределителното дружество да не се спира тока по време на матурата, проверени са и интернет връзките в училищата. Изпитът продължава 4 часа. Учениците със специални образователни потребности са в самостоятелни зали, имат на разположение учители-консултанти и имат удължено време за изпита. \r\nНели ГЕРГЬОВСКА", "date": "2019.05.21", "title": "Радка Анастасова, РУО – Смолян: Нормално започна матурата по български език и литература във всички училища в областта"}
{"url": "http://www.focus-news.net/news/2019/05/21/2660449/evropeyski-izbori-2019-kandidatat-za-evrodeputat-ot-gerb-marin-zahariev-v-zlatograd-ne-se-samnyavam-v-pobedata-na-26-may-na-izborite.html", "text": "На тези избори ние показваме какво реално сме направили. Точно на делата смятам, че трябва да се залага, когато очакваш победа. И аз не се съмнявам в победата, която предстои на 26 май. Това заяви в Златоград кандидатът за член на Европейския парламент Марин Захариев, съобщиха от пресцентъра на  ПП ГЕРБ . Той проведе среща с жители на общината заедно с председателя на Парламентарната група на ГЕРБ д-р Даниела Дариткова, с Недялко Славов – областен управител и общински ръководител на ГЕРБ в Златоград, и с кмета на Общината Мирослав Янчев.  \r\nСпоред Захариев две са ключовите думи от изказването на Манфред Вебер на голямото събитие на ГЕРБ в арена „Армеец“ – уважение и солидарност.  \r\n„Смятам, че той даде много силен знак за уважението, което е завоювало правителството с премиер Бойко Борисов, представителите на ГЕРБ в Народното събрание и в Европейския парламент.  Да си част от най-голямото семейство, от най-добрите, от победителите е много важно. И аз съм сигурен, че след изборите ще сме с много по-голяма тежест и като евродепутати, и като правителство, ако сме победители и сме мотивирали повече хора да гласуват“, посочи кандидатът за евродепутат.  \r\nПо думите му коалицията на ГЕРБ със СДС се възприема много добре, защото те носят автентичната енергия от началото на демокрацията.    \r\n„Златоград е страхотен пример, че европейската солидарност и доброто управление създадоха тази прекрасна среда за живеене. Виждате площада, парка, спортните съоръжения, санираните сгради, улиците, променените села и всеки ще си даде сметка за смисъла на европейската солидарност“, подчерта Марин Захариев. \r\nСпоред д-р Дариткова Златоград е по-различна от останалите общини с позитивната енергия, желанието да се твори добро, което обединява жителите ѝ.  \r\nПо думите ѝ с европейската солидарност променяме жизнената си среда, но и съзнанието ни трябва да се промени. „Демокрацията нищо не ни е отнела. Това, което тя ни дава, е отговорността да вземем в ръце своето бъдеще и да го определяме сами. А това става именно чрез активното ни участие на избори“, посочи председателят на групата на ГЕРБ в НС.  \r\nЦелта според д-р Дариткова е да запазим стабилността. „Виждате, че два месеца народни представители от БСП, избрани с доверието на хората, не ходят на работа. Неизвестно къде са се изпокрили. Голяма част от тях не ги виждам активно да участват и в кампанията. Разпространяват само фалшиви новини и се стараят с подривни дейности да свалят законно избраното правителство. Такова незачитане на закона, конституцията и правовата държава не съм виждала у никоя друга партия досега“, подчерта тя.   \r\nСпоред Недялко Славов предстоящият вот не е просто избор на 17-те ни представители, които да изпратим в ЕП, те са своеобразен вот на доверие. „Разчитам Златоград да е една от общините с най-висока подкрепа за ГЕРБ в страната. И повярвайте, тези резултати ни дават силата да искаме по-голямо внимание към нашата общината“, посочи Славов. Той допълни, че разчита на много висока избирателна активност.   \r\nКметът Мирослав Янчев попита дали някой преди години си е представял, че Златоград ще бъде превърнат в това райско кътче, което е сега – достойно за гордост и в България, и в Европа.  \r\n„Това нямаше да е възможно без европейските средства. През последните няколко дни разбрах, че не всички намират връзка между себе си и Европейския съюз. А той има принос за всеки от нас поотделно. Ще каже някой: \"Аз не съм взел пари от ЕС\", но инсталациите към сметището в Мадан, които ще се изградят за около 9 млн. лв. - това е проект с европейско финансиране и всеки от нас е заинтересован да се реализира, за да не плащаме толкова скъпи такси. Освен това ще се погрижим по-добре за околната среда. Санираме сгради вече трета година благодарение на европейските средства. Стигнахме до почти 500 домакинства, сега предстои саниране за още 500. Това са само два примера за начина, по който ЕС влияе върху нас, а примерите са много“, подчерта кметът и призова на 26 май да гласуваме.", "date": "2019.05.21", "title": "Европейски избори 2019: Кандидатът за евродепутат от ГЕРБ Марин Захариев в Златоград: Не се съмнявам в победата на 26 май на изборите"}
{"url": "http://www.focus-news.net/news/2019/05/21/2660450/n-v-tsar-simeon-ii-e-otsastval-ot-pogrebenieto-na-velikiya-hertsog-na-lyuksemburg-zhan-zaradi-poseshtenieto-na-papata-v-balgariya.html", "text": "По повод отправени въпроси за отсъствието на Н. В. Цар Симеон II на погребението на Негово Кралско Височество покойния Велик Херцог на Люксембург Жан на 4 май 2019 г., държим да уточним, че причината затова бе посещението на Папата  в България. Това съобщиха от  пресофиса на Н. В. Цар Симеон II . Негово Величество, заедно с Негово Светейшество Патриарх Неофит, посрещнаха Папата на следващата сутрин тук в София, правейки връщането на Царя навреме невъзможно. Царското семейство беше представлявано на погребението от Н.Ц.В. Княгиня Мириам, съпругата на покойният Княз Кардам Търновски.", "date": "2019.05.21", "title": "Н. В. Цар Симеон II е отсъствал от погребението на Великия Херцог на Люксембург Жан заради посещението на Папата в България"}
{"url": "http://www.focus-news.net/news/2019/05/21/2660438/nina-popova-obshtina-petrich-371-uchenitsi-se-yavyavat-na-matura-po-balgarski-ezik-v-uchilishtata-v-obshtinata.html", "text": "371 ученици се явяват на матура по български език в училищата в община Петрич. Това каза за  Радио „Фокус“ - Пирин  Нина Попова, директор на Дирекция „Образование“ към Общината. Тя уточни, че от тях 328 са зрелостници от Випуск 2019, а 43 лица са завършили през предходни години. По думите ѝ в община Петрич средна степен на образование учениците получават в общо 7 училища, като 4 от тях са средни и има една профилирана и две професионални гимназии.  \r\nОтносно предметите за втория Държавен зрелостен изпит Попова посочи, че първенството и тази година се държи от география и икономика. „33% от всички, които ще се явят на матурите в община Петрич, са избрали този предмет. Второ място са предмети от професионалните направления в двете ни професионални гимназии – ПГИТ „Проф. д-р Асен Златаров“ и Професионална гимназия по механоелектротехника „Юрий Гагарин“, отбеляза тя. Експертът допълни, че в 5 от седемте училища, в които се обучават ученици в средна степен, ще се провеждат матурите. По думите ѝ това са ПГ „Пейо Яворов“, ПГИТ „Проф. д-р Асен Златаров“, Професионална гимназия по механоелектротехника „Юрий Гагарин“, Средно училище „Васил Левски“ в село Коларово и Средно училище „Свети Паисий Хилендарски“ в село Първомай. \r\nНатали СТЕФАНОВА", "date": "2019.05.21", "title": "Нина Попова, Община Петрич: 371 ученици се явяват на матура по български език в училищата в общината"}
{"url": "http://www.focus-news.net/news/2019/05/21/2660452/kathimerini-anarhisti-seyat-haos-v-atina-v-solidarnost-s-gladnata-stachka-na-terorista-kufudinas.html", "text": "Докато във вторник Върховният съд на Гърция се събира, за да обсъди искането за отпуск на терориста Димитрис Куфудинас, групи от лица с качулки в Атина чупиха банкомати, вандализираха политически централи и предизвикаха хаос в три университетски кампуса в „солидарност“ с обявилия гладна стачка терорист, пише електронното издание на вестник  Kathimerini . \r\nИскането за седми отпуск на 61-годишния Куфудинас, който излежава няколко доживотни присъди за 11 убийства , извършени от името на вече несъществуващата организация „17 ноември“, ще бъде обсъдено във вторник, след като Главният прокурор Ксени Димитриу нареди преразглеждане на решението да му се даде позволение за временното излизане от затвора. Сега решението се очаква до края на седмицата. \r\nИнцидентите в понеделник са част от кампанията на анархистите в подкрепа на Куфудинас, след като неговото първо искане бе отхвърлено на основание, че той не е изразил съжалението си за извършените престъпления и може да извърши такива отново. \r\nНай-сериозният инцидент се случи в Атинския университет по икономика и бизнес, където около 20 лица с качулки блокираха движението по булевард Патисион с контейнери за боклук, които запалиха. \r\nПревод и редакция:", "date": "2019.05.21", "title": "Kathimerini: Анархисти сеят хаос в Атина в солидарност с гладната стачка на терориста Куфудинас"}
{"url": "http://www.focus-news.net/news/2019/05/21/2660453/evropeyski-izbori-2019-sliven-institutsii-koordiniraha-deystviyata-si-za-predavaneto-na-izbornite-knizha-v-zala-vasil-levski-na-26-may.html", "text": "Всички секционни избирателни комисии на територията на област Сливен и тази година ще предават изборните книжа в зала „Васил Левски“ на Районната избирателна комисия, а „Информационно обслужване“ извършва преброяването.  Това съобщиха от пресцентъра на  Община Сливен . Днес се проведе среща между институциите, имащи отношение към изборния процес, на която се уточниха конкретните ангажименти за осигуряване на условия на работа на преброителните пунктове. Присъстваха кметът Стефан Радев, секретарят на общината Валя Радева, представители на Областната дирекция на полицията, Областната дирекция „Пожарна безопасност и защита на населението“, председателят на РИК Росица Тодорова, на Областна управа, „Информационно обслужване“ и служители на общинска администрация, които са ангажирани по организационно-техническата подготовка по организиране на изборите. Всички те направиха оглед на залата, координираха действията си и уточниха конкретните ангажименти на всяка институция. \r\n„Координацията е необходима, защото до 25 май залата трябва да бъде приведена в състояние, което да позволява спокойно протичане на изборния процес и отчитането на изборните резултати. Всичко, което зависи от нас, ще бъде направено и се надявам изборите да преминат спокойно и безпроблемно“, каза кметът Стефан Радев. \r\nНа 21 май в 10.00 часа Община Сливен ще получи бюлетините от сградата на Областна администрация и ще ги съхранява в зала „Май“. В оставащите дни до изборите те ще бъдат разпределени по секционните избирателни комисии по график.", "date": "2019.05.21", "title": "Европейски избори 2019: Сливен: Институции координираха действията си за предаването на изборните книжа в зала „Васил Левски“ на 26 май"}
{"url": "http://www.focus-news.net/news/2019/05/21/2660455/sport-pochina-niki-lauda.html", "text": "Трикратният световен шампион от Формула 1 Ники Лауда е починал тази нощ на 70-годишна възраст. Новината беше потвърдена от семейството му. Австриецът си отиде 3 месеца след трансплантация на бял дроб, след която получи сериозни усложнения, а вчера за пореден път беше приет в болница. Преди това той беше претърпял две трансплантации на бъбрек - през 1997-а и 2005 г. Ники Лауда е признат за една от най-влиятелните личности в историята на Формула 1.През 1976-а той участва в една от най-тежките катастрофи, когато болидът му се удря в предпазно заграждение на \"Нюрбюргринг\" и избухна в пламъци. Лауда е спасен, но остава с тежки изгаряния по лицето и тялото, а мнозина смятат, че здравословни му проблеми през годините са пряко следствие от инцидента.", "date": "2019.05.21", "title": "Спорт: Почина Ники Лауда"}
{"url": "http://www.focus-news.net/news/2019/05/21/2660454/yambol-4210-sportni-komplekta-i-teniski-s-oboznacheniya-na-svetovnoizvestni-targovski-marki-sa-zadarzhani-na-gkpp-lesovo.html", "text": "4210 спортни комплекта и тениски с обозначения на световноизвестни търговски марки са задържани на ГКПП „Лесово“ от митнически служители от Главна дирекция „Митническо разузнаване и разследване“ (ГД МРР). Това съобщиха от пресцентъра на  Агенция „Митници“ . \r\nОткрити са при митническа проверка на влекач с полуремарке с турски регистрационен номер, управляван от турски гражданин. Камионът, пътуващ от Турция за Германия, е пристигнал на Митнически пункт \"Лесово\" на 13 май 2019 г., на трасе за входящи товарни автомобили. Според представените документи, е превозвал текстилни и други изделия. По метода за анализ на риска, камионът е селектиран за щателна митническа проверка от екип на митническа мобилна група в ГД МРР. В товарното помещение са открити при проверката  4210 спортни комплекта и тениски с изображения на марките „LACOSTE“, „NIKE“, „PHILIPP PLEIN“ и „KENZO“, от които 520 недекларирани. \r\nЗа недекларираните 520 спортни комплекта и тениски, срещу водача на автомобила – турски гражданин, е съставен е акт за установеното митническо нарушение. Другите 3690 спортни комплекта и тениски, със знаци на същите марки, са задържани в изпълнение на Регламент (ЕС) № 608/2013 на Европейския парламент и на Съвета, относно защитата на правата върху интелектуалната собственост. За случая са сезирани правопритежателите на съответните търговски марки.", "date": "2019.05.21", "title": "Ямбол: 4210 спортни комплекта и тениски с обозначения на световноизвестни търговски марки са задържани на ГКПП „Лесово“"}
{"url": "http://www.focus-news.net/news/2019/05/21/2660456/burgas-blizo-300-zhiteli-na-kv-pobeda-se-sabraha-pred-obshtinata-na-protest-sreshtu-spiraneto-na-vodata-v-kvartala.html", "text": "Близо 300 жители на кв. „Победа“ се събраха пред Общината на протест срещу спирането на водата в квартала, предаде репортер на  Радио „Фокус“ - Бургас . Гражданите скандираха, че не могат да живеят по този начин без вода, оплакваха се, че децата им не могат да посещават учебни занятия, защото учителките ги връщат, заради това, че са мръсни. Жителите на „Победа“ заявиха категорично, че тези от тях, които работят във фирми, почистващи града, няма да чистят преди празника на 24 май. \r\n Кметът на Бургас Димитър Николов излезе и се обърна към тях с молба за спокойствие. „Няма да допусна напрежение в града, не искам да се говори за крайни призиви. Всички граждани на града и на България са длъжни да спазват правилата и законите, защото те важат за всички“, заяви Димитър Николов. Той каза, че в качеството си на кмет, гарантира, че всеки е длъжен да спазва закона. „Не мога да приема призивите ви за оставка на ръководството на ВиК, защото аз като кмет не управлявам това дружество. От ВиК ми съобщиха, че има подробен списък с абонати, които са ползвали вода без да платят, една част от тях са започнали да плащат, а други категорично са отказали и заради това е спряно водоподаването на някои улици в квартала“, посочи още кметът. Той обяви, че напрежението няма да го уплаши, добавяйки, че предполага, че всички го познават, защото е кмет на Община Бургас не отскоро. „Всичко е минало през мен и терористични атаки, пожари, напрежения и протести“, каза още Николов. Той поясни, че всеки може да провери чрез партиден номер, лично име и ЕГН колко и какви са задълженията му, като всеки има право да плати веднага или да сключи договор на разсрочено плащане и ако такъв договор се сключи, той заяви, че лично ще настоява водата да бъде пусната. \r\nНа протеста се наблюдаваше засилено присъствие на полицията и жандармерията. \r\nМария КУРТЕВА", "date": "2019.05.21", "title": "Бургас: Близо 300 жители на кв. „Победа“ се събраха пред Общината на протест срещу спирането на водата в квартала"}
{"url": "http://www.focus-news.net/news/2019/05/21/2660458/kyustendil-29-kashti-za-gosti-se-proveryavat-ot-ikonomicheska-politsiya-na-teritoriyata-na-oblastta.html", "text": "29 къщи за гости се проверяват от „Икономическа полиция” на територията на областта. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. Проверките продължават. Част от средствата за изграждането на къщите за гости са отпускани по Програмата за развитие на селските райони. Проверките се извършват съгласно разпоредените правила, а проверяващите са в непрекъсната връзка с Главна дирекция Национална полиция. \r\nВенцеслав ИЛЧЕВ", "date": "2019.05.21", "title": "Кюстендил: 29 къщи за гости се проверяват от „Икономическа полиция” на територията на областта"}
{"url": "http://www.focus-news.net/news/2019/05/21/2660457/evropeyski-izbori-2019-momchil-nekov-pchelite-u-nas-izmirat-zaradi-greshna-politika-a-taka-stotitsi-shte-hora-gubyat-pominak.html", "text": "Държавната политика в сферата на пчеларството у нас е грешна и вреди на сектора. Заради нея измират пчелите. А от това страдат десетки, дори стотици дребни и средни пчелари. Не медът трябва да е в центъра на пчеларството, а здравето на пчелите. Ако загинат те, български мед няма да има. Това коментира при среща с жители на град Камено Момчил Неков, кандидат за евродепутат на БСП, съобщиха от пресцентъра на  БСП . Темата с пчелите е много актуална за регион Бургас. Той е един от регионите, които пострадаха сериозни през последните седмици във връзка с нерегламентирано пръскане с препарати за растителна защита. „В МЗХГ политиката е да дават пари, а не да се създава устойчивост и поминък. Удобни там са едрите производители. Това трябва да се промени, защото за много хора в селските райони пчеларството е възможност за минимален страничен доход. В България от хилядолетия пчеларството е била подпомагаща дейност. Ако не се прекрати, скоро секторът ще изчезне“, допълни Неков, който беше докладчик на социалистите по темата с пчелите.   \r\nДруга тема, която предизвика интерес сред присъстващите в град Камено, беше двойният стандарт. Участниците в срещата коментираха, че всеки говори за тази тема, но те не виждат нещо да се е променило. Момчил Неков, който беше докладчик на Комисията по земеделие в Европейския парламент, разясни какво е свършено на европейско ниво. „Разни колеги от другите политически групи си приписват заслугата за спирането на двойния стандарт при храните. Де факто обаче ние социалистите сме тези, които започнахме и изнесохме битката за край на двойния стандарт. На последното заседание за този мандат приехме законовата рамка за край на двойния стандарт. Сега държавите членки трябва да интегрират тази рамка в своето законодателство. От техния капацитет зависи кога и до каква степен ще защитят своите граждани\", обясни кандидатът за евродепутат. \"Аз лично имам съмнения, че правителството на ГЕРБ е способно да предприеме нещо. Та те изпратиха анализите от БАБХ едва след като аз лично призовах министъра на земеделието да стори това. Те дори не бяха разбрали, че само така и България ще бъде обхваната от проучването. За това съм скептичен за това какво могат да направят за да защитят нас българите“, коментира още Момчил Неков.", "date": "2019.05.21", "title": "Европейски избори 2019: Момчил Неков: Пчелите у нас измират заради грешна политика, а така стотици ще хора губят поминък"}
{"url": "http://www.focus-news.net/news/2019/05/21/2660451/veliko-tarnovo-sas-sveta-liturgiya-v-hram-uspenie-na-presveta-bogoroditsa-zapochna-programata-po-sluchay-praznika-na-grad-elena.html", "text": "Със Света литургия, отслужена в храма „Успение на Пресвета Богородица“, започна програмата по случай Деня на Елена. Днес, на 21 май, когато почитаме светите равноапостоли Константин и Елена, градът отбелязва своя празник. Това припомниха за  Радио „Фокус“ – Велико Търново  от Общината. Събитията продължават от 11.00 часа с официално откриване на тържествата, празнично слово на кмета инж. Дилян Млъзев и присъждане на почетните звания на местната администрация, които са гласувани от ОбС – Елена.  Всичко това ще се случи в архитектурно-историческия комплекс „Даскалоливницата“. Час по-късно, от 12.00 часа, на пл. „Христо Ботев“ започва хоротека под надслов „С песните на Ана-Мария“. От 17.00 часа на същото място ще се проведе забавна програма за малчугани, като ще е осигурена и празнична проверка. Вечерта продължава с фолклорни изпълнения, отново на площада, които ще започнат в 18.00 часа. В концерта ще участват деца от Националното училище за танцово изкуство в София, Кристина Димитрова и Орлин Горанов. Празничният ден ще завърши с тържествена заря. \r\nЛуиза ТРАНЧЕВА", "date": "2019.05.21", "title": "Велико Търново: Със Света литургия в храм „Успение на Пресвета Богородица“ започна програмата по случай празника на град Елена"}
{"url": "http://www.focus-news.net/news/2019/05/21/2660461/evropeyski-izbori-2019-prof-rumen-gechev-pravitelstvoto-na-borisov-obsluzhva-chuzhdi-interesi-zatova-sprya-belene.html", "text": "„Позицията на правителството на Бойко Борисов по отношение на АЕЦ „Белене“ обслужва чужди интереси, с цената на пропуснати ползи за България на стойност милиарди левове“. Това заяви кандидатът за евродепутат от листата на „БСП за България“ проф. Румен Гечев по време на предизборната си обиколка в град Белене, съобщиха от пресцентъра на  БСП . Той подчерта, че БСП категорично застава зад реализацията на проекта за ядрената централа и посочи очакваните значими ефекти за икономиката от работата ѝ. \r\nПроф. Гечев напомни, че за разлика от ГЕРБ, които бламираха „Белене“ заради външен натиск, Чехия, Унгария и Финландия разширяват капацитета на ядрените си централи с помощта на „Росатом“.", "date": "2019.05.21", "title": "Европейски избори 2019: Проф. Румен Гечев: Правителството на Борисов обслужва чужди интереси, затова спря „Белене“"}
{"url": "http://www.focus-news.net/news/2019/05/21/2660460/blagoevgrad-izlozhbata-da-pishem-na-kirilitsa-shte-bade-predstavena-v-regionalen-istoricheski-muzey.html", "text": "Изложбата „Да пишем на кирилица“ ще бъде представена в Регионален исторически музей. Това съобщи за  Радио „Фокус“ – Пирин  Гергана Сандъкчиева от сдружение „Млад планинар“, които са инициатори на изложбата в партньорство с „Асоциация за социална отговорност и регионални инициативи“ (АСОРИ).Тя ще бъде представена от 16.00 часа във фоайето на културната институция. „Пътуващата изложба показва визуалното превъзходство на кирилицата и осмива „6liokavicaта“. Целта е да се провокира използването на кирилица в Интернет, в личната и в бизнес комуникацията, както и да се използват българските думи по време на различните видове общуване“, каза още Сандъкчиева. Тя добави, че огромна част от българите, особено по-младото поколение, не използват родната кирилица, когато комуникират в интернет пространството, а и извън него. „Използват се масово чуждици, които заменят успешно истинските български и чувствени думи. Това се случва не само в личната, но и в професионалната кореспонденция. Истински проблем е масовото използване на т.нар. „шльокавица“, известна още и като „маймуница“ – смесица от латински букви и цифри“, допълни Сандъкчиева. \r\nЛивия НИНОВА", "date": "2019.05.21", "title": "Благоевград: Изложбата „Да пишем на кирилица“ ще бъде представена в Регионален исторически музей"}
{"url": "http://www.focus-news.net/news/2019/05/21/2660464/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Нов социален проект предстои да се реализира в Свищовска община. Местната администрация е партньор по дейностите, които са основно насочени към предоставяне на интегрирани социални услуги в общността за деца от 0 до 6 години с увреждания или в риск от развитие на увреждания и техните. В минутите на предаването „Добре дошли в Свищов“ на  Радио „Фокус“ – Велико Търново  днес ще чуете повече. И още само преди ден стартираха дългоочакваните разкопки на крепостта \"Калето\" в Свищов. В церемонията по откриването освен ръководителя на дейностите проф. Николай Овчаров и неговия екип, се включи и кмета на града Генчо Генчев. По-късно днес ще Ви потопим в атмосфера от събитието. \r\nВодещ на предаването е Луиза Транчева. Телефонът за връзка със студиото е 0885 303 375.", "date": "2019.05.21", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/05/21/2660462/burgas-dokumentalniyat-film-rokendrol-shte-zakrie-burgas-film-fest-prez-yuli.html", "text": "Новият документален филм „Рокендрол“ на тандема Борислав Колев и Мария Ландова („Стоичков“, „Салто мортале“, „Окото на минотавъра“, „Джем сешън“) ще закрие Международен филмов фестивал – Бургас. Това съобщиха от пресцентъра на  Община Бургас . Филмът спечели наградата на публиката на фестивала „Master of Art“ и предизвика истински фурор. „Рокендрол“ е вълнуващ разказ, изграден от спомените на членове на легендарни в България рок групи като Ахат, Милена и Ревю, Контрол, Нова генерация, Ера, Ер Малък, Кале и Хиподил, които с революционните си за 80-те години на миналия век музика и текстове разбиха обществените клишета и се превърнаха във флагман на контракултурата в България. Рокаджиите изпълняват във филма най-големите си хитове, спомнят си за епохата, в която тръгва техния път – как са създавали своите групи в училищата и университетите; как са репетирали по мазетата и са свирили само по купони преди да излязат на светло. Спомнят си хилядите концерти из страната, споделят случки от турнетата – някои смешни, други със съвсем различен привкус. Задочен диалог с някогашните си колеги води от църквата в едно селце отец Божидар – бивш член на Ахат, автор на химна на българския рок „Черната овца“.  \r\nФилмът отдава почит на невероятния поет и музикант Димитър Воев, който си отиде много млад от този свят. Неговият тревожен дух присъства в „Рокендрол“ чрез архивите, на които е запечатан и чрез изключителните песни, които е написал за групите си Кале и Нова генерация. Разказът проследява и днешното битие на някогашните бунтари. Ако преди три десетилетия в ъндърграунда те са имали общи идеали и цели, сега между тях има разделение – социално и мирогледно. Онова, което никога няма да ги раздели, е общата им съдба и страст – рокендрола. А в този филм има много рокендрол. Международният филмов фестивал – Бургас ще радва любителите на киното на познатите бургаски локации – Открита сцена „Охлюва“ и Културен център „Морско казино“ от 19-25 юли. Събитието се организира от Eleven Twelve в партньорство с Община Бургас.", "date": "2019.05.21", "title": "Бургас: Документалният филм „Рокендрол“ ще закрие „Бургас филм фест“ през юли"}
{"url": "http://www.focus-news.net/news/2019/05/21/2660465/pazardzhik-s-tarzhestvena-programa-shte-bade-otbelyazan-praznikat-na-grada.html", "text": "С тържествена програма ще бъде отбелязан празникът на града, предаде репортер на  Радио „Фокус” – Пазарджик . По традиция градът празнува в деня на светите равноапостоли Константин и Елена. Програмата започна в 08.00 часа с отслужването на света тържествена Литургия в църквата „Св. св. Константин и Елена”. След службата от храма ще тръгне литийно шествие до централния площад. В часовете от 09.00 до 11.00 в района на площада се провеждат традиционните конкурс „Аз рисувам моя град” и детски пленер „Св. св. Константин и Елена”. В 10.30 часа ще има изпълнения на Духов оркестър към симфонично-оперетно дружество –Пазарджик на Тортата. В 11.00 часа ще бъде издигнат флага на Пазарджик, след което ще има тържествен водосвет. В 18.30 часа ще бъде открита Юбилейна изложба на скулптура Величко Минеков. Вечерният концерт е с начален час 20.00 часа на площад „Константин Величков”. За доброто настроение на жители и гости на града ще се погрижат  Надежда Александрова, Боро Първи, Мария Илиева  и Васил Найденов.  Празникът на Пазарджик ще завърши с празнични илюминации. \r\nАлбена ЖИЛЕКОВА", "date": "2019.05.21", "title": "Пазарджик: С тържествена програма ще бъде отбелязан празникът на града"}
{"url": "http://www.focus-news.net/news/2019/05/21/2660463/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.05.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/05/21/2660468/evropeyski-izbori-2019-andrey-novakov-v-troyan-pravitelstvoto-na-boyko-borisov-osashtestvyava-proekti-koito-100-godini-sa-bili-mechta-za-horata.html", "text": "Благодарение на доверието, което има правителството и лично премиерът Бойко Борисов в Брюксел - България ще получи с 4 млрд. лв. по-висок европейски бюджет - за да има чиста вода в чешмите, по-добри пътища, топли училища, за да има повече Европа в живота на всеки от нас и в най-малкото населено място. Правителството осъществява проекти, които 100 г. са били мечта за хората. Това заяви тази вечер в Троян третият в листата на ГЕРБ и СДС за предстоящия вот за членове на Европейския парламент Андрей Новаков, съобщиха от пресцентъра на  ПП ГЕРБ . \r\nНоваков представи своята работа в първия си мандат, като подчерта: „Използвахме всяка възможност да поставим пакет \"Мобилност\" на трупчета, за да могат българските ТИР-ове да са по пътищата и да печелят. Битката продължава в следващия парламент и е важно хората, които изпратим, да работят със сърце“. Той призна, че се е чувствал съкрушен, когато заради два български гласа пакет Мобилност не бе отхвърлен окончателно.  \r\nВ организираното от общинската структура на ГЕРБ събитие по покана на народния представител и общински ръководител Иван Миховски се включиха още колегите му народни представители Тома Биков, Спас Гърневски и Евгени Будинов, както и политическият анализатор Георги Харизанов и кандидатът под номер 5 в листата Асим Адемов.  \r\n„Битката е важна, защото тя се превърна в \"Сталинска\" , както я нарече Корнелия Нинова. Никога ние не сме искали това, защото това е противопоставяне на българи срещу българи. Нинова казва още, че преходът е свършил, а сега ни предлагат Румен Гечев за евродепутат. БСП говорят за повече държава в бизнеса. Може би искат да върнем партийните секретари, едва ли някой иска това“, коментира ситуацията в страната Тома Биков. Той се спря на постиженията на ГЕРБ и акцентира на направеното в образованието, като представи петия в листата – Асим Адемов.  \r\n„Кампанията започна трудно, защото тя започна с фалшивите новини, с езика на омразата . Преминахме през това по начина, който винаги сме предпочитали - директните срещи и диалог с хората, срещи очи в очи. Никой не е съвършен, имаме своите грешки, но имаме и волята да се справим с тях, като не си посипваме главата с пепел, а предприемаме ясни и категорични действия“, това каза Адемов.  \r\n„Благодарен съм на ГЕРБ, че даде възможност на един обикновен български учител да представя България в ЕП. Това говори за отношението към тази професия“, подчерта още той. Според Асим Адемов сега берем плодовете на онова време, в което образованието не бе приоритет на България. Върнахме 42 000 деца в училище. Обновиха се стотици български училища, заплатите на учителите се покачват всяка година. Образованието е приоритет на българското правителство и това е записано в закон“, каза още петият в листата на ГЕРБ и СДС пред троянци. „Когато някой ви каже, че България е малка държава, не му вярвайте, защото страната ни е високо ценена в ЕП, благодарение и на моите колеги, с които заедно защитавахме националния интерес. Затова имаме самочувствието да поискаме подкрепата ви в неделя“, каза още Адемов.  \r\n„Поздравления за това, че истинските десни партии намериха начина, по който да се обединят, защото ние сме част от ЕНП. БСП отклони поканата на ГЕРБ по време на председателството ни за единство в името на България. Те говорят за Европа, като за враг. Предстои ни битка не просто за Европа, а за България\", заяви Спас Гърневски.  \r\nТова е битка, в която се среща десницата с проевразийската левица. От първия ден в този парламент, БСП започна битка срещу законно избраното правителство с фалшиви новини и опити за противопоставяне. Тези хора нищо ново не са научили и нищо старо не са забравили. Те са антиевропейци, искат си Евразия и са впрегнали целия си ресурс от доносници на ДС, за да спрат европейския път на България. Нещата никак не са елементарни, напротив – те са много сериозни и от всички нас зависи да не позволим това да се случи. Управленската програма на правителството се изпълнява блестящо, откриват се нови производствени мощности, увеличават се заплати. Това означава, че след 2021 г. няма кой да помисли за БСП. И това е само една от причините БСП да иска неистово тази победа. Ние не трябва да позволяваме това, не трябва да позволяваме България да се върне назад в развитието си“, завърши Гърневски.", "date": "2019.05.21", "title": "Европейски избори 2019: Андрей Новаков в Троян: Правителството на Бойко Борисов осъществява проекти, които 100 години са били мечта за хората"}
{"url": "http://www.focus-news.net/news/2019/05/21/2660466/nezavisen-makedoniya-gartsiya-pravi-probni-poleti-vav-vazdushnoto-prostranstvo-na-makedoniya-za-nuzhdite-na-misiyata-na-nato-air-policing.html", "text": "С две прелитания във въздушното пространство на Македония в периода между 08:30 и 10:30 българско време ще се извърши първият пробен полет за нуждите на мисията на НАТО Air Policing. Полетите ще бъдат извършени от самолети на военновъздушните сили (ВВС) на Гърция, пише електронното издание на македонския вестник  „Независен“ . \r\nЦелта е да се проверят комуникациите и покритието на радарите във въздушното пространство на югозападната ни съседка. \r\nПолетите са част от подготовката и изпълнението на условията от страна на Република Северна Македония в частта на авиацията като бъдещ равноправен член в системата за колективна сигурност, съобщиха от Министерството на отбраната на страната. \r\nМисията Air Policing е мирновременна задача на Алианса, която включва използване на системата за наблюдение на въздушното пространство и системата за командване и контрол на въздушните сили със съответните средства и сили за противовъздушна отбрана с цел защита на въздушното пространство на държавите-членки на НАТО. \r\nПревод и редакция:", "date": "2019.05.21", "title": "„Независен“ (Македония): Гърция прави пробни полети във въздушното пространство на Македония за нуждите на мисията на НАТО Air Policing"}
{"url": "http://www.focus-news.net/news/2019/05/21/2660474/evropeyski-izbori-2019-lilyana-pavlova-vav-vidin-izgrazhdaneto-na-patya-vidin-botevgrad-e-nay-vazhnata-ni-zadacha-za-razvitieto-na-regiona.html", "text": "Видин и Северозападна България са в сърцата ни и в приоритети ни. Гарантирам, а и вие чухте премиера Бойко Борисов, че поехме категоричен ангажимент за максимално бързото изграждане на пътя Видин-Ботевград. Това е най-важната ни задача за развитието на региона, защото асфалт не се яде, но по него идва бизнесът, идват инвестициите, идва развитието. Това каза по време на основното предизборно събитие на ГЕРБ във Видин кандидатът за евродепутат Лиляна Павлова, съобщиха от пресцентъра на  ПП ГЕРБ . Заедно с Лиляна Павлова в препълнената Спортна зала „Фестивална” бяха кандидатът за евродепутат д-р Иво Ралчовски, народният представител и областен координатор на ГЕРБ – Видин Владимир Тошев, областният управител Албена Георгиева, както и кметове на общини от ГЕРБ от областта.  \r\nЛиляна Павлова бе категорична, че евродепутатите от ГЕРБ ще работят за повече средства за България -  повече средства за бизнеса, за общините за регионите, за младите хора. „Младите хора са нашият капитал. Трябва да ги задържим тук, а за това е необходимо добро образование и добри работни места”, каза още Лиляна Павлова. Според нея истинската формула за успеха на политическа партия ГЕРБ са „добрите кметове, които трябва да подкрепяме. Правителство, което движи държавата напред с разум и стабилност. Народни представители, които се борят и отстояват интересите на хората. Компетентни знаещи и можещи представители в европейския парламент, които издигат авторитета на страната ни”, каза още Павлова. Според нея е необходима още много работа, за да постигнем желания успех: „Достойни доходи, работни места, достойни пенсии, повече индустрия, за да бъде България още по-привлекателна и едно прекрасно място за живеене. 12 години сме член на Европейския съюз и на тези избори ще извоюваме 12-та победа”, заяви Лиляна Павлова.   \r\nЗа мен Северозападна България е кауза. Аз съм един от вас – роден съм в Северозападна България, тук съм израснал и инвестирал. Тук живеят децата ми”, каза кандидатът за евродепутат д-р Иво Ралчовски. Той подчерта, че е част от най - добрата и силна листа. „Всички ние искаме младите хора да останат тук. Затова градим устойчиви политики и трябва да ги продължим. Само хора без съвест могат да отрекат постигнатото от ГЕРБ”,  посочи д-р Ралчовски. \r\n„Имаме енергията, опита, силата, знанията и волята, за да продължим и надградим започнатото. Убеден съм, че на 26 май ще подкрепите отбора на ГЕРБ”, призова народният представител и областен координатор на ГЕРБ – Видин Владимир Тошев.  \r\nПо-рано през деня кандидатът за евродепутат Лиляна Павлова бе гост на читалищен празник във видинското село Гомотарци. Павлова поздрави самодейците от Златорожието и отбеляза, че народните традиции и обичаи и автентичният фолклор са нещо, с което българският народ се гордее и предава на поколенията. „Трябва да представяме пред Европа и света това невероятно богатство”, каза още Лиляна Павлова.", "date": "2019.05.21", "title": "Европейски избори 2019: Лиляна Павлова във Видин: Изграждането на пътя Видин - Ботевград е най-важната ни задача за развитието на региона"}
{"url": "http://www.focus-news.net/news/2019/05/21/2660472/pregled-na-osnovnite-temi-vav-varnenskiya-pechat.html", "text": "„Близо 10% от избирателните секции са на нов адрес“, съобщава на първата си страница днес вестник  „Черно море“ . 406 са избирателните секции на територията на община Варна за провеждането на избора за членове на Европейския парламент, който ще се проведе на 26 май, съобщават от дирекция „Управление на човешките ресурси и административно обслужване“. 11 от тях са временни – в лечебни заведения, домове за стари хора, в ареста и затвора. Машинно гласуване ще може да се извърши в 126 секции, разпределени, както следва район „Одесос“ – 2‑район „Приморски“ – 36‑район „Младост“ – 34‑район „Владислав Варненчик“ – 20‑район „Аспарухово“ – 9. „Посрещаме 24 май с шествие, регата и забавления“, става ясно от друга публикация в броя. Над 50 събития ще се проведат във Варна в дните около 24 май ² Ден на българската просвета и култура и на славянската писменост. В тях ще се включат хиляди варненци, които ще покажат, че могат да празнуват и спортуват в Европейския град на спорта за 2019 г. Празнично шествие, ветроходната регата на буквите  „Варна ченъл къп“ , изложби, концерти, спортни състезания, както и многобройни забавления за деца са организирани в морската столица. „Над 40 монументални исторически картини и артефакти представя галерия „Графит“, гласи друго заглавие в броя. Над 40 картини, запечатали могъществото на исторически събития и личности, са подредени в изложба в галерия „Графит“ във Варна. Реплики на Боровското и Панагюрското съкровище, както и статуетки на велики български владетели са част от експозицията. Предвидени са лекции и демонстрации, които ще ни пренесат в далечни времена и ще ни доближат все повече до величието на българската история.", "date": "2019.05.21", "title": "Преглед на основните теми във варненския печат"}
{"url": "http://www.focus-news.net/news/2019/05/21/2660471/smolyan-nad-1000-sa-zhitelite-na-obshtinata-koito-praznuvat-v-denya-na-svetite-ravnoapostoli-konstantin-i-elena.html", "text": "Над 1000 са жителите на общината, които празнуват в деня на светите равноапостоли Константин и Елена, съобщи за  Радио „Фокус“ – Смолян  Мария Топова от служба ГРАО в местната администрация. Името Елена носят 541 дами, а Константин са наречени 63 мъже. Костадин са кръстени 376 жители на Смолян околните села. Иманата Костадина и Костадинка са дадени съответно на 11 и 24 дами, а Константина са наречени 10 представителни на нежния пол от община Смолян. Името Коста носят 6 мъже от региона. В деня, в който православната църква почита светите равноапостоли Константин и Елена празнуват и всички с производни на изброените имена. \r\nНели ГЕРГЬОВСКА", "date": "2019.05.21", "title": "Смолян: Над 1000 са жителите на общината, които празнуват в деня на светите равноапостоли Константин и Елена"}
{"url": "http://www.focus-news.net/news/2019/05/21/2660459/", "text": "Започва оглед на засегнатите от поройния дъжд населени места в община Свищов. Това каза в интервю за сутрешния блок „Добро утро, България“ на  Радио „Фокус“  кметът на Свищов Генчо Генчев във връзка с влошената метеорологична обстановка в общината. Най -засегнати са селата Драгомирово и Морава. Огледът ще позволи да се прецени реално обстановката към този момент, обясни кметът. На място в засегнатите райони са министърът на вътрешните работи Младен Маринов и Десислава Танева, министър на земеделието, храните и горите. На място е и главен комисар Николай Николов, директор на Главна дирекция „Пожарна безопасност и защита на населението“, които участват в огледа на засегнатата инфраструктура. „Най-важното е, че няма пострадали хора. Има наводнени площи, наноси, кал, тиня, но всички служби, които са ангажирани, работят цяла нощ и към момента действията им продължават. Срещаме добра институционална подкрепа от всички държавни институции, мобилизацията е направена и в Община Свищов по отношение на пострадалите населени места. Щетите са поправими. Преди всичко човешкият живот е важен“, заяви кметът. Едно от най-засегнатите села е Морава, където има нанесени сериозни щети по инфраструктурата, а към момента комисиите работят и по сигнали на граждани. Друг екип е заминал рано тази сутрин към село Ореш, където има извлечена улица. Към село Вардим има наноси по пътната инфраструктура. „Пътищата са проходими, но водачите трябва да се съобразяват със скоростта. Всичко е поправимо, въпросът е да запазим човешкия живот“, каза още Генчо Генчев. След огледа на щетите община Свищов ще подготви искане към Междуведомствената комисия за възстановяване и подпомагане към Министерски съвет. \r\nЙоланда ПЕЛОВА", "date": "2019.05.21", "title": "Кметът на Свищов Генчо Генчев: Започва оглед на засегнатите от поройния дъжд населени места"}
{"url": "http://www.focus-news.net/news/2019/05/21/2660476/pleven-dvizhenieto-tryabva-da-se-osashtestvyava-s-povisheno-vnimanie-po-patishtata-kozar-belene-levski-slavyanovo-drenov-i-odarne-kamenets-zaradi-mashinno-podravnyavane-na-banketi.html", "text": "Движението по пътищата Козар Белене – Левски км 2+000 до км 5+000, Славяново – Дренов от км 16+000 до км 34+000 и Одърне – Каменец от км 24+000 до км 28+000 трябва да се осъществява с повишено внимание. Това съобщиха за  Радио „Фокус“  от Областно пътно управление – Плевен. Причината е машинно подравняване на банкети. Срокът на ремонта на всички трасета е 23 май. Пътните настилки в областта са мокри. Температурите са между 23° и 26°, прогнозите са за превалявания в следобедните часове. До 16 юни е ограничено движението по път Ясен – Дисевица – Петърница – Катунец поради ремонт на ВиК. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.05.21", "title": "Плевен: Движението трябва да се осъществява с повишено внимание по пътищата Козар Белене – Левски, Славяново – Дренов и Одърне – Каменец заради машинно подравняване на банкети"}
{"url": "http://www.focus-news.net/news/2019/05/21/2660475/sport-goldan-steyt-e-na-final-v-nba-sled-40-pobedi-sreshtu-portland.html", "text": "Шампионът в Националната баскетболна асоциация на САЩ и Канада Голдън Стейт Уориърс спечели титлата в Западната конференция за пета поредна година. По този показател те се присъединиха към Бостън Селтикс, като единствените отбори постигали подобно нещо. Воините стигнаха до категоричните 4:0 победи в серията срещу Портланд Трейл Блейзърс, след като постигнаха драматичен успех със 119:117 след продължения. Голдън стейт ще играят срещу победителя от финала в Източната конференция между Торотно Раптърс и Милуоки Бъкс.", "date": "2019.05.21", "title": "Спорт: Голдън Стейт е на финал в НБА след 4:0 победи срещу Портланд"}
{"url": "http://www.focus-news.net/news/2019/05/21/2660477/dobrich-kmetat-na-kavarna-nina-stavreva-dade-stilen-kokteyl-na-brega-na-moreto-po-povod-24-may.html", "text": "Учители от всички училища и детски градини, пенсионирани педагози, културни дейци и журналисти се събраха на празничен коктейл на брега на морето по повод 24 май, организиран от кмета на Община Каварна Нина Ставрева. Това съобщиха от пресцентъра на  Общината . Тя изрази своята благодарност и дълбоко уважение към всички гости, които са успели да възпитат младите хора на Каварна със своята всеотдайност и любов, и им пожела да продължават да пазят борбения дух на учителя. \r\nВ навечерието на 24 май бяха връчени награди на преподаватели постигнали високи резултати през последната учебна година, а заслужени отличия получиха много от пенсионираните педагози. \r\nПодарък за всички бяха увлекателните изпълнения на Тримата тенори и Врачанската филхармония.", "date": "2019.05.21", "title": "Добрич: Кметът на Каварна Нина Ставрева даде стилен коктейл  на брега на морето по повод 24 май"}
{"url": "http://www.focus-news.net/news/2019/05/21/2660479/dobrich-targovski-obekt-na-ul-nezavisimost-e-izgoryal-pri-pozhar.html", "text": "Търговски обект на ул. „Независимост“ е изгорял при пожар. Това съобщиха от  ОДМВР – Добрич . На 20 май около 03.00 часа е получено съобщение за възникнал пожар в търговски обект в град Добрич. Вследствие на огъня напълно е унищожен обекта заедно със стоката в него. По случая е образувано досъдебно производство.", "date": "2019.05.21", "title": "Добрич: Търговски обект на ул. „Независимост“ е изгорял при пожар"}
{"url": "http://www.focus-news.net/news/2019/05/21/2660478/burgas-lek-avtomobil-parkiran-po-patya-ot-kamping-zlatna-ribka-kam-vhoda-za-sozopol-e-sas-schupeno-predno-dyasno-staklo.html", "text": "Около 08.00 часа по пътя от къмпинг „Златна рибка“ към входа за Созопол полицейски служители от РУ – Созопол установили паркиран лек автомобил „Ауди А8“ с бургаска регистрация, чието предно дясно стъкло е счупено. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Своевременно е започнал оглед на местопроизшествието, като се установяват: собствеността на автомобила, евентуалните вещи, станали предмет на кражба, локализират се най-близко разположените камери за видео наблюдение, като предстои изземването на видеозаписи те от тях. Към момента процесуално-следствените действия продължават. \r\nМария ПОПЧЕВА", "date": "2019.05.21", "title": "Бургас: Лек автомобил, паркиран по пътя от къмпинг „Златна рибка“ към входа за Созопол, е със счупено предно дясно стъкло"}
{"url": "http://www.focus-news.net/news/2019/05/21/2660470/tass-avstriyskata-partiya-na-svobodata-shte-podkrepi-vot-na-nedoverie-sreshtu-kurts.html", "text": "Австрийската Партия на свободата ще подкрепи вот на недоверие на опозицията срещу канцлера Себастиян Курц след излизането си от коалицията с Австрийската народна партия, съобщи във вторник държавната агенция APA, предава  ТАСС . \r\nВ понеделник австрийските опозиционни партии обявиха намерението си да свикат извънредно заседание на парламента и да предложат на Националния съвет да гласува вот на недоверие срещу Курц, който трябва да подаде оставка на фона на скандала около бившия вицеканцлер Хайнц-Кристиян Щрахе. \r\nКонкретно, вот на недоверие към канцлера иска да внесе партия „Сега – листа Пилц“. Самият Курц обаче възнамерява да блокира спешното заседание на парламента и да го свика едва след 26 май - денят на провеждане на европейски избори в Австрия. \r\nПревод и редакция:", "date": "2019.05.21", "title": "ТАСС: Австрийската Партия на свободата ще подкрепи вот на недоверие срещу Курц"}
{"url": "http://www.focus-news.net/news/2019/05/21/2660473/ministar-mladen-marinov-ima-seriozni-razrusheniya-na-patnata-i-zhelezopatna-infrastrukturata-v-rayona-na-svishtov-vsledstvie-na-dazhdovete-i-gradushkite.html", "text": "Има сериозни разрушения на пътната и железопътна инфраструктурата в района на Свищов вследствие на дъждовете и градушките. Това каза на брифинг в Свищов министърът на вътрешните работи Младен Маринов, предаде репортер на  Агенция „Фокус“ . „По линия на МВР и пожарната още от вчера сме във връзка с кмета на Свищов и работим съвместно. Към момента няма пострадали хора, но има сериозни разрушения на пътната инфраструктура – пътна и железопътна“, заяви Маринов. Той обясни, че предстои да бъде направен обход на мястото, което е пострадало от градушките и силните дъждове. „Задвижена е процедурата по оформяне на необходимите документи и преписки, за да може на следващото заседание на комисията по бедствия и аварии от фонда, който е предвиден за възстановяване, да възстановим максимално бързо инфраструктурата“, обясни той. Маринов подчерта, че към момента се почистват затинените места. „Така че ако се изсипе друг дъжд, да могат водите да се оттичат и да няма други нарушения на инфраструктурата“, обясни той.", "date": "2019.05.21", "title": "Министър Младен Маринов: Има сериозни разрушения на пътната и железопътна инфраструктурата в района на Свищов вследствие на дъждовете и градушките"}
{"url": "http://www.focus-news.net/news/2019/05/21/2660482/pernik-chetirimesechno-meche-e-otkrito-v-chasten-dvor-na-neobitaema-kashta-v-selo-kladnitsa.html", "text": "Четиримесечно мече, вероятно отделило се от майка си, е открито снощи около 20.00 часа в частен двор на необитаема къща в с. Кладница, в района на „Държавно ловно стопанство Витошко-Студена”. Това съобщиха от пресцентъра на  Югозападно държавно предприятие . За този любопитен случай съобщи директорът на ЮЗДП инж. Дамян Дамянов, който заедно с горски служители от териториалното поделение на предприятието реагират веднага на подадения сигнал от местни жители. Мечето, намерило подслон в двора на къщата, се покатерва на оградата, след което се озовава на близкия бор на височина около 15 метра.  \r\nГорските служители сигнализират РИОСВ Перник, полицията и пожарната. Уведомени са също неправителствените организации „Четири лапи” и „Зелени Балкани” за евентуалното транспортиране на животното до тяхна база. Предприемат се всички предохранителни мерки по спасяване на мечето, като се осигурява периметър, за да не се стресира то. Но с падането на нощта хората са изтеглени, а термокамерите за наблюдение заснемат как час и половина след полунощ животното слиза от дървото и поема към гората.  \r\nСлужители на „ДЛС Витошко-Студена” и в момента дежурят на място, за да проследят дали ще има повторно явяване на мечето. Специалисти коментират, че то не би могло да оцелее само, ако не успее да открие майка си.  \r\nМечките са част от екосистемата на Витоша, припомнят ловни специалисти. По техни наблюдения и на база заснетото от фотокапаните към момента броят на мечките в планината е над 15, като числеността им ежегодно се увеличава.", "date": "2019.05.21", "title": "Перник: Четиримесечно мече е открито в частен двор на необитаема къща в село Кладница"}
{"url": "http://www.focus-news.net/news/2019/05/21/2660483/plovdiv-zhitelite-na-10-sela-ot-oblastta-sa-s-narusheno-vodopodavane-zaradi-avarii.html", "text": "Жителите на 10 села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество за областта. Без вода до 17.00 часа днес ще бъдат домакинствата в населените места Царацово, Труд, Сухозем, Черноземен, Тюркмен, Златосел, Домлян, Христо Даново, Розино и Бегунци. \r\nЕкипите на водоснабдителното дружество работят и по отстраняването на авария на ул. „Антон Папазов“ в град Пловдив. Водоподаването към живущите в района ще бъде нарушено до 13.00 часа. \r\nТони МИХАЙЛОВ", "date": "2019.05.21", "title": "Пловдив: Жителите на 10 села от областта са с нарушено водоподаване заради аварии"}
{"url": "http://www.focus-news.net/news/2019/05/21/2660484/burgas-vodolazi-shte-pochistyat-morskoto-dano-okolo-ostrov-sveta-anastasiya-na-1-yuni.html", "text": "В ранните часове на 1 юни водолазите от клуб „Приятели на морето\" - Бургас ще почистят морското дъно около остров Света Анастасия. Това съобщиха от пресцентъра на  Община Бургас . Традиционно на тази дата посетителите могат да опитат безплатно прясно изпечени миди на тенекия. Екипът на острова ще ви предложи да се разхладите с наливна бира и домашно приготвена медена лимонада със свежи ментови листа. Музикантите от група „Stiff Bones\" ще свирят на плажа за настроение. \r\nОт 1 юни 2019 година Община Бургас стартира кампания за ограничаване използването на пластмасови изделия за еднократна употреба на остров Света Анастасия. Напитките ще се предлагат само в стъкло и метал. Съдовете за еднократна употреба ще са от хартия, чашите и сламките също. Знаем, че пластмасата е навсякъде около нас, но малко по малко, чрез личния пример на всички нас, възрастните, трябва да научим днешните деца да ползват все по-рядко най-неекологичните нейни производни. \r\nДокато сте на острова на 1 юни, можете да посетите музея, двете изложби „Скритите тайните на Черно море\" и „Животните на Черно море\". И защото е 1 юни - Ден на детето, достъпът до музея ще е с вход свободен за всички деца. Най-малките ще могат да се позабавляват още с „Щурата лаборатория\", да рисуват върху миди, както и собственоръчно да засадят растения заедно с приятелите ни от ферма „BIOTIFUL\". \r\nКораб „Анастасия\" ще пътува от Магазия 1 с часове на тръгване 10.00, 11.30, 13.30, 15.00, 17.00. Необходима е предварителна резервация на телефон 0882 004 124.", "date": "2019.05.21", "title": "Бургас: Водолази ще почистят морското дъно около остров Света Анастасия на 1 юни"}
{"url": "http://www.focus-news.net/news/2019/05/21/2660481/smolyan-360-patrona-i-pistolet-bez-razreshitelno-sa-izzeti-ot-doma-na-39-godishen-mazh-v-grada.html", "text": "360 патрона с различен калибър и пистолет без разрешително са иззети от дома на 39-годишен мъж от Смолян. Това съобщиха от пресцентъра на  ОДМВР – Смолян . На 20 май 2019 г. при претърсване и изземване, извършено от дежурна оперативна група при ОДМВР и РУ – Смолян в дома на Н. Р. на 39 години от гр. Смолян (имотът е на ул. “Орфей“) са намерени и иззети общо 360 броя патрони с различен калибър, един брой гилза, един брой пистолет марка „Bravetes g.d.g“, без надлежно разрешително, съгласно Закона за оръжията, боеприпасите, взривните вещества и пиротехническите изделия. Образувано е досъдебно производство. 39-годишният мъж е задържан за срок от 24 часа. Работата по случая продължава.", "date": "2019.05.21", "title": "Смолян: 360 патрона и пистолет без разрешително са иззети от дома на 39-годишен мъж в града"}
{"url": "http://www.focus-news.net/news/2019/05/21/2660469/ministar-mladen-marinov-prodalzhava-izdirvaneto-na-stoyan-zaykov-razshiryavame-perimetara-na-pretarsvane.html", "text": "Продължава издирването на Стоян Зайков, разширяваме периметъра на претърсване. Това каза на брифинг министърът на вътрешните работи Младен Маринов, предаде репортер на  Агенция „Фокус“ . „Сигурността наистина е скъпо нещо. Но ние сме длъжни да защитим гражданите и да издирим извършителя на тежкото престъпление“, обясни Маринов. Той поясни, че са планирани действия в различни направления. „Предприехме действия по защита съвместно с прокуратурата на евентуално застрашени лица, които са имали отношения – както семейни, така и спорове в миналото, с евентуалния извършител. Те са евакуирани и не се намират на територията на Костенец“, обясни вътрешният министър. \r\nНа въпрос дали е станало ясно на кого принадлежи намереното оръжие, Маринов отговори, че експертизите за ДНК профили все още продължават. „Към момента не можем да твърдим, че това е оръжието, с което е извършено второто убийство“. \r\nМаринов поясни, че се разширява периметъра на претърсване. „Получаваме много сигнали, които ежедневно проверяваме – от най-различно естество, включително и такива, които мога да определя като злонамерени. Затова искам да призова да не се пускат злонамерени сигнали“, каза още той.", "date": "2019.05.21", "title": "Министър Младен Маринов: Продължава издирването на Стоян Зайков, разширяваме периметъра на претърсване"}
{"url": "http://www.focus-news.net/news/2019/05/21/2660467/blagoevgrad-23-ma-dushi-ot-selo-krupnik-se-yavyavat-na-parvata-zadalzhitelna-matura-po-balgarski-ezik-i-literatura.html", "text": "23-ма души от село Крупник се явяват на първата задължителна матура по български език и литература. Това каза за  Радио „Фокус“ – Пирин  директорът на СУ „Св. св. Кирил и Методий“ – село Крупник Венцислав Кълбов. Той уточни, че от тях 17 са завършващите тази година, а останалите са приключили обучението си преди години, но до този момент не са успели да положат успешно държавния зрелостен изпит. „Подготовката на учениците премина спокойно, решавахме примерни тестове, на които показаха добри резултати, затова се надявам, че и оценките им ще бъдат задоволителни“, каза още Кълбов. По отношение втората матура, директорът на учебното заведение в Крупник коментира, че по-голям брой от зрелостниците тази година са избрали предмета „География и икономика“. \r\nЛивия НИНОВА", "date": "2019.05.21", "title": "Благоевград: 23-ма души от село Крупник се явяват на първата задължителна матура по български език и литература"}
{"url": "http://www.focus-news.net/news/2019/05/21/2660485/pernik-na-22-may-gradat-shte-otbelezhi-s-moleben-sedmata-godina-ot-silnoto-zemetresenie-prez-may-2012-g.html", "text": "Молебен и водосвет за здраве и благоденствие ще събере жителите на Перник за седма поредна година след голямото земетресение през май 2012 г. По традиция ритуалът ще се извърши пред централния храм в града „Св. Иван Рилски” от 10.00 часа на 22 май. Това съобщиха от пресцентъра на  общината . За молебена са поканени гражданите на община Перник. На него ще присъства и кметът Вяра Церовска заедно с екипа си. Ще бъде раздаден и курбан за здраве.  По-късно от 11.00 часа с курбан за здраве ще се отбележи и годишнината от земетресението в центъра на с. Дивотино.", "date": "2019.05.21", "title": "Перник: На 22 май градът ще отбелeжи с молебен седмата година от силното земетресение през май 2012 г."}
{"url": "http://www.focus-news.net/news/2019/05/21/2660486/evropeyski-izbori-2019-sergey-stanishev-v-balgariya-samo-sotsialistite-sa-tezi-koito-mogat-da-promenyat-politicheskata-situatsiya.html", "text": "„Г-н Станишев, очакваме от Вас да защитавате нашите интереси в Европейския парламент. Трябва да останете там, за да върнете Северозапада на мястото, което му се полага“, обърнаха се граждани на Видин към президента на ПЕС и кандидат за член на Европейския парламент Сергей Станишев, съобщиха от пресцентъра на  БСП .  \r\n„Днес, във Видин, не можем да не си поговорим за регионалните диспропорции в страната. Диспропорции във всяко измерение - инфраструктура, поминък, условия на живот. Средната работна заплата в региона е 600 лв., докато в София е 1400 лв. Как да оцеляват хората тук и как младите хора да искат да останат“, коментира Станишев. \r\n„За да се промени това, ни е нужна активна политика за създаване на работни места като фокус на държавните усилия в България. Такъв тип политика е и основното послание и предложение на нашия водещ кандидат за председател на Европейската комисия Франс Тимерманс. В България само социалистите са тези, които могат да променят политическата ситуация“, допълни Станишев. \r\nТой подчерта, че диспропорциите спрямо други региони са видни дори по отношение на основния приоритет на ГЕРБ - строеж на пътища. \r\n„С построяването на „Дунав мост 2“, Е-79 трябваше да се превърне във високоскоростна магистрала - връзката със Западна Европа към Солун и Атина. Парите обаче бяха пренасочени към други проекти. Защо? Защото ГЕРБ насочва средствата към места с много избиратели. И сега Е-79 е един от най-натоварените пътища, три пъти по-натоварен, отколкото трябваше да бъде. А Борисов обяснява, че всъщност магистрала Хемус е централен пункт за Северозапада. Поредната лъжа - достатъчно е само да погледнем картата на страната. А междувременно, регионът продължава да загива.“ \r\n„Само европейски пари няма да бъдат достатъчни за подобряване на ситуацията, нужна е обмислена регионална политика. В цяла България върви процес на западане и обезлюдяване с концентрация на населението само в няколко големи центрове\", допълни той. \r\nСтанишев припомни, че лявото правителство в периода 2005-2009 г. предостави 200 млн. лв. за подпомагане на Северозапада.", "date": "2019.05.21", "title": "Европейски избори 2019: Сергей Станишев: В България само социалистите са тези, които могат да променят политическата ситуация"}
{"url": "http://www.focus-news.net/news/2019/05/21/2660489/montana-48-godishna-zhena-e-zaginala-pri-katastrofa-na-patya-montana-sofiya.html", "text": "48-годишна жена е загинала при катастрофа на пътя Монтана – София, съобщиха от  ОДМВР – Монтана . Около 14.37 часа на 20 май на път II-81 в местността Сечения камък (землището на община Берковица) при движение в посока София 48-годишна жителка на село Бързия, водач на лек автомобил „Тойота Ярис“ с монтанска регистрация, управлява с несъобразена скорост спрямо профила на пътя – лява крива и мокър асфалт, при което навлиза в лентата за насрещно движение и се блъска в идващия насрещно товарен автомобил „Фолксваген Транспортер“ със софийска регистрация, с 45-годишен водач от столицата и пътуващия с него 58-годишен от гр. София. В резултат на катастрофата  е пострадала жената водач, която е транспортирана в МБАЛ - Монтана, където по-късно е починала. Водачът и пътникът от товарния автомобил също са транспортирани до МБАЛ - Монтана, направен им е медицински преглед, при който е установено, че водачът е с фрактура на 2 лумбални прешлена, а пътникът – с 4 счупени ребра, счупена дясна ключица и коремна контузия. Пострадалите са оставени за лечение в хирургичното отделение, със средна телесна повреда, без опасност за живота. На водача на товарния  автомобил е извършена проба за алкохол, която е отрицателна. На починалата жена водач ще бъде взета кръвна проба от съдебен лекар. На местопроизшествието е извършен оглед от дежурна оперативно-следствена група на РУ - Берковица. По случая е образувано досъдебно производство.", "date": "2019.05.21", "title": "Монтана: 48-годишна жена е загинала при катастрофа на пътя Монтана – София"}
{"url": "http://www.focus-news.net/news/2019/05/21/2660490/veliko-tarnovo-20-godini-navarshi-dnevniyat-tsentar-za-detsa-s-uvrezhdaniya-v-debelets.html", "text": "Своята 20-годишнина отбеляза Дневният център за деца с увреждания, който функционира към детския Дом за медико-социални грижи в Дебелец, навършил 65 години. Тържеството в съседното на Велико Търново градче събра много гости, а малчуганите ги зарадваха с детски песнички, стихчета и танци, съобщиха от пресцентъра на  Община Велико Търново . Кметът Даниел Панов поздрави директората на социалната институция д-р Анелия Георгиева и целия екип за постигнатите резултати, за всеотдайността и високия професионализъм, с която работят в името на децата в нужда. „Д-р Георгиева е посветила 40 години от живота си за утвърждаване на дома в Дебелец, а дневният център е преместен там именно по нейно предложение“, подчерта Панов. „В Дебелец виждаме пример на работещ модел на партньорства между бизнес, институции и неправителствени организации в името на децата. Това доказва, че хуманността, подкрепата за хората в нужда, солидарността не са забравени като ценности и именно те ни обединяват. Този модел е формула за успех, която може да бъде приложена в цяла България“, каза още Даниел Панов. Плакет на Министерството на здравеопазването връчи негов представител на д-р Анелия Георгиева. Тя благодари за подкрепата, която Дневният център и домът в Дебелец получават от институции, местна власт, неправителствен сектор, благодетели и родители. Сред гостите на тържеството бяха също председателят на Великотърновския общински съвет Венцислав Спирдонов, директорът на Регионалната здравна инспекция Евгения Недева, шефът на областната болница д-р Стефан Филев, кметът на Дебелец Снежана Първанова, директорът на общинската дирекция за социални дейности и здравеопазване Росица Димитрова и др.", "date": "2019.05.21", "title": "Велико Търново: 20 години навърши Дневният център за деца с увреждания в Дебелец"}
{"url": "http://www.focus-news.net/news/2019/05/21/2660487/evropeyski-izbori-2019-kandidatat-za-evrodeputat-ot-gerb-yoana-yoncheva-filyova-balgariya-zashtitava-dostoyno-svoeto-myasto-v-evropa.html", "text": "Кандидатът за евродепутат от листата на ГЕРБ и СДС Йоана Йончева-Фильова присъства на концерт „Европа е разнообразие“, организиран от ГЕРБ - Слатина. Това съобщиха от пресцентъра на  ПП ГЕРБ . \r\n„Днес се навършват точно 10 години, откакто се прибрах окончателно в България. Щастлива съм, че направих тази крачка и моите деца ще израснат и ще се развиват в нашата страна. България защитава достойно своето място в Европа и пътят, по който върви - е сигурен и успешен“, заяви Фильова. Тя подчерта, че ще отстоява българският интерес и важните каузи за всеки един район на България. \r\n„Трябва да бъдем отговорни освен към децата си и към страната си, за да сме спокойни за нашето бъдеще“, каза още Йоана Фильова. \r\nВ концертът „Европа е разнообразие“ участваха групи и самостоятелни изпълнители от район Слатина.  \r\nНа него присъстваха народните представители Евгения Алексиева, Десислава Атанасова и Борислав Борисов, кметът на район Слатина Наталия Стоянова, общинските съветници Живка Новкова, Нина Чанева, Андрей Иванов, Михаела Иванова, Ботьо Ботев, членове на районната структура и граждани.", "date": "2019.05.21", "title": "Европейски избори 2019: Кандидатът за евродепутат от ГЕРБ Йоана Йончева-Фильова: България защитава достойно своето място в Европа"}
{"url": "http://www.focus-news.net/news/2019/05/21/2660491/pleven-37-godishen-e-zadarzhan-za-proyava-na-agresiya-kam-politseyski-sluzhiteli.html", "text": "37-годишен е задържан за проява на агресия към полицейски служители. Това съобщиха от  ОДМВР - Плевен  . На 20 май през нощта екип на Първо РУ - Плевен се е отзовал на сигнал за нарушаване на нощната тишина на адрес в град Плевен. На място служителите са установили, че от отворените прозорци на къщата се чува силна музика и извикали собственика - 37-годишен. Предупредили са го с писмен протокол да не нарушава нощната тишина и след като общественият ред бил възстановен, продължили по маршрут обход на района. Десет минути по-късно отново бил получен сигнал за нарушаване на нощната тишина на същия адрес и на място пристигнали същите служители. Потърсено било съдействие и от автопатрул на Първо РУ - Плевен. Четиримата полицаи влезли в къщата и в една от стаите заварили компания от петима мъже, които слушали силна музика. Разпоредили на 37-годишния да излезе от стаята, за да му бъде съставен акт за административно нарушение. Мъжът категорично отказал да се подчини на разпорежданията, започнал да крещи и обижда униформените. Пристъпвайки към задържането му и при опитите да бъде изведен, нарушителят посегнал, ударил и скъсал ръкава на униформата на единия от служителите, започнал да рита останалите, опитвайки се по всякакъв начин да осуети изпълнението на служебните им задължения. За предотвратяване  ескалиране на напрежението и с цел задържането му  са използвани  помощни средства и физическа сила.  37-годишният е отведен в Първо РУ - Плевен. Задържан е за срок до 24 часа по Закона за МВР.  \r\nС цел изясняване на всички обстоятелства около случая е разпоредена проверка и резултатите  ще бъдат докладвани в РП – Плевен.", "date": "2019.05.21", "title": "Плевен: 37-годишен е задържан за проява на агресия към полицейски служители"}
{"url": "http://www.focus-news.net/news/2019/05/21/2660488/damyan-damyanov-yuzp-ako-mecheto-ne-nameri-mayka-si-i-se-varne-v-selo-kladnitsa-shte-go-ulovim-i-transportirame-v-podhodyasht-tsentar-i-sreda.html", "text": "Ако четиримесечното мече не намери майка си и се върне в селото, ще го уловим и транспортираме в подходящ център и среда. Това каза за  Агенция „Фокус“  Дамян Дамянов – директор на Югозападно държавно предприятие. „Към 20.00 часа снощи получихме обаждане от жители на село Кладница, че в една къща, в която в момента няма хора, има малко 4-месечно мече. Отидохме и го открихме в двора– беше доста стресирано, притеснено“, обясни Дамянов. Той посочи, че е била организирана спасителна акция. „Обадихме се на полицията и обезопасихме периметър, за да не се стресира мечето, след което се свързахме с Регионалната инспекция по околна среда и организациите „Четири лапи“ и „Зелени Балкани“ за евентуалното му превозване след улавянето. В това време мечето се покатери през една мрежеста ограда и се качи на бор на височина 15 м. Дойдоха и колегите от пожарната, но предвид късния час решихме да не рискуваме“, каза още той. Дамянов обясни, че към 1.30 ч. мечето е слязло и е влязло в гората. „Днес още има колеги, които наблюдават и обезпечават периметъра, за да разберем дали е намерило майка си или ще се опита да се върне повторно, за да организираме тогава улавяне и транспортиране в подходящ център и среда. Важното е, че мечето живо и здраво си отиде в гората, дано намери майка си и да си живее щастливо и свободно в планината“, заяви Дамянов. \r\nЦветилена СИМЕОНОВА", "date": "2019.05.21", "title": "Дамян Дамянов, ЮЗП: Ако мечето не намери майка си и се върне в село Кладница, ще го уловим и транспортираме в подходящ център и среда"}
{"url": "http://www.focus-news.net/news/2019/05/21/2660492/burgas-protestirashtite-se-iztegliha-ot-obshtinata-i-potegliha-kam-kvartal-pobeda-s-shestvie.html", "text": "Протестиращите се изтеглиха от общината и потеглиха към квартал „Победа“ с шествие, предаде репортер на  Радио „Фокус“ – Бургас . Протестиращите тръгнаха към улица „Фердинандова“ в посока кв. „Победа“, отново викайки и блокирайки движението. Близо 50 полицаи вървят заедно с тях и се грижат за безопасността на преминаващите пешеходци и автомобили. \r\nМария КУРТЕВА", "date": "2019.05.21", "title": "Бургас: Протестиращите се изтеглиха от Общината и потеглиха към квартал „Победа“ с шествие"}
{"url": "http://www.focus-news.net/news/2019/05/21/2660495/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за узаконяването на летовище „Свети Константин като трето населено място в община Пещера. Ще разберем и как преминават матурите за зрелостниците в общината и разкриването на нови образователни специалности. Събеседник по темата е Диана Балканджиева, експерт по образованието в родопската община.  \r\nТелефоните за връзка със студиото са 0885 606692 и 034 420020.", "date": "2019.05.21", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/05/21/2660480/targovishte-723-zrelostnitsi-sa-se-yavili-na-matura-po-balgarski-ezik-i-literatura-v-oblastta.html", "text": "723 зрелостници са се явили на матура по български език и литература в областта. Това съобщи за  Радио „Фокус“ - Шумен  Елка Станчева, началник на РУО - Търговище. Изпитът е започнал нормално и навреме. Провежда се в 9 училища в областта. Ангажирани са 184 квестори, както и двама консултанти за зрелостник със специални образователни потребности. От общо 734 зрелостници тази сутрин на държавния изпит не са се явили 11. \r\nИвелина ИВАНОВА", "date": "2019.05.21", "title": "Търговище: 723 зрелостници са се явили на матура по български език и литература в областта"}
{"url": "http://www.focus-news.net/news/2019/05/21/2660497/plovdiv-v-grada-zapochna-novo-praskane-sreshtu-komari-i-karlezhi.html", "text": "Ново пръскане срещу комари и кърлежи започна в Пловдив. Това съобщиха за  Радио „Фокус“ – Пловдив  от Общинско предприятие „Дезинфекционна станция“. При благоприятни метеорологични условия в периода до края на месеца ще се извършат няколко обработки на територията на града. Пръскане срещу комари се извършва днес в района на Гребната база и Цар-Симеоновата градина. Обработките срещу комари ще продължат на 27 май в районите „Централен“ и „Източен“, на 28 май – в „Тракия“ и „Южен“, на 29 май – в районите „Северен“ и „Западен“. На 30 май ще се обработят бреговете на река Марица и притоци, а на 31 май – площите на гробищните паркове. \r\nНа 22 и 23 май ще се извърши пръскане срещу кърлежи на местата, определени за разхождане на домашни кучета и в шестте района на града, а на 22 май – също в площите на гробищните паркове. \r\nЗа всяка от обработките  ще се използват разрешени за употреба биоцидни препарати, в съответната препоръчителна доза и концентрация, уверяват от общинското предприятие. \r\nЕкспертите съветват отглеждащите пчелни семейства в района на предстоящите обработки да ограничат полета на пчелите в указания период.", "date": "2019.05.21", "title": "Пловдив: В града започна ново пръскане срещу комари и кърлежи"}
{"url": "http://www.focus-news.net/news/2019/05/21/2660494/dobrich-dve-18-godishni-momicheta-sa-postradali-pri-katastrofa-v-selo-branishtedobrich-dve-18-godishni-momicheta-sa-postradali-pri-katastrofa-v-selo-branishte.html", "text": "Две 18-годишни момичета са пострадали при катастрофа в село Бранище. Това съобщиха от  ОДМВР – Добрич . Сигналът за инцидента е получен на 17 май около 18.00 часа. Установено е, че водач на лек автомобил със софийска регистрация поради движение с несъобразена скорост с пътните условия, навлиза в лентата за насрещно движение и се блъска в друг лек автомобил с добричка регистрация. Вследствие на инцидента са пострадали две жени на 18 години, пътуващи в лекия автомобил от София, същите са прегледани с контузни рани, без опасност за живота. По случая е образувано досъдебно производство.", "date": "2019.05.21", "title": "Добрич: Две 18-годишни момичета са пострадали при катастрофа в село Бранище"}
{"url": "http://www.focus-news.net/news/2019/05/21/2660496/pazardzhik-dvizhenieto-pri-km-76-na-avtomagistrala-trakiya-v-posoka-sofiya-se-izvarshva-v-avariynata-lenta-poradi-boyadisvane-na-portalna-ramka-nad-magistralata.html", "text": "Движението при км 76 на автомагистрала „Тракия“ в посока София се извършва в аварийната лента поради боядисване на портална рамка над магистралата. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват пътната сигнализация.", "date": "2019.05.21", "title": "Пазарджик: Движението при км 76 на автомагистрала „Тракия“ в посока София се извършва в аварийната лента поради боядисване на портална рамка над магистралата"}
{"url": "http://www.focus-news.net/news/2019/05/21/2660493/new-europe-shvetsiya-predlozhi-mezhdunaroden-tribunal-za-islyamska-darzhava.html", "text": "Шведското правителство предложи да се създаде международен трибунал за съдене на бойците от „Ислямска държава“ за престъпленията, извършени от тях в Ирак и Сирия, пише базираното в Брюксел издание  New Europe .  \r\nМинистърът на вътрешните работи на Швеция Микаел Дамберг посети Лондон и Холандия, за да лобира за шведската инициатива, която ще бъде моделирана по примера на подобни трибунали, създадени след геноцида в Руанда през 1994 г. и войните в бивша Югославия. \r\nСпоред Дамберг трибунал, базиран в Ирак, ще означава по-лесен достъп до свидетели, доказателства и местопрестъпления. Кюрдските войски са задържали около 100 шведски граждани, които са се присъединили към ИСИС и искат да ги депортират в техните страни на произход. \r\nОчаква се Швеция да проведе европейска среща на високо равнище през юни, за да разгледа ситуацията и очаква Обединеното кралство, Франция и Холандия да участват. \r\nОрганизацията на обединените нации е отговорна за нарушенията на човешките права и военните престъпления. „Ислямска държава“ също извърши етническо прочистване в исторически мащаб в Северен Ирак. Джихадистите са широко известни с видеоклиповете си за обезглавявания и други видове екзекуции както на войници, така и на цивилни, унищожаването на обекти на културното наследство и сексуалното поробване на немюсюлмански жени и момичета в Сирия и Ирак. \r\nПревод и редакция:", "date": "2019.05.21", "title": "New Europe: Швеция предложи международен трибунал за „Ислямска държава“"}
{"url": "http://www.focus-news.net/news/2019/05/21/2660498/blagoevgrad-zapochva-praskane-sreshtu-ednogodishni-i-mnogogodishni-zhitni-i-shirokolistni-pleveli-v-rayona-na-zhp-garite-v-obshtina-simitli.html", "text": "Започва пръскане срещу едногодишни и многогодишни житни и широколистни плевели в района на жп гарите в община Симитли. Това съобщиха за  Радио „Фокус“ – Пирин  от отдел „Екология“ към Общината. Третирането ще се извършва около железопътната инфраструктура на 6 метра от двете страни на жп линията. Карантинният срок е 30 дни.  \r\nОт Национална компания „Железопътна инфраструктура“ са им съобщили, че продуктът не е токсичен за пчели и риби, но все пак предупреждават пчеларите, заради Наредба №13 от 2016 г. за опазването на пчелите и пчелните семейства. Препаратът е включен в списъка на разрешените на пазара продукти за растителна защита. Според графика третирането в участъка гара \"Благоевград - Симитли\" ще бъде от 31 май до 3 юни, на гара \"Симитли\" – 30 май, гара \"Симитли – Черниче\" – 30 май, гара \"Черниче\" – 23 май, Черниче – гара \"Пейо Яворов\" от 23 май до 29 май и на самата \"Пейо Яворов\" - 21 май. \r\nЛивия НИНОВА", "date": "2019.05.21", "title": "Благоевград: Започва пръскане срещу едногодишни и многогодишни житни и широколистни плевели в района на жп гарите в община Симитли"}
{"url": "http://www.focus-news.net/news/2019/05/21/2660501/pernik-v-sgradata-na-spetsializiranata-bolnitsa-za-prodalzhitelno-lechenie-i-rehabilitatsiya-shte-badat-otbelyazani-60-godini-ot-sazdavaneto-na-lechebnoto-zavedenie.html", "text": "В сградата на Специализираната болница за продължително лечение и рехабилитация ще бъдат отбелязани 60 години от създаването на лечебното заведение. Това съобщиха от пресцентъра на  Община Перник . Годишнината ще бъде отбелязана на 22 май от 11.00 часа в болницата на ул. „Протожерица“ 102.", "date": "2019.05.21", "title": "Перник: В сградата на Специализираната болница за продължително лечение и рехабилитация ще бъдат отбелязани 60 години от създаването на лечебното заведение"}
{"url": "http://www.focus-news.net/news/2019/05/21/2660499/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Отвсякъде ни говорят: „Русия ни заплашва“ (но как?), „Русия влияе на общественото мнение“ (как, при положение, че е известно с кой си имаме работа?), „Русия влияе на изборите“, „Русия ни връща комунистите“, „Русия, Русия...“ \r\nРусия – по Чешката телевизия (редакторът й Карас търси усилено начини да очерни още по някакъв начин Русия), Русия – по радиото, където се изказват странни „експерти“, които пропагандистката машина на либералите вади като зайци от шапката си и които за безчет. За Русия говорят навсякъде и с Русия плашат отвсякъде, пише авторитетното чешко издание  Parlamentni listy  в материал, представен без редакторска намеса. \r\nПонякога ми се струва, че ще отворя хладилника си и върху мен ще скочи Путин и ще започне да ми влияе или да ме заплашва. \r\nФактът е, че колкото по-лошо се справят Европейският съюз и САЩ, толкова по-добре изглежда руският режим. Но това не влияе по никакъв начин на нашите пропагандисти и не ги кара да се замислят по никакъв начин. \r\nДали Русия наистина е толкова опасна за Европейския съюз? Отговорът е очевиден: Разбира се! \r\nИ така... как? \r\nКазано с една дума – традиция! \r\nКаква е руската реалност, ако се абстрахираме от пропагандистките антируски клишета? Съвременна Русия е много по-далеч от социализма, отколкото съвременният Европейски съюз. Да, в Русия държавата е силна (иначе тя би потънала в хаос, както убедително потвърди Елцин), но като цяло там цари пазарна икономика. Така че може би само тези, които наистина не знаят нищо за Русия, могат да бъдат сплашени с комунизма. \r\nРусия обаче наистина заплашва Европейския съюз, като защитава най-неприемливата идеология за ЕС. По същество тя е диаметрално противоположна на идеологията на Съюза и се състои в насърчаване на традициите и отхвърляне на влиянието на „гражданското общество“ върху политическите събития. \r\nРусия внимателно спазва и съхранява националните традиции. \r\nРусия учи децата си да уважават и спазват тези традиции. \r\nПатриотизмът в Русия е почитан и не е презиран по същия начин, както в ЕС. \r\nРодина, като федерация на народите, които живеят заедно в мир и сътрудничество, означава много за обикновените хора в Русия. \r\nИслямът се третира с уважение в Русия (почти една трета от гражданите на Руската федерация са мюсюлмани), но там те възпират разширяването му. \r\nВ Русия не се увличат от болен джендъризъм и краен феминизъм. Жените имат същите права, каквито и мъжете, но никой не счита жените и мъжете за еднакви. \r\nВ Русия си позволиха да се откажат от пропагандата на странни „малцинства“, там не организират гей-паради и маршове в подкрепа на марихуаната. \r\nВ Русия нестопанските организации, финансирани от чужбина и корумпиращи обществото с политически програми, не играят първа цигулка. \r\nОрганизациите с нестопанска цел не мътят главите на руските деца в училищата. Там историята не се пренаписва и все още почитат войниците, паднали през Втората световна война. Организации с нестопанска цел, които получават финанси от чужбина, трябва открито да го признаят. Сорос няма фондация в Москва. \r\nВоенният парад в чест на годишнината от края на Втората световна война перфектно демонстрира всички тези ценности. Забележително е, че маршируващите подразделения на кадетите, момчетата и момичетата в униформа, потвърждават решимостта на по-младото поколение да защитава Русия по същия начин, по който са я защитавали техните дядовци. Те също така демонстрираха престижа на военните занаяти и уважението към офицерите. Преминалата през площада военно-транспортна и бойна техника показа, че Русия може да си позволи силна армия. Всички тези ценности, които в продължение на 30 години бяха недооценявани и забравяни у нас. \r\nСпомних си известната мисъл, че онзи, който е прековал мечовете си в плугове се е обрекъл на това, да оре за тези, които не са направили това. \r\nТази година повече от един милион души взеха участие в похода на „Безсмъртния полк“ и те отидоха да почетат паметта на героите, въпреки силния дъжд. Изненадващо никой от активистите не се опита да наруши хода на това събитие (за разлика от Карлови Вари). Хиляди доброволци взеха участие в организирането на марша. \r\nЕдин от лозунгите се отличаваше с особено дълбок смисъл: „Благодаря ти, дядо за свободата!“ Спомних си, как безчувствено се отнася нашата държава към старците, които са заставени да живеят в бедност с мизерните си пенсии, забравяйки за това, че те са работили за нашата страна, а много от тях са воювали. \r\nПо този начин Русия демонстрира нагледно всички традиционни ценности, които в Европейския съюз, поне в Западна Европа, либералите вече са успели да потиснат и почти унищожат. \r\nИ така, най-накрая може да се формулира с какво Русия заплашва западната „либерална демокрация“: откровен патриотизъм, уважение към традициите, благодарност към предците за защитата на родината и оцеляването на народа. Накрая ще посочим най-страшното за всички самозвани евронравоучения: Русия (помислете си само!) култивира тези ценности в своите деца и презира тези, които трескаво работят за разпадането на обществото и традиционните национални и семейни ценности. \r\nТака Русия заплашва Европейския съюз не с военна сила, а със силата на здравия разум, уважението към историята и предците. Ето защо е необходимо да се налагат все повече и повече нови (безсмислени) санкции срещу Русия. Ето защо в чешките медии, които „обичат истината“, има непрекъсната кампания срещу Русия. \r\nА този, който възразява срещу антируската демагогия, е „руска хлебарка“ и путински агент! \r\nИ така, на въпроса в заглавието: „Трябва ли да се страхуваме от Русия?” - можете да отговорите: „За всеки е различно“. Консервативните традиционалисти и патриоти не се страхуват от Русия. \r\n***  Шведското правителство предложи да се създаде международен трибунал за съдене на бойците от „Ислямска държава“ за престъпленията, извършени от тях в Ирак и Сирия, пише базираното в Брюксел издание  New Europe .  \r\nМинистърът на вътрешните работи на Швеция Микаел Дамберг посети Лондон и Холандия, за да лобира за шведската инициатива, която ще бъде моделирана по примера на подобни трибунали, създадени след геноцида в Руанда през 1994 г. и войните в бивша Югославия. \r\nСпоред Дамберг трибунал, базиран в Ирак, ще означава по-лесен достъп до свидетели, доказателства и местопрестъпления. Кюрдските войски са задържали около 100 шведски граждани, които са се присъединили към ИСИС и искат да ги депортират в техните страни на произход. \r\nОчаква се Швеция да проведе европейска среща на високо равнище през юни, за да разгледа ситуацията и очаква Обединеното кралство, Франция и Холандия да участват. \r\nОрганизацията на обединените нации е отговорна за нарушенията на човешките права и военните престъпления. „Ислямска държава“ също извърши етническо прочистване в исторически мащаб в Северен Ирак. Джихадистите са широко известни с видеоклиповете си за обезглавявания и други видове екзекуции както на войници, така и на цивилни, унищожаването на обекти на културното наследство и сексуалното поробване на немюсюлмански жени и момичета в Сирия и Ирак. \r\n***  Ги Верхофстад, лидерът на либералите в Европейския парламент, предизвика десния италиански вътрешен министър Матео Салвини на дебат и го обвини, че заговорничи с руския президент Владимир Путин за разрушаването на Европа, пише европейската редакция на  Politico . \r\nВъв видео-обръщение бившият белгийски премиер се обърна директно към лидера на италианската партия „Лига“. „Предизвиквам ви на дебат един на един, защото хората имат пълното право да знаят какви дяволски планове имате в главата си“, обяви той три дни преди началото на европейските избори. \r\nВ съобщението, Верхофстад свързва Салвини с други евроскептични фигури, включително Хайнц-Кристиан Щрахе, австрийският десен лидер, който бе свален през уикенда с публикуването на таен видеоклип. Той каза, че такива лидери „постоянно планират със и са платени от от Путин, за да унищожат Европа“. \r\nСпоред думите на евробюрократа, наскоро той е дебатирал с италианския премиер Джузепе Конте в ЕП. Но „всички ние знаем, че вие сте истинският лидер на италианското правителство“, каза той на Салвини. \r\n„Кажете ми къде искате да го направите, в Брюксел или в Италия“, добави Верхофстад, който е и координатор за Брекзит на ЕП. „Ще бъда там“. \r\n***  Докато във върховете на Консервативната партия започна да се води яростна битка за влияние, относно бъдещето на Брекзит, министърът на финансите Филип Хамънд предупреди отново за опасностите от липса на сделка, пише британският вестник  „Independent“ .  \r\nФинансовият министър заяви пред представители на индустрията, че въпреки провала на междупартийните преговори с лейбъристите, правителството трябва да продължи да настоява за постигане на компромис за Брекзит със сделка, който да бъде приет от мнозинството в парламента и от страната.  \r\nПредупреждението на Хамънд идва в момент, когато правителството се събира във вторник, за да завърши новото предложение за Брекзит, с което Тереза Мей се надява, от четвърти опит, да осигури своето наследство, като премиерът, който е извел Великобритания от ЕС.  \r\nНовото „подобрено предложение“, обещано от Мей, се очаква да включва законодателни мерки за защита на правата на работниците и опазване на околната среда, както и обещания за съгласувани действия от страна на правителството, за гарантиране на техническо решение на митническите въпроси за ирландската граница, преди много критикуваната „предпазна мярка“ да влезе в сила в края на 2020 година.  \r\nКабинетът също така ще реши дали да даде шанс на депутатите да участват в „индикативни гласувания“ по ключови въпроси, като отхвърлянето на излизане от ЕС без сделка или за втори референдум, преди пакетът със споразумението за излизане на Великобритания от ЕС да бъде гласуван в парламента през следващия месец.", "date": "2019.05.21", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/05/21/2660503/sport-ikardi-propuska-kopa-amerika.html", "text": "Нападателят Мауро Икарди няма да попадне в окончателния състав на националния отбор на Аржентина по футбол за Копа Америка, твърди TyC Sports. Икарди, който вкара 17 гола за италианския Интер през този сезон, беше включен в разширения състав на \"гаучосите\", но старши треньорът Лионел Скалони е решил да не разчита на него за шампионата на Южна Америка в Бразилия от 14 юни до 7 юли. Аржентина е в група с Колумбия, Парагвай и Катар.", "date": "2019.05.21", "title": "Спорт: Икарди пропуска Копа Америка"}
{"url": "http://www.focus-news.net/news/2019/05/21/2660504/kardzhali-potomkata-na-trima-igumeni-na-rilskiya-manastir-teofana-tekelieva-pishe-trilogiya-za-minaloto-i-nastoyashteto-na-grada.html", "text": "Потомката на трима игумени на Рилския манастир и известна общественичка Теофана Текелиева пише трилогия за миналото и настоящето на Кърджали. Днес Текелиева ще представи втората книга от поредицата си „Кърджали 1912 - 2015 – Столетието\", предаде кореспондент на  Радио \"Фокус\" . Теофана Текелиева е филолог, писател, общественик, повече от 20 години директор на Драматичния театър в Кърджали, носител на орден „Св. св. Кирил и Методий“ (първа, втора и трета степен), носител на Почетен знак – Герб на Община Кърджали – Златен, и на много други национални отличия. На 89 години Текелиева продължава да пише своята трилогия за кърджалийския край,  посветена на историята, културата и обществения живот в миналото и съвременността. „Пиша за хората, които познавам, и за младите, които нямам честта да познавам, но считам за стойностни. За мен важи една истина – във всяко движение на обществото напред, по различните му стъпала, има хора, които страдат и които не страдат. Трябва да уважаваме страданието и на едните, и другите. И оттам да стигнем до равновесието. Аз съм за равновесието и разбирателството, не за ежедневните заяждания и злоба. Вие, младите, трябва да бъдете оптимисти и да мислите за следващото поколение. Човек постепенно се променя, но обществото без търсене и постигане на равновесие не може да съществува. Равновесието ще ни върне изгубените добродетели“, споделя Текелиева. Нейното голямо желание е да види уважение в обществото към учителите, към културните дейци и местните творци, които са работили и продължават да работят за духовното издигане на кърджалийския край.  \r\nДарина ДЕЕНИЧИНА", "date": "2019.05.21", "title": "Кърджали: Потомката на трима игумени на Рилския манастир Теофана Текелиева пише трилогия за миналото и настоящето на града"}
{"url": "http://www.focus-news.net/news/2019/05/21/2660507/evropeyski-izbori-2019-kandidatat-za-evrodeputat-mladen-shishkov-se-sreshtna-s-rabotnitsi-vav-firma-proizvezhdashta-chasti-za-avtomobilnata-industriya.html", "text": "Кандидатът за член на Европейския парламент Младен Шишков, кметът на Раковски Павел Гуджеров и председателят на Общинския съвет Георги Лесов се срещнаха с  над 200 шивачки от английска фирма за производство на текстилни части за автомобилната индустрия, която се намира в индустриалната зона на Раковски край село Стряма. Това съобщиха от пресцентъра на  ПП ГЕРБ . Пред присъстващите Младен Шишков представи листата на ГЕРБ и СДС за членове на Европарламента, като обясни, че тя се състои от млади и амбициозни хора, които са се доказали и са направили много за обществото и държавата ни в Европа. Шишков подчерта, че за всички  кандидати от ГЕРБ основната битка е чрез работата в европейските институции и защитаването на българските каузи да бъде повишен стандартът на живот в България – да има по-високи доходи, по-високи пенсии, по-добра среда на живот. „Това ще стане само ако успеем да спечелим тези избори, защото само с помощта на ЕС можем да имаме работеща икономика и развиващи се общини. Инвестициите в регионите, индустрията и промишлеността са важни фактори, които ще доведат до ускорено развитие на новоприсъединилите се страни-членки“, коментира Шишков. \r\nТой обясни, че опонентите от БСП през цялата кампания са залагали на компромати и фалшиви новини, но ПП ГЕРБ не се е поддала на провокациите, а напротив. При срещите си с хората се изтъква постигнатото в общините благодарение на европейските средства. „Всеки български гражданин е почувствал и се е докоснал до новите пътища и магистрали, до санираните блокове, до новите паркове и зелени площи, до подобрените условия на живот и труд и всичко това е благодарение на средствата от европейските програми“, коментира още Шишков. „Добър пример в тази посока е и бързото развитие на индустриалните зони, което означава и засилен интерес от инвеститорите, а това е един от начините за повишаване стандарта на живот“, каза още кандидатът на ГЕРБ. По думите му какъвто и избор да направим на 26 май, не бива да забравяме, че освен българи сме и европейци и като такива, имаме реалната възможност давайки гласа си, всеки от нас да повлияе поне малко за създаването на общото ни европейско бъдеще.", "date": "2019.05.21", "title": "Европейски избори 2019: Кандидатът за евродепутат Младен Шишков се срещна с работници във фирма, произвеждаща части за автомобилната индустрия"}
{"url": "http://www.focus-news.net/news/2019/05/21/2660508/smolyan-70-godishninata-ot-sazdavaneto-na-detska-gradina-radost-beshe-otbelyazana-s-praznichen-kontsert-valshebniyat-med.html", "text": "С празничен концерт-спектакъл „Вълшебният мед” бе отбелязана тържествено 70-годишнината от създаването на Детска градина „Радост” в квартал „Устово\". Това съобщиха от пресцентъра на  Община Смолян . В препълнената зала на читалище „Кирил Маджаров” талантливите малчугани показаха, че са научили уроците по трудолюбие, приятелство, любов към родния край, учители и родители. Затова те получиха заслужени аплодисменти от публиката. \r\nДиректорката Донка Русинова припомни началото, когато е била създадена детската градина през 1949 г. След като са сменени няколко помещения през 1966 г. отваря врати новата сграда на детското заведение. През годините много деца са отглеждани, възпитавани и са получили първите си уроци по родолюбие. Сега в ДГ има около 160 деца, за които се грижат високоспециализирани педагози. \r\nСекретарят Момчил Николов поздрави с бележитата годишнина и поднесе поздравителен адрес от кмета Николай Мелемов, в който се казва: „Приемете моите най-сърдечни поздрави по случай тържественото отбелязване на 70-тата годишнина на Детска градина „Радост” – Смолян. За мен е чест и удоволствие да бъда съпричастен към това значимо и вълнуващо събитие. Днес отдаваме заслужено уважение и признателност към достойния принос на детската градина в квартал „Устово\" за ползотворното възпитание и образование на стотици наши малки съграждани. Искрено благодарим на всички, които вложиха през тези седем десетилетия всеотдайния си труд, обич и грижа към подрастващите, за да бъде днес детската градина сред водещите общински институции за предучилищно образование. Високият професионализъм на педагогическата колегия, грижовността на помощния персонал и подкрепата на родителската общност са сигурен гарант за утвърждаването и успешното развитие ДГ „Радост” в бъдеще”. \r\nНиколов прочете и решение на Общинския съвет, с което детската градина се удостоява за юбилея с парична награда от 500 лв. \r\nПразникът на „Радост” уважиха много гости, родители, бивши възпитаници на детското заведение и граждани. Имаше награди и поздравления от РУО-Смолян и областната управа.", "date": "2019.05.21", "title": "Смолян: 70-годишнината от създаването на Детска градина „Радост” беше отбелязана с празничен концерт „Вълшебният мед”"}
{"url": "http://www.focus-news.net/news/2019/05/21/2660509/vecherne-novosti-sarbiya-sarbiya-kupuva-10-tona-zlato.html", "text": "Сърбия ще увеличи резервите си от злато от постоянните 20 тона на 30 тона до края на 2019 година, а след това, през следващата година и половина, до 50 тона, съобщава белградският ежедневник  „Вечерне новости“ . \r\nВестникът обяснява, че тази динамика е утвърдена след срещата в понеделник в Белград между сръбския президент Александър Вучич и делегация на Международни валутен фонд (МВФ). \r\nСпоред „Новости“, държавният глава е засегнал темата за закупуване на благородни метали по време на разговорите, а събеседниците му от МВФ са заявили, че нямат нищо против това, ако то се вписва в стратегията за увеличаване на валутния резерв. \r\nПозовавайки се на неназовани източници, вестникът пише, че веднага след срещата Вучич се свързал с гуверньорана Народната банка на Сърбия Йоргованка Табакович и министъра на финансите Синиша Мали и „им даде задача: купувайте злато, Сърбия трябва да бъде сигурна“. \r\nПревод и редакция:", "date": "2019.05.21", "title": "„Вечерне новости“ (Сърбия): Сърбия купува 10 тона злато"}
{"url": "http://www.focus-news.net/news/2019/05/21/2660505/razgrad-okrazhnata-prokuratura-predade-na-sad-22-godishen-za-grabezh-pridruzhen-s-ubiystvo-na-taksimetrov-shofyor.html", "text": "22-годишният Сали П. е предаден на съд с обвинителен акт на Окръжната прокуратура в Разград за грабежа, придружен с убийството на 63-годишния таксиметров шофьор Кр. И. Това съобщиха от пресцентъра на  Апелативна прокуратура - Варна . Тежкото криминално престъпление е извършено на 27 февруари тази година на пътя Разград - село Дянково. Около 20.49 часа подсъдимият Сали наел таксиметровия автомобил, управляван от 63-годишния Кр. И. Подсъдимият се завърнал от Германия на 22 февруари, където работел. Изкараните в чужбина пари били изиграни на ротативки. За да си набави средства, решил да извърши грабеж на таксиметровия шофьор.  \r\nВ автомобила по пътя Разград – Дянково Сали извадил нож и нанесъл общо шест удара в областта на шията на водача, който е опитал да се отбранява. Единият прерязал сънната артерия на жертвата. След това успявал да извлачи тялото в гориста местност, близо до автомобила. От сенника на таксито взел оборота от 20 лева и мобилния телефон на шофьора.    \r\nНа местопроизшествието спряла кола, управлявана от жена. Тя решила, че е станал пътен инцидент. Предложила на Сали да го закара в Разград, тъй като помислила, че той е шофьорът на таксиметровия автомобил. Така подсъдимият пристигнал в Разград, където бил засечен от камера в центъра на града в 21.38 часа.  \r\nОтнетите от убития таксиметров шофьор 20 лева Сали проиграл в казино, после отишъл в приятелката си. В нейния дом разследващите намерили кървавите му чорапи. Шубата, с която бил облечен в нощта на убийството, с мобилния телефон в нея се опитал да изгори. Около 17.00 часа на 28 февруари полицията го установила и задържала.  \r\nПредстои делото срещу 22-годишния Сали П. да бъде насрочено за разглеждане в Разградския окръжен съд. Ако той бъде признат за виновен за грабежа, придружен с убийството на таксиметровия шофьор, го очаква наказание лишаване от свобода от 15 до 20 години, доживотен затвор или доживотен затвор без замяна.", "date": "2019.05.21", "title": "Разград: Окръжната прокуратура предаде на съд 22-годишен за грабеж, придружен с убийство на таксиметров шофьор"}
{"url": "http://www.focus-news.net/news/2019/05/21/2660510/evropeyski-izbori-2019-kandidatat-za-evrodeputat-ot-gerb-ivelina-vasileva-shte-se-sreshtne-s-zhiteli-na-karnobat-na-22-may.html", "text": "На 22 май 2019 г. от 18.30 часа кандидатът за евродепутат от ГЕРБ Ивелина Василева ще се срещне с жители на град Карнобат, област Бургас. Това съобщиха от пресцентъра на  ПП ГЕРБ . Тя ще посети откритата предизборна приемна, която се намира на булевард „България“. След това Ивелина Василева ще присъства на дискусия с гражданите в салона на народно читалище „Димитър Полянов“ в града, което се намира на ул. „Трети март 1“. В рамките на срещата ще бъдат обсъдени по-значимите реализирани и предстоящи проекти в общината, както и акцентите в предизборната кампания.", "date": "2019.05.21", "title": "Европейски избори 2019: Кандидатът за евродепутат от ГЕРБ Ивелина Василева ще се срещне с жители на Карнобат на 22 май"}
{"url": "http://www.focus-news.net/news/2019/05/21/2660512/veliko-tarnovo-nov-sotsialen-proekt-za-blizo-200-hilyadi-leva-shte-se-realizira-v-svishtov.html", "text": "Нов социален проект за близо 200 хиляди лева ще се реализира в Свищов. Финансирането вече е одобрено и ще бъде осигурено по Оперативна програма „Развитие на човешките ресурси“. Свищовска община е партньор, а водеща организация е фондация „ЕКИП“ – София. Това каза в предаването „Добре дошли в Свищов“ на  Радио „Фокус“ – Велико Търново  Теменужка Тодорова, директор на Дневния център за деца с увреждания, където ще се реализират дейностите. Тя допълни, че основната им цел е предоставяне на интегрирани социални услуги в общността за деца от 0 до 6 години с увреждания или в риск от развитие на увреждания и техните семейства на територията на община Свищов. „Предвидена е професионална подкрепа на уязвими семейства, с оглед разширяване на възможностите им за независим и самостоятелен живот и повишаване на мотивацията за участие в заетост. Съобразно разписаните дейности, ще бъде назначен екип от квалифицирани специалисти в областта на ранното детско развитие и семейна подкрепа“, допълни Теменужка Тодорова. Продължителността на проекта ще е 18 месеца, предвижда се да бъдат обхванати минимум 50 деца и семейства от целевата група. Ще се реализират и различни обучения. \r\nЛуиза ТРАНЧЕВА", "date": "2019.05.21", "title": "Велико Търново: Нов социален проект за близо 200 хиляди лева ще се реализира в Свищов"}
{"url": "http://www.focus-news.net/news/2019/05/21/2660502/adelina-stefanova-hram-vavedenie-bogorodichno-blagoevgrad-vyarva-se-che-ako-vecherta-na-sveti-konstantin-i-elena-e-topla-lyatoto-shte-bade-suho-i-zhitoto-shte-se-pribere-navreme.html", "text": "Хората казват, че ако вечерта на свети Константин и Елена е топла, а нощта – звездна, лятото ще бъде сухо, житото ще се прибере навреме и няма да се разпилее. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. „Това е предимно църковен празник. В деня на равноапостолите се отслужва Литургия и народът го отбелязва без особени обреди и обичаи, но нали на този ден не се работи на полето, а българинът не е свикнал да стои с празни ръце и все измисля нещо. В Родопите този ден се чества като празник на овчарите поради задържането на снега и по-късното избуяване на тревата. Овцете се доят, а млякото се разпределя. Овцете се извеждат на летни пасища и се коли курбан.  \r\nВ Странджа на този ден се играе така нареченото „Нестинарско хоро“. След църковната служба шествие от свещеник, главен нестинар и бъдещ нестинар обикалят селото“, посочи тя. Стефанова уточни, че при нестинарското хоро с огнен танц, боси крака и с иконата на светите Константин и Елена в ръце, се предсказват събития, болести, мор и войни. Тя подчерта, че мъжете носят иконата на светите Константин и Елена, окичена с венец, а след тях е нестинарският тъпан, който цяла година е държан в църквата точно до иконата на светците. По думите ѝ на извора или на чешмата, която се намира на мегдана, се слага обща трапеза, курбан и всички сядат да се веселят. \r\nНатали СТЕФАНОВА", "date": "2019.05.21", "title": "Аделина Стефанова, храм „Въведение Богородично“ - Благоевград: Вярва се, че ако вечерта на свети Константин и Елена е топла, лятото ще бъде сухо и житото ще се прибере навреме"}
{"url": "http://www.focus-news.net/news/2019/05/21/2660513/todor-popov-kmet-na-pazardzhik-nashiyat-grad-e-takav-kakvito-sa-horata-v-nego-gordi-samovziskatelni-kritichni-i-otstoyavashti-sebe-si.html", "text": "Пазарджик е всеки един от нас! Той се развива с нашето желание да бъдем по-добри, да постигаме целите си, да живеем стойностно. Така, както са завещали предците ни – с кураж, далновидност и самочувствие. С тези думи започва приветствието на кмета на Пазарджик Тодор Попов по повод Празника на града, съобщиха от  общинската администрация . „Горд съм, че Пазарджик е общност от хора – сетивни за предизвикателствата на днешния свят, които не спират да градят и да се развиват. Градът, роден на брега на Марица преди повече от 6 века. Градът, който носи в сърцето си богато наследство от събития и история. Градът, който всеки ден се ражда и живее с пулса на новите предизвикателства. Този град е такъв, каквито са хората в него – горди, самовзискателни, критични, отстояващи себе си. Да ни закрилят Светите равноапостоли Елена и Константин!“, казва още в приветствието си Попов.", "date": "2019.05.21", "title": "Тодор Попов, кмет на Пазарджик: Нашият град е такъв, каквито са хората в него – горди, самовзискателни, критични и отстояващи себе си"}
{"url": "http://www.focus-news.net/news/2019/05/21/2660515/kardzhali-pameten-znak-shte-bade-postaven-na-kashtata-na-david-ovadiya-avtorat-na-emblematichnoto-stihotvorenie-az-vyarvam-v-malchalivata-lyubov.html", "text": "Паметен знак ще бъде поставен на къщата на Давид Овадия - авторът на емблематичното стихотворение не само за едно поколение „Аз вярвам в мълчаливата любов”. Това съобщи за  Радио „Фокус”  Радост Николаева, директор на Арт движение „Кръг“ - Кърджали. На 23 май в 12.00 часа на входа на родната къща Давид Овадия в Кърджали (сега собственост на „Кърджали-Табак”) на ул. „Екзарх Йосиф” 1, някогашната тютюнева режия „Никотея”, ще бъде поставен паметен знак по инициатива на 11 организации и училища от града. Младежи от СУ „П. Славейков” ще изпълнят негови стихове. Инициатиаторите са Дом на културата, Дружество на художниците ДА - Кърджали, РИМ - Кърджали, СУ „Отец Паисий”, Читалище „Обединение 1913”, СУ „Петко Р. Славейков”, Читалище „Юмер Лютви” Регионална библиотека „Н. Й. Вапцаров”, Арт движение Кръг ,„Кърджали-Табак” АД. \r\nДавид Овадия е автор на книгите „Леваневски” (1980, 1992), „Менахо или терористът” (1982), „Дед или разгромът” (1990), на 14 книги с поезия. Той е роден в Кърджали през 1923 г. За 60-годишнината си през 1984 г. става почетен гражданин на родния си град. Радост Николаева пояснява, че когато родителите му емигрират в Израел със стотици еврейски семейства от България през 1948 г., той е на 25, преминал е през съпротивителното движение, носил е шестоъгълна звезда на ревера и избира да остане в родината, за да бъде полезен тук. Поет, преводач, мемоарист, борец за леви идеи, Овадия е модел за цялостна личност на съвременен идеалист, който стои открито пред неудобните истини на своето време и винаги търси най-честните отговори. Той е сред учредителите на Клуба за гласност и преустройство в България, за подкрепата за човешките права и гражданските свободи. И в живота, и в словото. На него принадлежат думите: „Словото отива в бъдещето. Авторът трябва да си даде сметка дали след 10 - 20 години няма да се срамува от сегашното си слово“. \r\nДарина ДЕЕНИЧИНА", "date": "2019.05.21", "title": "Кърджали: Паметен знак ще бъде поставен на къщата на Давид Овадия - авторът на емблематичното стихотворение „Аз вярвам в мълчаливата любов”"}
{"url": "http://www.focus-news.net/news/2019/05/21/2660517/sofiya-87-godishen-mazh-e-zaginal-sled-kato-e-blasnat-ot-lek-avtomobil-v-godech.html", "text": "87-годишен мъж е загинал, след като е блъснат от лек автомобил в Годеч. Това съобщиха от  ОДМВР - София . Сигналът за инцидента е подаден около 12.10 часа на 20 май в РУ - Годеч. Съобщено е за мъж, блъснат от лек автомобил на улица в града. Извършен е оглед на местопроизшествието. Пострадалият 87-годишен мъж е транспортиран в болница с опасност за живота, където по-късно е починал от получените травми. Водачът на автомобила е задържан за срок до 24 часа. Резултатите от направените му тестове за употреба на алкохол и наркотични вещества са отрицателни. По случая е образувано досъдебно производство.", "date": "2019.05.21", "title": "София: 87-годишен мъж е загинал, след като е блъснат от лек автомобил в Годеч"}
{"url": "http://www.focus-news.net/news/2019/05/21/2660516/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Основната опозиционна гръцка партия „Нова Демокрация“ (НД) води с 6,3% пред управляващата СИРИЗА, показват данните от проучване на общественото мнение, проведено от социологическа агенция ALCO за телевизия Open, пише електронното издание на вестник  Kathimerini . \r\nНД би получила 29,9% от гласовете на избирателите, ако парламентарните избори бъдат проведени днес, докато управляващата партия на премиера Алексис Ципрас ще остане с 23,6%, а лявоцентристката „Движение за промяна“ и радикално дясната „Златна Зора“ – по 5,7%. \r\nБившият коалиционен партньор „Независимите гърци“ (АНЕЛ), центристката „То Потами“ (Реката) и Съюзът на центристите не се очаква да влязат в парламента, като неопределените са 12,7%. \r\nУчастниците също така заявиха, че интензивната конфронтация между СИРИЗА и НД не е в полза на нито една от страните (37%), докато 20% смятат, че тя ще бъде от полза за СИРИЗА. \r\nДруги 33% от запитаните смятат, че НД ще спечели изборите за ЕС с малка разлика от управляващата партия, докато само 17% смятат, че СИРИЗА ще спечели с малка или голяма преднина от основната опозиция. \r\n***  С две прелитания във въздушното пространство на Македония в периода между 08:30 и 10:30 българско време ще се извърши първият пробен полет за нуждите на мисията на НАТО Air Policing. Полетите ще бъдат извършени от самолети на военновъздушните сили (ВВС) на Гърция, пише електронното издание на македонския вестник  „Независен“ . \r\nЦелта е да се проверят комуникациите и покритието на радарите във въздушното пространство на югозападната ни съседка. \r\nПолетите са част от подготовката и изпълнението на условията от страна на Република Северна Македония в частта на авиацията като бъдещ равноправен член в системата за колективна сигурност, съобщиха от Министерството на отбраната на страната. \r\nМисията Air Policing е мирновременна задача на Алианса, която включва използване на системата за наблюдение на въздушното пространство и системата за командване и контрол на въздушните сили със съответните средства и сили за противовъздушна отбрана с цел защита на въздушното пространство на държавите-членки на НАТО. \r\n***  Сърбия ще увеличи резервите си от злато от постоянните 20 тона на 30 тона до края на 2019 година, а след това, през следващата година и половина, до 50 тона, съобщава белградският ежедневник  „Вечерне новости“ . \r\nВестникът обяснява, че тази динамика е утвърдена след срещата в понеделник в Белград между сръбския президент Александър Вучич и делегация на Международни валутен фонд (МВФ). \r\nСпоред „Новости“, държавният глава е засегнал темата за закупуване на благородни метали по време на разговорите, а събеседниците му от МВФ са заявили, че нямат нищо против това, ако то се вписва в стратегията за увеличаване на валутния резерв. \r\nПозовавайки се на неназовани източници, вестникът пише, че веднага след срещата Вучич се свързал с гуверньорана Народната банка на Сърбия Йоргованка Табакович и министъра на финансите Синиша Мали и „им даде задача: купувайте злато, Сърбия трябва да бъде сигурна“. \r\n***  Новоизбраните кметове на четирите общини в Северно Косово ще посетят Белград, където ще се срещнат със сръбския президент Александър Вучич и ще обсъдят с него бъдещите си действия преди клетвата, пише прищинският вестник  Koha Ditore . \r\nИзданието припомня, че преди изборите от партията на косовските сърби – „Сръбска листа“, обявиха, че техните кандидати ще подадат оставка веднага след като спечелят, ако правителството в Прищина не отмени 100-процентовите мита върху сръбските стоки.", "date": "2019.05.21", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/05/21/2660519/pernik-moleben-i-sabor-shte-se-provedat-v-divotino-na-22-may.html", "text": "Молебен за здраве ще събере за седма година и жителите на пернишкото село Дивотино. Светият ритуал ще започне в 11.00 часа на 22 май  в центъра на населеното място, което беше едно от най-пострадалите от земетресението през 2012 година. Това съобщиха от пресцентъра на  общината . По традиция, през тази седмица, на 24 май, дивотинци ще отпразнуват и  традиционния си събор. Веселието ще започне в 16.00 часа на площада. Кметът на селото Румен Сергиев кани всички жители и гости да се забавляват на празничната програма, която ще продължи от 18.30 часа с изпълненията на попфолк изпълнителката Райна.", "date": "2019.05.21", "title": "Перник: Молебен и събор ще се проведат в Дивотино на 22 май"}
{"url": "http://www.focus-news.net/news/2019/05/21/2660518/evropeyski-izbori-2019-kandidatat-za-evrodeputat-ot-gerb-sds-andrey-novakov-i-kmetat-d-r-atanas-kambitov-otkriha-obnovena-detska-ploshtadka-v-blagoevgrad.html", "text": "Кандидатът за евродепутат от ГЕРБ и СДС Андрей Новаков и кметът д-р Атанас Камбитов откриха обновена детска площадка в Благоевград, предаде репортер на  Радио „Фокус“ – Пирин . Съоръжението, което се намира в началото на алеята за парк „Бачиново“, е изградено с съвместно от Община Благоевград, Андрей Новаков и неговото семейство. По време на събитието свещениците от храм „Въведение Богородично“ – Благоевград отец Андон Шавулев и Петър Стефанов отслужиха водосвет за здраве и безопасно ползване от всички деца, които ще полазват детската площадка. Веднага след това кметът д-р Атанас Камбитов и кандидатът за евродепутат Андрей Новаков прерязаха лентата на съоръжението, което още преди официалното си откриване вече се радваше на голям интерес от деца, които влязоха да играят на изградените катерушки, люлки и пързалки. Освен съоръженията на детската площадка е поставена специална ударопоглъщаща настилка, която да предпазва подрастващите от получаването на травми, както и ограда. \r\nКметът д-р Атанас Камбитов каза пред присъстващите, че събитието няма нищо общо с кампанията за европейските избори, която се провежда в момента, защото децата не са нещо, с което може да се спекулира. От своя страна кандидатът за евродепутат от ГЕРБ и СДС Андрей Новаков потвърди думите на кмета на Благоевград, отбелязвайки, че неговата връзка с Благоевград е много дълбока, тъй като до голяма степен професионалният му път е започнал именно от този град. Той добави, че основна заслуга за обновяването на съоръжението има неговата съпруга.  \r\nДоволни родители и живущи в района на детската площадка коментираха, че е много хубаво да се изграждат такива съоръжения, защото децата са бъдещето не само на Благоевград, но и на България. \r\nОфициални гости на събитието бяха още областният управител Бисер Михайлов, областният координатор на ПП ГЕРБ – Благоевград и народен представител Даниела Савеклиева, председателят на Общински съвет – Благоевград Радослав Тасков, заместник-кметовете на Община Благоевград Христина Шопова, инж. Емилия Тунева, Иво Николов и Зорница Кралева, обществения посредник на Благоевград доц. д-р Валентин Василев, представители на общинска администрация, общински съветници, както и десетки граждани и гости на града. \r\nЛивия НИНОВА", "date": "2019.05.21", "title": "Европейски избори 2019: Кандидатът за евродепутат от ГЕРБ – СДС Андрей Новаков и кметът д-р Атанас Камбитов откриха обновена детска площадка в Благоевград"}
{"url": "http://www.focus-news.net/news/2019/05/21/2660520/afp-prezidentat-dzhoko-uidodo-obyavi-pobeda-na-izborite-v-indoneziya.html", "text": "Индонезийският държавен глава Джоко Уидодо обяви победа на президентските избори и ще остане начело на третата по големина демокрация в света след публикуването на официалните резултати от вота във вторник, предава  AFP . \r\n„След като положим клетва... ще бъдем президент и вицепрезидент“, заяви той пред репортерите в Джакарта с партньора си Маруф Амин до него. \r\n„Ние ще бъдем лидери и защитници на всички индонезийци“. \r\nПревод и редакция:", "date": "2019.05.21", "title": "AFP: Президентът Джоко Уидодо обяви победа на изборите в Индонезия"}
{"url": "http://www.focus-news.net/news/2019/05/21/2660506/plovdiv-okolo-30-sa-podadenite-zayavleniya-za-izplashtane-na-obezshteteniya-na-zemedelski-proizvoditeli-koito-postradaha-pri-gradushkata-v-karlovsko.html", "text": "Около 30 са подадените заявления до момента за изплащане на обезщетения на земеделски производители, които пострадаха при градушката в Карловско през миналата седмица. Това съобщи за  Радио „Фокус“ - Пловдив  Пенка Ганева, началник на Общинска комисия „Земеделие“ в Карлово. От вчера хората вече могат да подават заявления, като срокът за това е до 23 май. Според Ганева седемдневен е срокът, след което в следващите седем дни комисията трябва да направи оглед и да опише щетите. „Първоначалната констатация на комисията е, че наистина има много щети по лозовите насаждение, по розовите, както и при овощните и зеленчукови насаждения“, каза Ганева. \r\nКомисията ще ходи на място, за да описва щетите и след това ще издадем констативен протокол, който ще бъде предаден на ДФ „Земеделие“. Условието да получат обезщетение е хората да са регистрирани като земеделски производители. До момента са изплащани обезщетения само за 100% щети, но тъй като такива в Карловско няма, хората все пак се надяват да получат такова, тъй като пораженията са наистина големи. Най-много са те по розовите насаждения, които са в цъфтеж – от 20% до 40% от продукцията. Ганева посочи, че пъпките са изпокършени и са по земята. „Това е на пръв поглед, но може да има и по-големи поражения“, каза още Пенка Ганева. \r\nЦветана ТОНЧЕВА", "date": "2019.05.21", "title": "Пловдив: Около 30 са подадените заявления за изплащане на обезщетения на земеделски производители, които пострадаха при градушката в Карловско"}
{"url": "http://www.focus-news.net/news/2019/05/21/2660521/kyustendil-obshtinskiyat-teatar-v-dupnitsa-otbelyazva-125-godini-ot-postavyaneto-na-parvata-teatralna-postanovka-v-grada.html", "text": "Общинският театър в Дупница отбелязва 125 години от поставянето на първата театрална постановка в града. Това съобщи за  Радио „Фокус” – Кюстендил  Валентин Балабанов, директор на Общински театър „Невена Коканова” – Дупница. Годишнината ще бъде отбелязана с премиера на новата постановка на дупнишката трупа – „Майстори“ по Рачо Стоянов. Тя ще бъде представена пред публиката от 19.00 часа в залата на културния институт. По повод Майските празници на културата постановката е безплатна за всички зрители. „Майстори“ на Рачо Стоянов е един от най-красивите класически български текстове, създадени за театър. Сюжетът се гради върху легендата за прочутите тревненски резбари, сключили облог за майсторство. Облог на живот и смърт, защото залогът е още по-голям, а именно – любовта”, каза Балабанов. По думите му  текстът е избран заради неговото съвременно звучене, което дава възможност да се създаде модерен, динамичен спектакъл, привлекателен и разпознаваем както за най-младите, така и за по-зрелите зрители. \r\nВенцеслав ИЛЧЕВ", "date": "2019.05.21", "title": "Кюстендил: Общинският театър в Дупница отбелязва 125 години от поставянето на първата театрална постановка в града"}
{"url": "http://www.focus-news.net/news/2019/05/21/2660522/pazardzhik-dvizhenieto-se-izvarshva-v-avariynata-lenta-po-avtomagistrala-trakiya-pri-km-76-v-posoka-burgas-poradi-boyadisvane-na-portalna-ramka-nad-magistralata.html", "text": "Движението се извършва в аварийната лента по автомагистрала „Тракия“ при км 76 в посока Бургас поради боядисване на портална рамка над магистралата. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват пътната сигнализация.   \r\nДвижението в посока София е възстановено.", "date": "2019.05.21", "title": "Пазарджик: Движението се извършва в аварийната лента по автомагистрала „Тракия“ при км 76 в посока Бургас поради боядисване на портална рамка над магистралата"}
{"url": "http://www.focus-news.net/news/2019/05/21/2660523/otets-stiliyan-hram-sveti-nikola-chernomorets-sveti-konstantin-e-parviyat-rimski-imperator-koyto-pravi-hristiyanstvoto-ofitsialna-darzhavna-religiya.html", "text": "Свети Константин е първият римски император, който прави така, че християнството да се превърне в официална държавна религия. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. По думите му император Константин е издал няколко указа, един от които е „Медиолански едикт“ – за спиране преследването на християните и възстановяване на тяхното имущество. „Може би благодарение на това днес ние не се намираме в катакомбите, където тогавашните християните са се криели поради страх от гонение, а изповядваме без страх нашата вяра“, отбеляза отец Стилиян. Той добави, че императорът е причината през 324 г. да се събере първият вселенски събор в Никея, където да бъде написан „Символът на вярата“. „През 325 г. съборът завършва последните членове на „Символа“, свързани със Светия дух, именно в Цариград – градът, който 1000 години след това ще се е нарича Константинопол – в чест на императора. Когато Константин решава да премести столицата от Рим в Константинопол, започва да изгражда един нов свят, един град, който в основата си е законова християнска империя“, посочи още отецът. По думите му правейки всичко това, император Константин все още не е бил християнин. „Извикал е епископите, които да наложат правилата на християнския живот, а самият император е направил така, че те да се съблюдават в неговото царство. Константинопол просъществува като един нов свят, нов Рим, новата поднебесна империя, която налага новите правила на живот, новите разбирания – всичко онова, което християните са изповядвали“, каза още отец Стилиян. Според него заслугата на св. св. Константин и Елена, чиято памет почитаме днес, е, че те са хората, които са дали възможност на християните свободно да изповядват своята религия. „Затова би трябвало храмовете да са пълни в чест на покровителите на християнството“, отбеляза отец Стилиян. \r\nМария ПОПЧЕВА", "date": "2019.05.21", "title": "Отец Стилиян, храм „Свети Никола“ – Черноморец: Свети Константин е първият римски император, който прави християнството официална държавна религия"}
{"url": "http://www.focus-news.net/news/2019/05/21/2660526/gencho-genchev-kmet-na-svishtov-usilenata-rabota-za-razvitieto-na-kulturniya-turizam-v-svishtov-prodalzhava.html", "text": "Община Свищов продължава упорито да работи за развитието на културния туризъм в града и региона. Това каза в предаването „Добре дошли в  Свищов“ на  Радио „Фокус“ – Велико Търново  кметът на града Генчо Генчев. По думите му свидетелство са стартиралите само преди ден, след повече от 40-годишно прекъсване, разкопки в крепостта „Калето\". „Целта ни е Свищов да стане привлекателно място за туристи от цялата страна и от чужбина“, заяви Генчев. Той коментира, че първите резултати от усилията са факт и все по-често румънски туристи посещават Свищов и региона. Той посочи, че мисията на местните власти и конкретно на Община Свищов е да открие, съхрани и представи на широката общественост богатото културно-историческо наследство на региона и на България. \r\nЛуиза ТРАНЧЕВА", "date": "2019.05.21", "title": "Генчо Генчев, кмет на Свищов: Усилената работа за развитието на културния туризъм в Свищов продължава"}
{"url": "http://www.focus-news.net/news/2019/05/21/2660514/koha-ditore-sarbite-v-severno-kosovo-shte-poluchavat-direktivi-ot-vuchich.html", "text": "Новоизбраните кметове на четирите общини в Северно Косово ще посетят Белград, където ще се срещнат със сръбския президент Александър Вучич и ще обсъдят с него бъдещите си действия преди клетвата, пише прищинският вестник  Koha Ditore . \r\nИзданието припомня, че преди изборите от партията на косовските сърби – „Сръбска листа“, обявиха, че техните кандидати ще подадат оставка веднага след като спечелят, ако правителството в Прищина не отмени 100-процентовите мита върху сръбските стоки. \r\nПревод и редакция:", "date": "2019.05.21", "title": "Koha Ditore: Сърбите в Северно Косово ще получават директиви от Вучич"}
{"url": "http://www.focus-news.net/news/2019/05/21/2660527/evropeyski-izbori-2019-premierat-boyko-borisov-subsidiite-za-partiite-mogat-da-se-namalyat-i-nie-sme-gotovi-da-uchastvame-v-tova.html", "text": "Субсидиите за партиите могат да се намалят и ние сме готови да участваме в това, но в никакъв случай не трябва да се оставят партиите в ръцете на червените олигарси. Защото когато дойдат избори, всеки ще ходи да чука на вратата на колегата: ще дадеш ли пари за избори. Той казва: ще дам, а ти какво ще дадеш“. Това коментира пред журналисти в село Карапелит премиерът Бойко Борисов, предаде кореспондент на  Радио „Фокус” – Варна . Олигарсите дават много пари, посочи Борисов и даде за пример страни като Германия, където партийните субсидии са по-малки, но там има мощни фондации, които подпомагат партиите. По повод изказване на Корнелия Нинова, че това правителство е корумпирано, Бойко Борисов заяви:„Аз няма да им вляза в тона. Само ще кажа, че Корнелия Нинова отстраниха като зам.-министър. За какво, тя да отговори. Ако министрите се отстраняват за корупция, тя също беше отстранена. Оставам ги те да си коментират“.  Премиерът заяви, че в момента най-важното са заводите и работната ръка. \r\nЖулиета НИКОЛОВА", "date": "2019.05.21", "title": "Европейски избори 2019: Премиерът Бойко Борисов: Субсидиите за партиите могат да се намалят и ние сме готови да участваме в това"}
{"url": "http://www.focus-news.net/news/2019/05/21/2660525/premierat-boyko-borisov-vse-poveche-tryabva-da-se-vdigat-zaplatite-za-da-zadarzhame-balgarski-rabotnitsi.html", "text": "Все повече трябва да се вдигат заплатите, за да задържаме български работници. Това каза пред журналисти в село Карапелит премиерът Бойко Борисов, предаде кореспондент на  Радио „Фокус” – Варна . „Дуалното обучение се оказа изключително сполучливо. В Карапелит има паралелка на самия завод“, посочи премиерът. Той посети завод за производство на слънчогледово олио, който разширява своите мощности и открива около 100 нови работни места. Още с пристигането си в завода Бойко Борисов приветства ръководство и работници и подчерта, че именно благодарение на труда на хората инвестициите в региона се разширяват. Премиерът припомни, че преди ГЕРБ да се появи на картата огромният свинекомплекс в Карапелит е бил ликвидиран, а сега отново са създадени условия за инвестиции и местно производство. „Ние строим нови заводи. Това е индустриализация“, каза премиерът. Той допълни, че в страната са създадени идеални условия за инвестиции. Всекидневно се разкриват между 1000 и 2000 работни места. „Висококвалифицираният труд и самата работливост на хората не само не гонят инвеститорите, но и създават условия за тяхното привличане\", допълни Борисов. По думите му заводът в добруджанското село е ярко доказателство за това – ползва се местна суровина и внос, процесът е пълен – от преработка на суровината до бутилиране. Продукцията се изнася за нашия пазар, ЕС и Китай.  \r\nЖулиета НИКОЛОВА", "date": "2019.05.21", "title": "Премиерът Бойко Борисов: Все повече трябва да се вдигат заплатите, за да задържаме български работници"}
{"url": "http://www.focus-news.net/news/2019/05/21/2660511/ministar-desislava-taneva-garantiram-barzo-reshenie-za-postradalite-ot-gradushkite.html", "text": "Гарантирам бързината на службите и на взимането на решение за обезщетение на пострадалите от градушката. Това каза министърът на земеделието, храните и горите Десислава Танева по време на среща със земеделски производители в село Морава, предаде репортер на  Агенция „Фокус“ . Десислава Танева посочи, когато приключи обследването на пострадалите земеделски земи и дойдат протоколите за обработка, решението за обезщетение ще бъде взето веднага. Тя уточни, че екипите, които ще изследват щетите в Свищовско, са умножени по три. Министърът на земеделието заяви, че към момента друг екип на Министерството е в община Летница. „Днес сутринта почти заедно пътувахме, тъй като там има същите процеси“, каза Танева. По думите й прогнозите са, че са възможни градоносни процеси до средата на юни. „Ще изчакаме да видим дали ще има още подобни събития, дано да няма. Тази помощ като компенсация ще я гласуваме веднага. Има бюджет за това и той бе гласуван още в петък“, изтъкна министърът на земеделието. Министър Танева уточни, че в петък на Управителен съвет на ДФ „Земеделие“ са гласувани 4 млн. лв. по държавна помощ, която се прилага всяка година за обезщетение при 100% пропаднали площи при бедствие. „Не е добър поводът, по който се срещаме. В тази ситуация трябва да видим и добрата страна, че все пак човешкият живот е съхранен. В този случай всичко изглежда поправимо. Искам да използвам случая да поздравя земеделските производители за съпричастността към обществените проблеми. Сега по селата, по които минаваме основните хора, които и с техника помагаха на кметовете на населени места, са земеделците. Така става и през зимата“, допълни Танева. Според нея тези неща трябва да се оценяват, когато се говори за земеделието. Танева отчете, че като цяло за страната към момента са пострадали по-малко земеделски земи, отколкото предходни години. „От градушки са пострадали към момента около 70 хил. дка  без тези, които ще дойдат от вашето население място. Помощта и компенсацията е по-висока, когато има застраховки“, допълни Танева.", "date": "2019.05.21", "title": "Министър Десислава Танева: Гарантирам бързо решение за пострадалите от градушките"}
{"url": "http://www.focus-news.net/news/2019/05/21/2660500/ministar-desislava-taneva-ako-sas-zemedelskiya-bransh-stignem-do-konsensus-za-samoleten-sposob-za-protivogradova-zashtita-shtetite-shte-badat-znachitelno-minimizirani.html", "text": "Надявам се в национален план да приключим с консенсус със земеделския бранш по темата за националната противоградова защита. Това каза министърът на земеделието, храните и горите Десислава Танева по време на среща със земеделски производители в село Морава, предаде репортер на  Агенция „Фокус“ . „Климатичните промени вече съвсем ясно се разбират от всички. Държавата през последните две години инвестира близо 12 млн. лв., плюс още 800 хил. лева по план за 2019 година. Още два командни пункта са изградени със съответните 27 и 23 площадки в Хасково и в село Тъжа\", обясни тя. \"В Северна България по план, който беше направен преди три години трябваше да заработи самолетен способ за противоградова защита. Наземните дейности за това ще приключат през есента\", съобщи Танева. \"За следващия сезон, ако със земеделския бранш с консенсус стигнем до модела, по който може да функционира вече тази система, би следвало подобни щети от градови процеси да бъдат значително минимизирани“, заяви Десислава Танева и уточни, че и съседни страни работят в тази посока. „Сутринта директорът на Агенцията за борба с градушките ми докладва, че Румъния купува 6 самолета в момента\", коментира земеделският министър. \"Климатичните промени ги разбираме и усещаме, трябва да работим в определена посока така че със споделено финансиране да участваме в превенцията“, посочи министър Танева и обърна внимание, че в дебата за националната противоградова защита трябва да се включи и темата за застраховането.", "date": "2019.05.21", "title": "Министър Десислава Танева: Ако със земеделския бранш стигнем до консенсус за самолетен способ за противоградова защита, щетите ще бъдат значително минимизирани"}
{"url": "http://www.focus-news.net/news/2019/05/21/2660528/razgrad-nezakonni-orazhiya-i-boepripasi-sa-namereni-vav-vilen-imot-kray-razgrad.html", "text": "Незаконно притежавани оръжия и боеприпаси са намерени във вилен имот на Дянковски път край Разград. Това съобщиха от  ОДМВР - Разград . При извършено претърсване на 20 май около 14 часа са открити и иззети самоделен пистолет 22 калибър с 23 броя патрони, както и едноцевна пушка 16-ти калибър без номера и надписи. Вилният имот е собственост на 86-годишен мъж от Разград. По случая е образувано досъдебно производство.", "date": "2019.05.21", "title": "Разград: Незаконни оръжия и боеприпаси са намерени във вилен имот край Разград"}
{"url": "http://www.focus-news.net/news/2019/05/21/2660530/evropeyski-izbori-2019-premierat-boyko-borisov-nyama-da-vlizam-v-tona-na-bsp-korneliya-ninova-da-otgovori-zashto-ya-otstraniha-kato-zam-ministar.html", "text": "Ако министри се отстраняват за корупция- то и Корнелия Нинова я отстраниха като беше зам.-министър. Това каза пред журналисти министър-председателят Бойко Борисов, който откри нов завод в област Добрич, предаде репортер на  Радио „Фокус“ . На въпрос как ще коментира изказването на лидера на БСП Корнелия Нинова, че 9 оставки означават, че кабинетът е прояден от корупция, Борисов отговори: „Аз няма да им вляза в тона. Само ще кажа, че нея я отстраниха като зам.-министър. За какво – тя да отговори“. Премиерът заяви, че ако министрите се отстраняват за корупция, то трябва да се припомни, че и тя също е била отстранена. „Оставям ги те да си коментират“, каза още той. \r\nВъв връзка с идеята за намаляване на субсидиите на партиите Борисов отговори: „Олигарсите дават много пари. Ние сме готови да намалим субсидията, но в никакъв случай не трябва да се оставят партиите в ръцете на червените олигарси. Тогава, като дойдат избори, всеки ще ходи да чука на вратата на колегата и ще пита дали ще му даде пари за избори. И той ще каже: „ще дам, ама ти какво ще ми дадеш“. И затова вземете Германия – навсякъде има субсидии. Някои ще кажат, че там са по-малко, но те имат фондации, които получават стотици милиони евра, аз да помагат на партиите.  Този закон за субсидиите БСП го направи, не съм го направил аз. Така че най-важното днес са заводите, а друго не ме интересува“. Борисов посочи, че все повече трябва да се вдигат доходите, за да се връщат младите кадри. „Дуалното обучение се оказа изключително обучение – има паралелка на самия завод. И освен за износ, работят и за българския завод“, заяви Борисов. Той посочи, че са създадени идеални условия за инвеститори. „Всеки ден се откриват много работни места и заводи“, каза още премиерът.", "date": "2019.05.21", "title": "Европейски избори 2019: Премиерът Бойко Борисов: Няма да влизам в тона на БСП, Корнелия Нинова да отговори защо я отстраниха като зам.-министър"}
{"url": "http://www.focus-news.net/news/2019/05/21/2660532/burgas-nyama-obrazuvani-koloni-ot-avtomobili-na-gkpp-malko-tarnovo.html", "text": "Няма образувани колони от автомобили на ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента движението през българо-турската граница се осъществява безпроблемно и без забавяне. \r\nМария ПОПЧЕВА", "date": "2019.05.21", "title": "Бургас: Няма образувани колони от автомобили на ГКПП „Малко Търново“"}
{"url": "http://www.focus-news.net/news/2019/05/21/2660533/zam-ministar-inzh-valentin-yovev-okolo-40-ot-domakinstvata-zhiveyat-v-prenaseleni-domove.html", "text": "Значението на жилищния сектор е огромно като фактор за икономическото развитие и обновлението на населените места. Приоритет в работата на Министерството на регионалното развитие и благоустройството е разработването на стратегически нормативни документи за стимулиране развитието на този сектор. Това каза заместник-министърът на регионалното развитие и благоустройството инж. Валентин Йовев, който откри днес Residential Forum 2019 в столицата, съобщиха от пресцентъра на  Министерство на регионалното развитие и благоустройството . \r\nЗаместник-министърът съобщи, че според статистиката в България има средно 550 жилища на 1000 човека, като жилищата са много повече, отколкото домакинствата. Над 97% от собствеността е частна. Броят на необитаемите жилища обаче расте, като те са над 31% от всички жилища в страната. Около 40% от домакинствата живеят в пренаселени домове.  \r\n„Затова е необходимо формирането на нова политика за осигуряване на достъпни жилища на всички слоеве от населението и разработването на мерки за създаване на  нов социален жилищен фонд, който ще допринесе и за справяне с демографската криза и бедността по региони“, каза по време на форума Валентин Йовев.  \r\nЩе се набележат мерки за подкрепа на общините за обновяване на социалните жилища чрез публично-частно партньорство с неправителствени или бизнес организации за поддържане на социалния фонд или създаване на нов, защото наличният не е достатъчен, стана ясно още от думите на заместник-регионалния министър. Той допълни, че се предвижда и подобряване на механизмите за по-ефективно управление на етажната собственост и създаването на стимули за подобряване на енергийната ефективност в жилищните сгради.  \r\nНаред с това през март МРРБ стартира обществен дебат и процедура за промени в Закона за управление на етажната собственост. Обсъжданите промени са свързани с регламентиране на задължение за качествена поддръжка на сградите и механизми за събиране на таксите за управление; прецизиране и регламентиране на правата, отговорностите и задълженията на собствениците и ползвателите в сградите; засилване ролята и функциите на професионалното управление на сгради, както и въвеждане на изисквания за лицата, които предоставят услуги за професионално управление. \r\n„Голяма част от апартаментите в страната са в сгради, които са на възраст над 30 години“, коментира инженер Йовев и допълни, че съществува остра нужда от масово обновяване на съществуващия жилищен фонд и повишаване на неговата използваемост. Като стъпка в тази насока той очерта изпълнението на Националната програма за енергийна ефективност на правителството, която осигури 2 млрд. лв. за обновяване на жилища в цялата страна.  \r\n„Това е най-голямата социална и икономическа програма за регионите, която има само плюсове не само за обществото, но и за малкия и средния бизнес“, беше категоричен заместник-министърът. Той информира, че към момента обновените и въведени в експлоатация сгради са 1699. Общият брой на жилищните здания, по които ще бъдат изпълнени мерки за енергийна ефективност по програмата, е 2022.  \r\nФоруми като този са изключително полезни за диалога между местна власт, бизнес и институции и са своеобразна професионална публична платформа за дискусия по въпросите на жилищната политика, каза в заключение заместник-регионалният министър.", "date": "2019.05.21", "title": "Зам.-министър инж. Валентин Йовев: Около 40% от домакинствата живеят в пренаселени домове"}
{"url": "http://www.focus-news.net/news/2019/05/21/2660529/evropeyski-izbori-2019-d-r-atanas-kambitov-kmet-na-blagoevgrad-v-otkrivaneto-na-ploshtadka-nyama-nishto-predizborno-zashtoto-detsata-ne-delyat-zhivota-na-predi-i-sled-izbori.html", "text": "В откриването на площадка няма нищо предизборно, защото децата не делят живота на преди и след избори. Това каза кметът д-р Атанас Камбитов по време на официалната церемония за откриването на обновена детска площадка в Благоевград, изградена от Общината, със съдействието на кандидата за евродепутат от листата на ГЕРБ и СДС Андрей Новаков и неговото семейство, предаде репортер на  Радио „Фокус“ – Пирин . Той отбеляза, че преди началото на събитието за откриването на обновената детска площадка в началото на алеята за парк „Бачиново“ журналисти са го попитали дали това се прави предизборно. „Какво му е предизборното на детската площадка? Първо – обещахме есента, а сега я направихме. Децата, които сега са на съоръжението не делят живота на преди и след изборите. Те искат детска площадка. Ще кажа и нещо друго – защо Елена Йончева не подари детска площадка? Видяхме офшорните сметки – пари „Дал Господ“ Дисниленд да купим. Ако беше подарила детска площадка с удоволствие щях да я открия сега, преди изборите и да ѝ благодаря“, каза още д-р Атанас Камбитов. \r\nКметът на Благоевград изказа благодарности към Андрей Новаков, за това, че през годините не се е променил, не е забравил кой е и от къде е тръгнал, нито хората. „Искам да те поздравя и за всичко, което направи в Европейският парламент (ЕП) – главен преговарящ от името на европарламента е позиция, която не е само твой личен успех, а е успех за всички нас“, добави д-р Атанас Камбитов. Според него най-важното нещо е какво прави човек, защото разказвачи има много, както и празни приказки. „Важното е какво правиш, защото както е казано – по делата ще ги познаете. В този ред на мисли ти благодаря за всичко, което правиш и за това, че когато сме те потърсили, винаги си ни съдействал“, подчерта д-р Камбитов.", "date": "2019.05.21", "title": "Европейски избори 2019: Д-р Атанас Камбитов, кмет на Благоевград: В откриването на площадка няма нищо предизборно, защото децата не делят живота на преди и след избори"}
{"url": "http://www.focus-news.net/news/2019/05/21/2660524/mon-zrelostnitsite-pishat-interpretativno-sachinenie-ili-ese-varhu-razkaza-kosachi-ot-elin-pelin.html", "text": "От над 11 милиона комбинации бяха генерирани въпросите за изпитния вариант и тема №13 за 41.въпрос за държавния зрелостен изпит по български език и литература днес. Зрелостниците пишат интерпретативно съчинение или есе върху разказа „Косачи“ от Елин Пелин. Това съобщиха от пресцентъра на  Министерството на образованието и науката . Тестът бе генериран от журналистката Елиана Димитрова от Българската национална телевизия, която бе определена чрез жребий от заместник-министъра на образованието и науката Таня Михайлова.  \r\nЗаместник-министър Таня Михайлова пожела успех на всички зрелостници. Тя ги призова да не се притесняват, да спазват изискванията, да са спокойни и честно да работят по всички модули, за да покажат всичко онова, което са научили през годините.  \r\nМатурата по български език и литература се състои от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работиха в отделни зали и имат два допълнителни часа за работа.  \r\nРезултатите от държавните зрелостни изпити ще бъдат обявени до 13 юни 2019 г.", "date": "2019.05.21", "title": "МОН: Зрелостниците пишат интерпретативно съчинение или есе върху разказа „Косачи“ от Елин Пелин"}
{"url": "http://www.focus-news.net/news/2019/05/21/2660539/kyustendil-chervena-yabalka-sas-sartse-i-bukvite-kn-sa-novata-atraktsiya-za-snimki-v-grada.html", "text": "Червена ябълка със сърце и буквите КН са новата атракция за снимки в града, предаде репортер на  Радио „Фокус” – Кюстендил . Символът, който беше монтиран от Община Кюстендил в реновирания парк „Галерията”, представлява червена ябълка със сърце и буквите, с които Кюстендил се изписва съкратено, оцветени в зелен цвят. Целта е този символ да се превърне в място, на което жителите и гостите на града ще си правят снимки за спомен. Символът се поставя в навечерието на Деня на българската просвета и култура и на славянската писменост. \r\nВенцеслав ИЛЧЕВ", "date": "2019.05.21", "title": "Кюстендил: Червена ябълка със сърце и буквите КН са новата атракция за снимки в града"}
{"url": "http://www.focus-news.net/news/2019/05/21/2660536/burgas-postanovkata-audientsiya-na-vatslav-havel-shte-bade-predstavena-v-kulturen-tsentar-morsko-kazino.html", "text": "Пиесата „Аудиенция“ на Вацлав Хавел (Превод – Мартин Младенов) ще бъде представена от Николай Гундеров и Стефан Стоянов в Културен център „Морско казино“, зала „Георги Баев“, от 18.00 часа. Това съобщиха от пресцентъра на  Община Бургас . Действието в пиесата се развива през 70-те години в социалистическа Чехословакия. Млад свободолюбив писател, който е далеч от стандарта на послушния „средностатистически гражданин“, е изпратен на поправителен труд в пивоварен завод. Там един ден се случва „аудиенцията“ с неговия началник-смяна, подписал декларация да служи на органите на ДС, т.е. да пише доноси за подчинения си. Но „майсторът“ не е в състояние да го стори и в пиянско вдъхновение предлага на шпионирания Хавел сам да пише доносите срещу себе си. Трагикомичната ситуация е не само забавна, но и дава достатъчно поводи за размисъл. Организатори на събитието са Black Flamingo Publishing и Народно Читалище „Месемврия 2015“ – Несебър, в партньорство с Община Бургас и Чешки център София. Входът е свободен.", "date": "2019.05.21", "title": "Бургас: Постановката “Аудиенция“ на Вацлав Хавел ще бъде представена в Културен център „Морско казино“"}
{"url": "http://www.focus-news.net/news/2019/05/21/2660534/haskovo-20-dvoyki-sa-odobreni-za-finansirane-na-in-vitro-protseduri-ot-obshtinata.html", "text": "20 двойки са одобрени за финансиране на ин витро процедури от бюджета на Община Хасково, съобщиха от пресцентъра на  Общината . Комисията е допуснала за финансиране всички подали документи, защото те отговарят на критериите, заложени в Правилника за финансово подпомагане на процедури ин витро и ин виво на семейства и лица живеещи на семейни начала с репродуктивни проблеми на територията на Община Хасково. Паричните суми се отпускат на лечебни заведения за асистирана репродукция, посочени от заявителите  които имат подписан договор  с Националиня фонд Ин витро. \r\nВ Бюджета на Общината тази година са заложени 100 000 лева за финансиране на процедури ин витро и ин виво. Правилникът предвижда всяка двойка да получи по 3 хиляди лева, но по предложение на Комисията оценяваща кандидатите е внесена докладна в Общинския съвет, който на предстоящото си заседание на 31 май 2019 година ще реши дали да разпредели пропорционално сумата и всеки един от кандидатите да получи по 5 хиляди лева. \r\n10 бебета са родени след процедура инвитро, подпомогната от Община Хасково със средства от бюджета за 2017 г. През 2017 година са отпуснати средства на 32 двойки. Общата сума е 75 000 лв. През 2018 г. са подпомогнати 22 двойки с репродуктивни проблеми отново общо със 75 000 лева. \r\nВ общината до сега е постъпила информация за 10 бременни жени, които са получили финансиране през предходни години. На много от двойките им предстоят процедури след назначено лечение или манипулации. \r\nОт 2014 г. насам община Хасково е подпомогнала общо 97 двойки с репродуктивни проблеми.", "date": "2019.05.21", "title": "Хасково: 20 двойки са одобрени за финансиране на ин витро процедури от общината"}
{"url": "http://www.focus-news.net/news/2019/05/21/2660537/targovishte-zadarzhani-sa-dvama-dushi-zanimavali-se-s-nezakonno-lihvarstvo.html", "text": "В хода на проведена вчера специализирана полицейска операция за противодействие на престъпления, свързани с незаконна лихварска дейност, са установени и задържани двама души от гр. Търговище. Това съобщиха от  ОДМВР - Търговище . След проведени в РУ - Търговище оперативно-издирвателни и процесуално-следствени действия е установено, че 57-годишен мъж и 43-годишна жена, и двамата от областния център, за времето от 1 януари 2018 г. до 20 май 2019 г. са извършили финансови сделки – лихварство, без да имат издадено по надлежния ред разрешително за такава дейност. Двамата са задържани в РУ-Търговище на основание чл. 72, ал. 1, т. 1 от Закона за МВР.  Мъжът е известен на полицията с извършени от него кражби и хулигански действия. По случая е образувано досъдебно производство по чл. 252 от Наказателния кодекс по описа на РУ - Търговище. По време на операцията са проверени 3 обекта, 7 автомобила и 19 лица.", "date": "2019.05.21", "title": "Търговище: Задържани са двама души, занимавали се с незаконно лихварство"}
{"url": "http://www.focus-news.net/news/2019/05/21/2660535/evropeyski-izbori-2019-vodachat-na-listata-na-nfsb-valeri-simeonov-edinstven-ni-zashtiti-zayaviha-predstaviteli-na-drebniya-i-sreden-biznes-v-haskovo.html", "text": "В листата на коалиция „Патриоти за Валери Симеонов” професионални политици няма - такива, които са изкарали в Народното събрание по 4-5 мандата, каквито има в другите листи. Тук всеки е изградил биографията си, изградил си е името и чак тогава е дошъл в НФСБ - за да направи нещо. Това заяви водачът на „Патриоти за Валери Симеонов (НФСБ и Средна Европейска класа)” – Валери Симеонов на среща със симпатизанти в Хасково, съобщиха от пресцентъра на  НФСБ . Заедно с него в разговорите се включиха шестата в листата Венера Тодорова и народните представители от НФСБ Георги Колев и Петър Петров. Представители на  сдружение „Българска домашна ракия” също присъстваха на събранието. „ Подкрепяме Валери Симеонов, защото единствено той ни подкрепи, когато затвориха обектите и ракиените казани и единствено той се застъпи за малкия бизнес, и за този бранш. Аз съм представител на националното сдружение „Българска домашна ракия” за Хасковска област. Подкрепяме Валери Симеонов и ще го подкрепяме до край”, заяви Митко Чакалов. Валери Симеонов беше категоричен, че родолюбивата коалиция е по-различна от всички останали - и като състав, и като присъствие в политиката.  „Ние сме хора на действието. Много приказки няма да чуете от нас. Няма да чуете красиви призиви , обещания, които се отправят при всички други предизборни събрания. Ние не казваме „ще” – ние казваме какво сме направили. От там нататък всеки избирател може да реши за кого да гласува - за някой, който му обещава хубави работи, които няма да свърши, или да гласува за хора, които са свършили нещо. С други думи - връщаме се на онази стара китайска мъдрост, че „Не е важно дали котката е черна или бяла, а дали лови мишки”, каза още Валери Симеонов. Лидерът на НФСБ посочи, че свършеното от него и народните представители на НФСБ за по-малко от две години са неща, които всеки може да ги види и да се убеди, че са направени.  \r\nТой даде примери с изградената – първа в ЕС, ограда по границата с Турция, с акциите по Черноморието, въвели ред и докарали в държавния бюджет няколкостотин милиона лева допълнително, със защитата на малкия и среден бизнес. С това, че Валери Симеонов и НФСБ първи настояха и започнаха реформа в ТЕЛК-овете. С това, че с действия беше показано как в гетата може да бъде въведен ред. С това, че за първи път от 30 години насам към българските общности в чужбина бе изграден мост и те разбраха, че зад тях може да стои българската държава.", "date": "2019.05.21", "title": "Европейски избори 2019: Водачът на листата на НФСБ Валери Симеонов единствен ни защити, заявиха представители на дребния и среден бизнес в Хасково"}
{"url": "http://www.focus-news.net/news/2019/05/21/2660538/blagoevgrad-orkestar-na-kamernata-opera-shte-iznese-golyam-kontsert-v-severna-makedoniya-na-23-may.html", "text": "След впечатляващата проява в Скопие, Камерна опера – Благоевград отново с концерт в Северна Македония, по покана на кмета на Делчево. Това съобщиха от пресцентъра на  Община Благоевград . Oркестър на Камерна опера - Благоевград ще изнесе голям концерт в Делчево, Северна Македония. Събитието е на 23 май от 20.00 часа и е по повод честванията, посветени на светите братя Кирил и Методий.  \r\nПоканата към Камерна опера е отправена от кмета на гр. Делчево Горан Трайковски, след впечатляващата проява на музикантите от Благоевград в Скопие, на 4 май. Тогава българските творци се включиха в концерт по повод 116-годишнина от смъртта на Гоце Делчев, организиран от Международната Фондация за Сътрудничество и Културно Съревнование Гоце Делчев.", "date": "2019.05.21", "title": "Благоевград: Оркестър на Камерната опера ще изнесе голям концерт в Северна Македония на 23 май"}
{"url": "http://www.focus-news.net/news/2019/05/21/2660531/haskovo-rayonna-prokuratura-svilengrad-privleche-kato-obvinyaem-i-zadarzha-36-godishen-mazh-za-podpomagane-na-chuzhdentsi-nezakonno-da-preminat-v-stranata.html", "text": "Районна прокуратура - Свиленград привлече като обвиняем по бързо производство Л.Г., на 36 г.,  за това, че с цел да набави за себе си имотна облага противозаконно подпомогнал 11 чужди граждани /десет афганистански граждани и един пакистански гражданин/, чрез осигуряване на транспорт, да преминат в страната в нарушение на закона, като деянието е извършено чрез използване на моторно превозно средство - престъпление по чл.281, ал.2 т.1 и т.5 вр.ал.1, от Наказателния кодекс. Това съобщиха от пресцентъра на  Апелативна прокуратура - Пловдив . На 19.05.2019 г., обвиняемият Л. Г. шофирал автомобил, като бил спрян от полицейски служители на автомагистрала „Марица“ край гр. Свиленград, обл. Хасково. При извършена проверка е установено, че водачът превозвал в моторното превозно средство 11 чужди граждани – десет афганистанци и един пакистанец, които били без документи за самоличност и без разрешение да пребивават в страната. Установено е, че чужденците са преминали през „зелена“ граница“,  като влезли от Република Гърция в Република България в района на село Мезек, обл. Хасково. Водачът е трябвало да ги превози до вътрешността на страната.   \r\nОбвиняемият Л. Г. е задържан за срок от 72 часа с постановление на наблюдаващия прокурор, като предстои Районна прокуратура - Свиленград да внесе искане в съда за определяне на мярка за неотклонение „задържане под стража“ спрямо него.  \r\nРазследването по случая се води от разследващ полицай при Граничен полицейски участък - Ново село под ръководството на Районна прокуратура – Свиленград.", "date": "2019.05.21", "title": "Хасково: Районна прокуратура - Свиленград привлече като обвиняем и задържа 36-годишен мъж за подпомагане на чужденци незаконно да преминат в страната"}
{"url": "http://www.focus-news.net/news/2019/05/21/2660540/sofiya-v-gradinata-na-kristal-shte-bade-vazstanovena-galeriyata-na-otkrito.html", "text": "Галерията на открито ще бъде възстановена в градина на Кристал, която е част от обновяването на централната зона 4 в столицата. Това съобщиха от пресцентъра на  Столична община . Тези дни ще бъдат монтирани съоръженията за експозиции, каквито има в Градската градина, на Моста на влюбените и в парка на НДК. Те ще са на алеята от към ул. „Шести септември“. Вече е насрочено и първото събитие от културния календар – съвместна археологическа изложба между Националния археологически музей и този в Белград. Откриването на първата експозиция на обновеното място е на 10 юни.", "date": "2019.05.21", "title": "София: В градината на Кристал ще бъде възстановена Галерията на открито"}
{"url": "http://www.focus-news.net/news/2019/05/21/2660546/sport-adrian-andreev-postaven-pod-nomer-2-pri-yunoshite-na-rolan-garos.html", "text": "Адриан Андреев ще бъде поставен под номер 2 на юношеския Ролан Гарос. Българският тенисист е трети в световната ранглиста, но №1 в света Джейсън Цен единствен от топ 10 няма да участва. Така поставен под №1 ще бъде Лоренцо Мусети от Италия, Андреев е втори, а трети Брандън Накашима (САЩ). Юношеският Ролан Гарос ще се проведе между 2 и 8 юни в Париж.При девойките Даниела Димитрова има възможност да попадне в квалификациите.", "date": "2019.05.21", "title": "Спорт: Адриан Андреев поставен под номер 2 при юношите на Ролан Гарос"}
{"url": "http://www.focus-news.net/news/2019/05/21/2660544/evropeyski-izbori-2019-vodachat-na-evrolistata-na-bsp-elena-yoncheva-v-balgariya-raboteshtite-bedni-sa-raboteshti-gladni.html", "text": "Ще използвам европейската писта и Брюксел, за да видят в Европа какво се случва в България, за да не продължава този безобразен грабеж у нас. Това каза водачът на листата за европейските избори на \"БСП за България\" Елена Йончева пред БТВ, съобщиха от пресцентъра на  партията . \"Липсва ми журналистиката. Знаех срещу какво се изправям и поради тази причина влязох в политиката, но не предполагах, че ударите срещу мен ще са толкова безскрупулни. Мафията удря жестоко\", каза в ефира тя. Йончева приветства решението на главния прокурор да бъдат разкрити офшорните сметки на  български политици в чужбина, както и имотите им. Според нея премиерът го е страх, защото предстои избор на европейски главен прокурор, а управляващите са били против г-жа Кьовеши да оглави европейската прокуратура. \r\n\"Борисов е прав, като казва, че къщата в Барселона е на друг човек. Не се води нито на него, нито на Борислава Йовчева. Ние искаме да бъде разследвана сметката на фирма \"EMA BGS SL\", управител на която е била Йовчева\", каза Йончева и добави, че левицата иска да бъде разследван пътят на 1,7 млн. евро. Тя обясни, че по разследване на левицата парите са постъпили от офшорна кипърска фирма, на която собственикът е безработен. \"Представителите на тази фирма са двама души. Единият е Иван Саздов, управител на \"Tенис клуб Банкя\" ЕООД. Вторият човек е негов съдружник - Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите \"Ипон\". Тя добави, че БСП не се интересува от личния живот на Борисов, но иска от главния прокурор да направи проверка по случая. \"Искаме да разберем, дали Радослав Иванов не е скритото и подставено лице на премиера Борисов за правене на бизнес\", добави по темата Йончева. Елена Йончева беше убедена, че Брюксел знае какво се случва и в Румъния и България и припомни, че Лаура Кьовеши е преследвана в страната си заради разследванията й. \"Нямам никакво съмнение, че хората, подали сигнал в прокуратурата срещу мен, в лицето на Антон Тодоров, Тома Биков и Делян Добрев, ще понесат отговорност\", каза Йончева. Според нея за всеки опит на левицата да разкрие корупционните схеми на ГЕРБ, те вадят бухалка срещу БСП. Тя припомни, че когато изнесе данни, че се краде от санирането, Борисов е излязъл с лъжи срещу нея, а тя го е осъдила за клевета.  Когато е изнесла данни за начина, по който се строи оградата с Турция, вицепремиерът пак е излязъл с бухалка. \"Както през 90-е години Борисов е работил с дървена бухалка, сега използва държавните институции\", отбеляза Йончева. \r\nЕлена Йончева обясни, че президентът на страната трябва да има позиция, когато вижда престъпление в държавата. \"Когато виждаме, че държавата се разграбва и се управлява от една организирана престъпна група, ако той мълчи, означава, че става съучастник на всичко това\", каза водачът на листата на левицата за европейските избори. Йончева обясни, че по време на кампанията е обиколила цялата страна и се е сблъскала с огромна бедност. \"Работещите бедни са работещи гладни. Милион и половина българи живеят под прага на бедността. Това не са само пенсионери, а и млади работещи семейства\", каза водачът на евролистата на \"БСП за България\". \"Трябва да имаме силни граници. Трябва да има и общоевропейска армия. Има опасност България да изпадне от общоевропейската сигурност\", каза Йончева по въпроса за борбата с миграцията. \r\nПо думите на Елена Йончева, защитата на интересите на България става и през европарламента, но може да започне от тук. \"Първото нещо, което трябва да се направи, е да се спре разграждането в България, защото ежегодният грабеж тук е на стойност 11 милиарда евро. Това е 22% от БВП по данни на Световната банка\", обясни Йончева. Тя заключи, че тези пари могат да влязат в икономиката и да променят живота на българите.", "date": "2019.05.21", "title": "Европейски избори 2019: Водачът на евролистата на БСП Елена Йончева: В България работещите бедни са работещи гладни"}
{"url": "http://www.focus-news.net/news/2019/05/21/2660545/evropeyski-izbori-2019-eva-maydel-gerb-ne-iskame-razrushena-i-razedinena-evropa-a-takava-koyato-mozhe-da-pomaga-na-vseki-edin-balgarski-predpriemach-i-biznes.html", "text": "Ние не искаме разрушена и разединена Европа, искаме Европа, която може да помага на всеки един български предприемач, на всеки един бизнес. Това каза в Казанлък кандидатът за евродепутат от ГЕРБ Ева Майдел, която посети фирма за производство на твърдосплавни инструменти, предаде кореспондент на  Радио „Фокус” . Ева Майдел поясни, че една от първите цели е, Европа да си възвърне духа, че може да се справя с проблемите, че може да решава всеки един проблем, че слуша своите граждани. „Посетих компания на територията на Казанлък, която може да бъде пример как европейските средства подпомагат нейната конкурентност, как правят целия процес по-ефективен, как нейните служители могат да се обучават. Искаме повече такива проекти. България ще получи повече в следващия бюджетен период. Искаме тези средства да отиват най-вече там, където бизнесът може да надгражда над своите постижения, така че икономиката да се развива и това може да доведе до още по-висок стандарт, до по-добър живот на всеки български гражданин”, каза Майдел. Тя подчерта, че евродепутатите от ГЕРБ ще искат в следващия Европейски парламент Европа да достига до всеки един български гражданин, независимо от региона, където той се намира, независимо от това, каква социална нужда има. „Много е важно, че, обръщайки специално внимание на образованието, настоящото правителство го извежда като приоритет. Следващата стъпка е да достигнем до всяко едно дете. Трябва Европа да се усеща и от всички млади хора. По този начин всеки един млад човек ще трябва и ще може да намира своя път в България”, заяви тя. Ева Майдел постави на следващо място в приоритетите защита на българските ценности, на границите и начина на живот в България. „Това са основните теми, по които ще работим заедно с колегите, ако българските граждани дадат своята подкрепа за най-подготвения екип, който може много повече от другите”, каза още тя. \r\nСлавяна ГАЙДАРОВА", "date": "2019.05.21", "title": "Европейски избори 2019: Ева Майдел, ГЕРБ: Не искаме разрушена и разединена Европа, а такава, която може да помага на всеки един български предприемач и бизнес"}
{"url": "http://www.focus-news.net/news/2019/05/21/2660547/evropeyski-izbori-2019-angel-dzhambazki-za-tsiganskiya-protest-v-burgas-da-protestirash-sreshtu-obshtestveni-normi-e-naglost.html", "text": "Водачът на листата на ВМРО – Българско национално движение Ангел Джамбазки написа гневен коментар във Фейсбук страницата си относно поредната наглост от страна на циганската общност в град Бургас, съобщиха от пресцентъра на  ВМРО .  \r\n\"Свидетели сме на безпрецедентен случай, в който циганите от кв. „Победа“ – Бургас, излязоха на протест пред Общината, защото от ВиК им спират водата поради неизплатени задължения. Свидетели сме, че за пореден път трябва да важат едни закони за българите и едни за циганите.  \r\nНелепо е да протестираш срещу обществени норми, защото смяташ, че имаш права. Който не работи, не трябва да яде. Който не си плаща водата, трябва да му бъде спряна. Същото се отнася и за електричеството. Пълна подкрепа към Общината и полицията, които трябва да свършат работата си, а именно да потушат този безумен „протест\", казва Ангел Джамбазки. \r\nЕто и пълния текст на написаното от Джамбазки: \r\n\"Поредна циганска наглост. Твърдо подкрепям кмета на Бургас, общинските съветници от ВМРО също.  \r\nЦиганите най-накрая трябва да разберат, че законите са за всички. Връх на глупостта и наглостта е да окупираш общината в Бургас, защото от ВиК са ти спрели водата. Когато не я плащаш, се случва точно това. Само една група обаче реши, че било несправедливост. Който не работи, не трябва да яде. Който не си плаща водата, трябва да му бъде спряна. Същото се отнася и за електричеството. \r\nТвърде дълго време търпим един закон за тях и един за нас. Единствената интеграция на маргиналите минава през спазване на закона. Неспазването на закона трябва да води до санкции. Да протестираш срещу обществени норми е наглост. \r\nНастоявам полицията в Бургас да си свърши работата. Ако трябва с бой, с бой. Друг начин няма\".", "date": "2019.05.21", "title": "Европейски избори 2019: Ангел Джамбазки за циганския протест в Бургас: Да протестираш срещу обществени норми е наглост"}
{"url": "http://www.focus-news.net/news/2019/05/21/2660542/evropeyski-izbori-2019-korneliya-ninova-bsp-pobedata-na-evropeyskite-izbori-shte-oznachava-promyana-na-situatsiyata-v-balgariya.html", "text": "Корупцията при ГЕРБ е превърната в закон. Тя е заложена в закон и става ненаказуема. Когато започнеш да говориш за това, борбата срещу корупцията се превърна в заплаха за националната сигурност. Това заяви лидерът на БСП Корнелия Нинова в студиото на БТВ, съобщиха от пресцентъра на  партията . Тя даде примери със закона, от който се възползва строителната фирма \"Артекс\", от която Цветан Цветанов се облагодетелства. Нинова припомни, че когато водачът на листата за евроизборите на левицата Елена Йончева започна разследване за строежа на оградата ни с Турция, съоръжението се превърна елемент от националната сигурност с промяна на закона. \"Да защитаваш правата на хората стана държавен преврат\", добави Нинова. Тя припомни случая с избитите животни на странджанци, че когато депутатите от ПГ на \"БСП за България\" застанаха до стопаните, бяха обвинени от управляващите, че правят държавен преврат. \"Разбирате ли колко е изкривена действителността? В този модел истината се изкривява, корупцията е държавна политика, борбата с нея е заплаха за националната сигурност, а да застанеш до народа си е държавен преврат. Това искаме да променим\", обясни Нинова в студиото на БТВ. \"Властимащите се възползват от управлението си - пряко или чрез подставени лица. Променят закони, за да получат облаги. Това е модел. Ние искаме да променим този модел\", посочи още Нинова. По темата за къщите за гости и къщата в Борселона, свързвана с премиера Бойко Борисов, чрез свързани лица, Нинова обясни, че министър-председателят вероятно получава облага, но това може да го каже прокуратурата. \"Вчера с изненада прочетох, че зам.-предателят на КОНПИ, който е сред тези- с недекларираните тераси, е бил на среща при главния прокурор за разследването на офшорните сметки и задграничните имоти. Шефът на КОНПИ, който беше също замесен, му изтича отпуската и ще се върне на работа. Цветанов беше освободен от парламента, а остана председател на предизборния им щаб. Това не променя модела\", заяви в студиото на БТВ Нинова. По думите й  три неща трябва да бъдат направени, за да се реши този проблем. На първо място- нов закон за КОМПИ и нов орган, а левицата е внесла такъв в НС, европейска прокуратура с Кьовеши начело и двама европейски прокурори в България, но избрани прозрачно, както и промяна в българските институции, в това число контрол на прокуратурата. \"На КСНС при президента главния прокурор представи впечатляващ доклад с брой образувани досъдебни производства, повдигнати обвинения, внесени обвинителни актове- ако го четеш, ще кажеш всичко е прекрасно. Но в хората има усещане за липса на справедливост. На книга е едно, но няма справедливост\", каза Корнелия Нинова в отговор на въпроса- дали вярва на прокуратурата. \"Премиерът Бойко Борисов постоянно обвинява президента в партийни пристрастия. Върховенството на закона партиен въпрос ли е? Когато държавният глава настоява да се спазва закона, в който е записано, че парите от концесията на летището трябва да отидат в Сребърния пенсионен фонд, а Борисов не го спазва, заради което президентът връща закона, партиен въпрос ли е? Това означава ли, че Румен Радев е БСП?\", попита Нинова. \"Президентът Румен Радев има задължения по Конституция при избора на главния прокурор. Накрая той подписва указа за назначаването му. Логично е да прави консултации по темата - официално, в президентството. Бойко Борисов си позволи да нахълта във Висшия съдебен съвет по време на заседание, да привиква прокурори вкъщи, всяка седмица главният прокурор е при него. Човекът, който най-много вреди на разделението на властите, обвинява президента, че си изпълнява конституционните задължения\", каза Корнелия Нинова по повод обвинението на премиера, че президентът се намесва в работата на съдебната система.  По европейските теми лидерът на БСП Корнелия Нинова се обяви категорично за европейска минимална работна заплата, която да е 60% от средната работна заплата. \"В България, това би означавало 660 лева. \"Освен минимална европейска пенсия е нужно преизчисляване на всички пенсии в България. Не може пенсионерите да продължат да живеят по този начин. Вижте какво става в Гърция. Бяха в тежка криза, а имат решение за 13 пенсия, намаляване на ДДС на храните и лекарствата. Значи е възможна такава политика, каквато ние предлагаме в България. Просто трябва да се намерят механизмите и един от тях е да се ограничат течовете на пари\", обясни Корнелия Нинова. По темата за влизането на България в Шенген, Корнелия Нинова каза, че това зависи най-вече от действията в България, от ефективната борба с корупцията. \"Ние трябва да си свършим работата, за да ни приеме Европа\", каза Нинова. \"Не подкрепяме санкциите срещу Русия. Това е записано и във \"Визия за Европа\". В над 95% тя съвпада с програмата на ПЕС в икономически и социален аспект, младежка заетост и гаранция. Имаме различия по два въпроса - Истанбулската конвенция и Пакта за миграция\", обясни Корнелия Нинова, като добави, че и словашките социалисти са против тези два документа. \"БСП е на позицията на 87% от българския народ, които не одобряват Истанбулската конвенция. Конституционният съд се е произнесъл. Ние защитаваме Конституцията, българското семейство и децата\", обясни още позицията на левицата лидерът й. \r\nПо темата за изхарчените бюджетни средства с постановление на МС, Нинова каза, че не е против изграждането на пътни съоръжения и строителство в страната, но заради върховенството на закона, премиерът е задължен  да обясни това пред Народното събрание и то да гласува актуализация на бюджета за разпределението на излишъка. \"Неговото решение не е държавническо, а авторитарно\", каза Корнелия Нинова и добави, че излишъкът в бюджета са пари на хората. На въпрос, дали депутатите от БСП ще се върнат на работа в Народното събрание, Нинова каза, че решението за това е на Националния съвет на левицата. \"Мисля, че ще има предсрочни избори. Този начин на управление не може да издържи. 9 оставки за две години означава, че целият кабинет е прояден от корупция\", каза Корнелия Нинова. \"Доверих се на Елена Йончева да е водач на листата за евроизборите, защото вече работехме в парламента. Първо определихме проблемите, които стоят за решаване. Най - напред беше корупцията и кражбите по усвояване на евросредствата. Йончева вече се занимаваше с този проблем. Правеше разследване за оградата. Предложих я, защото вече я познавах като смел човек, който няма да се огъне, да бъде купен и е компетентен по тези въпроси\", каза Нинова за избора си Йончева да бъде водач на листата за европейските избори на \"БСП за България\". \"Не чета учебници на КГБ. Не чета такива книги\", отговори Нинова на обвинението на премиера Борисов, че левицата готвела провокации преди изборите.  \"Да говориш истината и да търсиш справедливост- в представата на премиера е злоба и омраза. За нас е ценностен избор. Искаме справедливост и то сега. Нека на 26 май избирателите да излязат и за гласуват с №18 в интегралната бюлетина. БСП сме единствената партия, която е побеждавала ГЕРБ и има шанс и сега да победи. Победата на европейските избори ще означава промяна на ситуацията в България\", изтъкна лидерът на БСП Корнелия Нинова. Тя се обърна към администрацията- да не се поддава на страхове, че ще ги уволнява и репресира.  \"Бъдете свободни хора\", каза Нинова.", "date": "2019.05.21", "title": "Европейски избори 2019: Корнелия Нинова, БСП: Победата на европейските избори ще означава промяна на ситуацията в България"}
{"url": "http://www.focus-news.net/news/2019/05/21/2660548/evropeyski-izbori-2019-gerb-falshiva-novina-e-tvardenieto-na-korneliya-ninova-che-predstavitel-na-balgarskoto-pravitelstvo-e-glasuval-sreshtu-laura-kyoveshi.html", "text": "Днес в национален ефир председателят на БСП Корнелия Нинова си позволи отново да прави неверни твърдения, че представителят на българското правителство бил гласувал срещу Лаура Кьовеши. Това се посочва в позиция на  ПП ГЕРБ  по повод телевизионно участие на лидера на БСП Корнелия Нинова.   \r\n\"В тази връзка сме длъжни да припомни следните факти: \r\n1.\tВ Съвета на ЕС никога не е имало гласуване „за“ или „против“ Кьовеши. Твърдението, че България е гласувала „против“ Кьовеши, е фалшива новина. Държавите-членки трябваше да класират кандидатите по точки в тайно гласуване. Кьовеши и германският кандидат получиха всеки по 29 точки. Френският кандидат получи 50 точки. Очевидно е, че тази почти двойна разлика в полза на френския кандидат спрямо останалите двама взети заедно, не е резултат от гласуването само на една или две страни. \r\n2.\tГласуването е тайно и нито една държава не обявява и няма да обяви как е гласувала. От всички държави-членки обаче, само в България опозицията с фалшиви новини за гласуването се опитва да създаде скандал там, където такъв няма.  \r\n3.\tНека г-жа Нинова, ако наистина подкрепя Кьовеши, да каже защо евродепутатите от БСП, които са членове на комисиите на Европарламента, в които имаше гласуване за кандидатите за европейски прокурор, избягаха от заседанията и не я подкрепиха\", изброяват от ГЕРБ.  \r\n\"Призоваваме Корнелия Нинова и кандидатите на БСП да не си служат в предизборната кампания с фалшиви новини и да оставим гражданите на Република България сами да направят своя избор на базата на фактите и свършената работа от всички нас\", се посочва още в позицията на ПП ГЕРБ.", "date": "2019.05.21", "title": "Европейски избори 2019: ГЕРБ: Фалшива новина е твърдението на Корнелия Нинова, че представител на българското правителство е гласувал срещу Лаура Кьовеши"}
{"url": "http://www.focus-news.net/news/2019/05/21/2660549/pazardzhik-okrazhniyat-sad-shte-gleda-delo-za-opit-za-ubiystvo.html", "text": "Окръжният съд ще гледа дело за опит за убийство, съобщиха от пресцентъра на  Съда . Делото е образувано по внесен от Окръжната прокуратура обвинителен акт срещу мъж. Подсъдимият е обвинен за това, че на 30 юни 2017 г. в кафе-аперитив в с. Главиница е направил опит да умъртви друг мъж, като го е ударил с твърд предмет по главата. Пострадалият се е намирал в безпомощно състояние, тъй като вследствие употребен алкохол е спял на масата. Началото на съдебното заседание е в 14.00 часа, съдия-докладчик е Ивета Парпулова.", "date": "2019.05.21", "title": "Пазарджик: Окръжният съд ще гледа дело за опит за убийство"}
{"url": "http://www.focus-news.net/news/2019/05/21/2660550/evropeyski-izbori-2019-kandidatat-za-evrodeputat-ot-gerb-mladen-shishkov-pred-zhiteli-na-selata-shishmantsi-i-chalakovi-shte-garantirame-stabilnostta-na-balgariya.html", "text": "Кандидатът за член на ЕП Младен Шишков се срещна с жители на селата Шишманци и Чалъкови по покана на кметовете  Александър Атанасов и Димитър Николов. Той бе придружен от кмета на Раковски Павел Гуджеров и председателя на Общински съвет - Раковски Георги Лесов. Това съобщиха от пресцентъра на  ГЕРБ . Младен Шишков разясни на присъстващите защо предстоящите евроизбори са важни не само за България, а и за ЕС.  Той подчерта, че колкото и далечна да изглежда Европа, тя е във всеки български дом, село, град, община.  По думите му много от проблемите могат да намерят решения през членството ни в ЕС и изтъкна факта, че Европа помага на българския предприемач, освен това като членове на Съюза можем да дадем тласък на изостаналите региони в България, през Европа можем да опитаме да задържим чрез по-добър живот младите българи в страната и тук да намерят своята реализация и да създадат семейство. „Няма дом в България, където поне един член от семейството да не е чужбина, за да върнем хората по родните им места трябва да им гарантираме работа и добри доходи, а това ще стане само с висок икономически растеж и добра инфраструктура. Да постигнем това имаме нужда от парите от ЕС, защото  средствата по общините стигат само за най-малките местни проекти“, коментира Младен Шишков. Той изтъкна, че евроизборите са  важни, защото с парите от европейските програми  реално се подобрява стандарта на живот на българите с инвестиции в инфраструктура, с подпомагане на малкия и среден бизнес, с привличането на чужди инвестиции, с модернизиране на образованието и здравеопазването, с опазване на околната среда. Младен Шишков бе категоричен, че правилният избор на 26-ти май ще гарантира стабилността, развитието и авторитета на страната ни в Европейския съюз. Той призова жителите на Шишманци и Чалъкови да гласуват активно за листата на ГЕРБ.", "date": "2019.05.21", "title": "Европейски избори 2019: Кандидатът за евродепутат от ГЕРБ Младен Шишков пред жители на селата Шишманци и Чалъкови: Ще гарантираме стабилността на България"}
{"url": "http://www.focus-news.net/news/2019/05/21/2660553/burgas-filialat-na-natsionalna-hudozhestvena-akademiya-organizira-lyatna-akademiya-za-detsa.html", "text": "Национална художествена академия – филиал Бургас ще проведе за първи път край морето „Лятна академия за деца и ученици“. Това съобщиха от пресцентъра на  Община Бургас . Студентите и професорите от НХА ще предложат на децата и гостите на Бургас незабравими срещи с изобразителното изкуство в дните от 8 до 19 юли. „Лятна академия за деца и ученици“ е утвърден културно-образователен проект с успешна десетгодишна биография. Всяка година през август най-старата сграда на Академията в София отваря ателиетата си за най-малките. Децата рисуват, моделират, посещават музеи и галерии – творят, учат и се забавляват. Всеки ден от 9.00 до 18.00 часа близо 100 деца участват в пъстрото приключение. Всеки ден, малките художници рисуват и научават нещо ново и различно, а в края на месеца редят своя детска изложба с най-хубавите си творби. Лятната академия е съвместен проект на Националната художествена академия и Фондация „Св. Пимен Зографски“ към НХА. Тя изпълнява и социална мисия, насочена към деца в неравностойно положение, които участват безвъзмездно. През това лято НХА предлага „Лятна академия“ и на бургаските деца от позицията на натрупания опит и новото вдъхновение от атмосферата на морския град. Всеки ден малките академици ще имат богата палитра от различни видове творчески занимания. Те ще се провеждат на брега на морето, в ателиетата на Магазия 1, в морската градина и Казиното, в музеите на Бургас. Учебната програма ще включва: академично рисуване, живопис, графика, скулптура, плакат, калиграфия, илюстрация, авторска книжка и авторски комикс, хералдика, керамика, текстил, дизайн, работилничка за изработване на кукли, пленер – морски пейзаж, пясъчни скулптури и много изненади. На финала творбите ще бъдат събрани в изложбата „Ах, морето…“ на терасите на Казиното. Най-добрите автори ще получат награди, предвидени са приятни изненади и за всички участници в академията.", "date": "2019.05.21", "title": "Бургас: Филиалът на Национална художествена академия организира лятна академия за деца"}
{"url": "http://www.focus-news.net/news/2019/05/21/2660551/sofiya-grupa-afganistantsi-sa-zadarzhani-v-zemlishteto-na-selo-prolesha.html", "text": "Група афганистанци са задържани в землището на с. Пролеша. Това съобщиха от  ОДМВР - София . Около 12.45 часа вчера в РУ - Сливница е подаден сигнал за забелязана група чужденци в землището на с. Пролеша. Изпратените на място полицейски служители установили 25 души от мъжки пол, седем от които непълнолетни, всичките без документи за самоличност, по техни данни афганистанци. След приключване на работата с тях, незаконно пребиваващите са транспортирани и настанени в специализирани институции.", "date": "2019.05.21", "title": "София: Група афганистанци са задържани в землището на село Пролеша"}
{"url": "http://www.focus-news.net/news/2019/05/21/2660541/kathimerini-turska-delegatsiya-e-v-atina-za-razgovori-za-razseyvane-na-naprezhenieto.html", "text": "В опит да съживи мерките за изграждане на доверие между Гърция и Турция, делегация от турски военни пристигна в понеделник в Атина за разговори до петък с гръцките си колеги в присъствието на дипломати от двете страни, пише електронното издание на вестник  Kathimerini . \r\nОсновният фокус на дискусиите ще бъде меморандум, подписан от външните министри на Гърция и Турция през 1988 г., който включва мораториум върху полети от военни самолети над Егейско море през почивните дни, празниците и летните месеци юли и август. Въпреки това според съобщенията турски хеликоптери са нарушили гръцкото въздушно пространство няколко пъти в понеделник. \r\nСрещите идват в момент на нарастващо напрежение между Анкара и Никозия, по отношение на плановете на Турция за провеждане на проучвателни сондажни дейности за въглеводороди в изключителната икономическа зона на Кипър (ИИЗ). \r\nИзразявайки солидарност с Кипър след разговорите в Никозия в понеделник с министъра на външните работи на Кипър Никос Христодулидис, главният преговарящ на Европейския съюз за Брекзит Мишел Барние отново подчерта, че ЕС е готов да реагира адекватно, ако Турция извърши незаконна сондажна дейност в ИИЗ на източната средиземноморска държава. \r\n В повторение на изказванията на председателя на Европейския съвет Доналд Туск след срещата на върха на ЕС в Сибиу, Румъния, Барние подчерта, че „ЕС  стои зад Кипър и очаква Турция да зачита суверенните права на държавите-членки на ЕС“. \r\nОт своя страна гръцкият премиер Алексис Ципрас осъди поведението на Турция в понеделник като „опортюнистично“ и призова Анкара да седне на масата на диалога и да остави зад себе си поведението, което не води до никъде. Той също така каза, че не очаква Турция да продължи с проучвателните дейности в ИИЗ на Кипър. \r\nТурският президент Реджеп Таийп Ердоган обаче бе категоричен през почивните дни, че Анкара има пълното право да защитава интересите си в Източното Средиземноморие, Близкия Изток и Северна Африка. \r\nПревод и редакция:", "date": "2019.05.21", "title": "Kathimerini: Турска делегация е в Атина за разговори за разсейване на напрежението"}
{"url": "http://www.focus-news.net/news/2019/05/21/2660554/plovdiv-politsiyata-e-zadarzhala-58-godishen-ekshibitsionist-v-park-v-rayon-trakiya.html", "text": "Полицията в Пловдив е задържала 58-годишен ексхибиционист в парк в район „Тракия“. Това съобщиха за  Радио „Фокус“ – Пловдив  от ОДМВР - Пловдив. Около 15.00 часа на 20 май мъжът е извършил непристойни действия пред млада майка с малко дете. Свидетели на случилото се станали и други хора. Отзовалите се незабавно на сигнала полицаи от Пето РУ били посрещнати с агресия от извършителя. Освен че отказал да се легитимира, той отправил обиди и закани за физическа саморазправа към униформените. Оказал и яростна съпротива при задържането. С белезници мъжът е отведен в районното управление, където е установена самоличността му – 58-годишен жител на града. Задържан е за срок до 24 часа. Уведомена е прокуратурата. Образувано е бързо производство по чл. 325 от НК.", "date": "2019.05.21", "title": "Пловдив: Полицията е задържала 58-годишен ексхибиционист в парк в район „Тракия“"}
{"url": "http://www.focus-news.net/news/2019/05/21/2660552/evropeyski-izbori-2019-andrey-novakov-gerb-ima-smisal-v-blagoevgrad-da-se-pravyat-detski-ploshtadka-i-drugi-neshta-zashtoto-prez-poslednite-8-godini-gradat-se-prevarna-v-dom-za-mnogo-hora.html", "text": "Огромна заслуга за това Благоевград да им обновена детска площадка има съпругата ми Татяна. Това каза кандидатът за евродепутат от листата на ГЕРБ и СДС Андрей Новаков по време на официалната церемония за откриването на съоръжението, предаде репортер на  Радио „Фокус“ – Пирин . По думите му, както във всяко семейство, така и в неговото той е отговорен за приходите, а съпругата му - за това как харчат. „Трябва също да кажем, че това, което дадохме ние с нея – кметът д-р Атанас Камбитов го удвои, така че да имаме такава площадка. Направихме всичко това, защото има смисъл в Благоевград да се правят добри неща особено когато виждаш, че има такъв деен кмет. От наша страна, това е просто един комплимент към д-р Камбитов за всички усилия, които положи през последните 8 години, за да превърне този град от град, в който човек идваше, за да работи или учи, хората да се прибират тук. Определено има разлика в тези неща, защото д-р Атанас Камбитов превърна Благоевград в дом за много хора, затова му благодаря“, каза още Андрей Новаков. \r\nКандидатът за евродепутат от листата на ГЕРБ и СДС изказа и благодарност към кмета на Благоевград д-р Атанас Камбитов за милите думи, които е казал по негов адрес. „Аз искам да кажа, че съм благодарен за това, че всички тук, които сте се събрали от Община Благоевград, се превърнахте в мое голямо семейство, което няма как да забравя. Няма как да забравя шанса и старта, който ми бе даден преди 7-8 години, и по-конкретно през далечната 2011 година, за което винаги ще съм благодарен и ще си го спомням“, добави Андрей Новаков. \r\nЛивия НИНОВА", "date": "2019.05.21", "title": "Европейски избори 2019: Андрей Новаков, ГЕРБ: Има смисъл в Благоевград да се правят детски площадка и други неща, защото през последните 8 години градът се превърна в дом за много хора"}
{"url": "http://www.focus-news.net/news/2019/05/21/2660557/burgas-290-detsa-se-vklyuchiha-v-konkursa-az-moyat-grad-i-moreto.html", "text": "290 деца на възраст от 6 до 19 години се включиха в конкурса „Аз, моят град и морето“, който е организиран от Община Бургас, Ротари клуб „Бургас- Пиргос“ и Центъра за подкрепа на личностното развитие. Това съобщиха от пресцентъра на Община Бургас. Компетентно жури ще оцени участниците, а наградите за тях ще бъдат осигурени от  партньорите от Ротари клуб „Бургас - Пиргос“. Кулминацията на събитието е награждаване на номинираните участници на 1 юни - Деня на детето, от 18.00 часа в Експозиционен център „Флора“. Изложбата може да бъде разгледана от 1 до 7 юни. Тази инициатива е една от многото съвместни събития, организирани от дългогодишното партньорство между ЦПЛР - Бургас и Ротари клуб „Бургас - Пиргос“.", "date": "2019.05.21", "title": "Бургас: 290 деца се включиха в конкурса „Аз, моят град и морето“"}
{"url": "http://www.focus-news.net/news/2019/05/21/2660555/burgas-praznikat-na-balgarskata-prosveta-i-kultura-i-slavyanskata-pismenost-shte-bade-pocheten-ot-detsata-ot-nedelnoto-uchilishte-kam-hram-sveti-ivan-rilski.html", "text": "Празникът на българската просвета и култура и славянската писменост  -24 май, ще бъде почетен от децата от Неделното училище към храм  „Свети Иван Рилски“ и ученици от групи по православие с ръководител Атанасия Петрова. Това съобщиха от пресцентъра на  Община Бургас . Събитието ще започне с тържество в храма на 24 май от 14.00 часа и продължава с благодарствен пленер към светите братя Кирил и Методий и техните ученици. То е благословено от Негово Високопреосвещенство Сливенския митрополит Иоаникий и в него може да участва всяко дете и ученик. По-големите ученици ще рисуват портрети на просветителите, а по-малките ще се учат да пишат букви, да съставят думи, други ще плетат венци, някои ще пишат послания с писци. Канят се всички да се присъединят към празника на децата.", "date": "2019.05.21", "title": "Бургас: Празникът на българската просвета и култура и славянската писменост ще бъде почетен от децата от Неделното училище към храм „Свети Иван Рилски“"}
{"url": "http://www.focus-news.net/news/2019/05/21/2660558/spetsializiranata-prokuratura-sezira-ministara-na-pravosadieto-i-glavniya-prokuror-za-rezultatite-ot-proverka-na-gdnp-v-bolnitsata-kam-sofiyskiya-zatvor.html", "text": "На 17 май 2019 г. служители от сектор „Оперативно обслужване на местата за лишаване от свобода“ към отдел „Криминална полиция“ в Главна дирекция „Национална полиция“, съвместно със служители от надзорно-охранителния състав в Софийския затвор, са извършили проверка (претърсвания и лични обиски на лишени от свобода) в спалните помещения на „Вътрешно отделение“ на болницата към затвора в София. Това съобщиха от пресцентъра на  Апелативна специализирана прокуратура . \r\nНа 20 май 2019 г. заместник-директорът на ГДНП старши комисар Тодор Гребенаров уведоми за резултатите от проверката административния ръководител на Специализирана прокуратура Димитър Петров и административния ръководител на Софийска градска прокуратура Емилия Русинова, по чиито досъдебни производства са лишени от свобода настанените в затворническата болница. \r\nВ резултат на извършените претърсвания и лични обиски на лишените от свобода лица са открити и иззети множество забранени, неразрешени и други вещи и предмети, за които не е налична съответна документация. \r\nВ помещение „Реанимация“, където са настанени Димитър Желязков и Миню Стайков, са намерени и иззети 59 броя CD, 1 карта за цифрова телевизия и 1 разтегателен колан. При извършения личен обиск на Желязков е намерен 1 мобилен телефон марка „IPHONE“. Желязков лично извадил от колана на кръста си и го ударил в земята, с цел да го унищожи. \r\nУстановено е, че в спалното помещение, в което са настанени Димитър Желязков и Миню Стайков (с наложени мерки за неотклонение „Задържане под стража“), се държат голямо количество хранителни продукти: десетки стекове с безалкохолни напитки, стекове с минерална вода, множество пакетирани захарни изделия (шоколади, вафли десерти), множество хранителни продукти (колбаси, плодове, олио) и други малотрайни продукти. Към момента на извършване на претърсването Миню Стайков вече е бил обявил гладна стачка. \r\nВ помещението са намерени медикаменти и хранителни добавки, за които не са издавани медицински рецепти. \r\nВ шкаф, ползван от Димитър Желязков, са намерени: „Конкор“, „Селеногин“, препарат „Сладки сънища“, „Ексфордж“, „Валсартан“, „Терафлу“, „Роватинекс“, „Небилет“, „Нурофен“, „Хамацинк крем“, „Авирон“, аминокиселини, „Витабиотикс“, „Простамол уно“, „Валидол“, „Алора“, „Флуанксол“. За тях на името на Желязков няма издадени рецепти, поради което те са иззети с протокол от служители на НОС при затвора в София. \r\nНа Желязков са върнати осем други медикамента, които по данни на медицинския персонал от СБАЛЛС при затвора са му били предписани. \r\nВ шкаф, ползван от Миню Стайков, са намерени: „Синелан“, „Прополки“, „Хексоралетен Ен“, „Нурофен“, „Деприм Депресион“, „Простамакс“, „Валидол“, препарат за инсектициди „Айкън“. Те са иззети с протокол от служители на НОС при затвора в София, тъй като за тях няма издадени рецепти. На Стайков са върнати пет от намерените лекарства, които са му били предписани. \r\nВ спално помещение №1 са намерени и иззети 1 бр. USB кабел, 1 адаптор, 1 телевизор с дистанционно и с адаптор, 1 котлон. \r\nВ спално помещение №2 е намерен и иззет 1 бр. USB кабел. \r\nВ спално помещение №3 е намерен и иззет 1 бр. USB кабел. \r\nПри личен обиск на лишения от свобода Румен Янакиев е намерен и иззет мобилен телефон „SAMSUNG“ с поставена в него SIM карта на мобилен оператор. \r\nВ спално помещение №4, в което е настанен лишеният от свобода Янко Ваташки, са намерени и иззети: 1 мобилен телефон „NOKIA“ с поставена SIM карта на мобилен оператор, машинка за подстригване, зарядно за телефон, 3 вентилатора, 1 кафемелачка и 1 бр. слушалки. \r\nВ спално помещение №5, където е настанен лишеният от свобода Пеньо Мангъров, са намерени и иззети мобилен телефон „ALKATEL“ и зарядно за него, 2 броя USBкабел и 1 адаптор. \r\nЗабранените и неразрешени вещи и предмети са иззети с протоколи от служители на НОС при затвора в София. \r\nИззетите мобилни телефони дават възможност на задържаните под стража за нерегламентирани (забранени от закона) контакти с трети лица, което от своя страна създава опасност да се влияе на свидетели, както и на нормалния ход на събиране на доказателства по досъдебни производства. \r\nЗа резултатите от извършената проверка в болницата към Софийския затвор е уведомен министърът на правосъдието - за предприемане на мерки за решаване на системния проблем с наличие на забранени и неразрешени предмети в местата за лишаване от свобода и арестни помещения. За сведение е уведомен и главният прокурор.", "date": "2019.05.21", "title": "Специализираната прокуратура сезира министъра на правосъдието и главния прокурор за резултатите от проверка на ГДНП в болницата към Софийския затвор"}
{"url": "http://www.focus-news.net/news/2019/05/21/2660561/evropeyskata-granichna-i-bregova-ohrana-s-parva-savmestna-operatsiya-izvan-es.html", "text": "Европейската агенция за гранична и брегова охрана в сътрудничество с албанските власти дава началото на първата съвместна операция на територията на съседна държава извън ЕС. От 22 май нататък екипи на Агенцията ще бъдат разположени заедно с албански гранични служители по гръцко-албанската граница, за да помогнат за укрепването на външните граници на ЕС, с пълното съгласие на всички засегнати държави. Тази операция бележи нов етап в граничното сътрудничество между ЕС и партньорите от Западните Балкани и е още една стъпка към постигането на пълна оперативност на Агенцията, съобщава  представителството на ЕК в България . \r\nЕвропейските екипи за гранична и брегова охрана ще могат да съдействат на албанските гранични служители например при извършването на гранични проверки на контролно-пропускателните пунктове и предотвратяването на неразрешено влизане.  \r\nВ началото на операцията Агенцията ще разположи 50 служители, 16 патрулни коли и един микробус с термовизионно оборудване от 12 държави — членки на ЕС.  \r\nОткриването е днес в Тирана в присъствието на Димитрис Аврамопулос, комисар по въпросите на миграцията, вътрешните работи и гражданството, Фабрис Леджери, изпълнителен директор на Европейската агенция за гранична и брегова охрана, Еди Рама, министър-председател на Албания и Сандър Леши, министър на вътрешните работи на Албания.", "date": "2019.05.21", "title": "Европейската гранична и брегова охрана с първа съвместна операция извън ЕС"}
{"url": "http://www.focus-news.net/news/2019/05/21/2660559/burgas-v-turisticheski-kompleks-akve-kalide-shte-se-sastoi-traditsionnata-rabotilnichka-za-detsa-ot-poreditsata-art-i-fakti.html", "text": "На 26 май от 11.00 часа в туристически комплекс „Акве Калиде“ ще се състои традиционната работилничка за деца от поредицата „Арт-И-Факти“. Това съобщиха от пресцентъра на  Община Бургас . За първи път децата ще си изработят и вземат за спомен декоративно пано от камъчета и замък в медальон. Освен красивите предмети, малките участници в „Арт-И-Факти“ ще получат и нови впечатления от посещението на музея „Банята на Сюлейман Великолепни“ и прожекцията на 3D мапинг. Арт-И-Факти се организира на открито сред зеленина и фонтани в ТК „Акве Калиде“. Таксата от 3 лв. за едно и 4 лв. за две занимания, е с включено посещение на музея и 3D мапинг.", "date": "2019.05.21", "title": "Бургас: В туристически комплекс „Акве Калиде“ ще се състои традиционната работилничка за деца от поредицата „Арт-И-Факти“"}
{"url": "http://www.focus-news.net/news/2019/05/21/2660556/ivan-milushev-ghg-blagoevgrad-okolo-30-tvorbi-sa-izlozheni-v-malkata-zala-na-galeriyata-v-ramkite-na-izlozhbata-na-ognyan-mehandzhiev.html", "text": "Около 30 творби са изложени в малката зала на галерията в рамките на изложбата на Огнян Механджиев. Това каза за  Радио „Фокус“ - Пирин  Иван Милушев, директор на Градска художествена галерия - Благоевград. Той уточни, че изложбата на Огнян Механджиев е изникнала като спонтанна инициатива на организаторите – Движение „Ние жените“ със съдействието на Община Благоевград. По думите му Огнян Механджиев е добре познат художник от Благоевград, който десетилетия участва в културния живот на града. Милушев посочи, че той е един от хората, които винаги са били в основата на Групата на художниците; илюстратор, живописец и график, а в същото време и дългогодишен преподавател. Директорът на галерията допълни, че през него са преминали много деца и ученици, някои от които са се реализирали също като художници. „В публичното пространство името Огнян Механджиев е добре познато, но е хубаво отново да се напомни за неговите заслуги за всичко, което се е случвало през годините в областта на изобразителното изкуство. Той в момента е в доста болен, като почти е обездвижен. Идеята е изложбата да носи благотворителен характер, за да подпомогнем семейство Механджиеви в тази тежка ситуация“, каза още Иван Милушев. \r\nНатали СТЕФАНОВА", "date": "2019.05.21", "title": "Иван Милушев, ГХГ - Благоевград: Около 30 творби са изложени в малката зала на галерията в рамките на изложбата на Огнян Механджиев"}
{"url": "http://www.focus-news.net/news/2019/05/21/2660560/evropeyski-izbori-2019-euelectionsbulgariacom-red-e-i-na-borisov-da-se-izpravi-pred-imoten-skandal.html", "text": "\"Ред е и на Борисов да се изправи пред имотен скандал\" е заглавие на статия с автор Георги Готев, публикувана на сайта на Еuelectionsbulgaria.com, разпространена от пресцентъра на  Националния съвет на БСП .  \r\nОригиналният текст е качен:  \"Фокус\"  публикува пълния текст на статията:  \r\nБългарският министър-председател и лидер на ГЕРБ Бойко Борисов има интересна биография и в никакъв случай не е светец. Изглежда сякаш основният му опонент Българската социалистическа партия е разкрила скелетите в килера му дни преди Европейските избори, в които ГЕРБ и БСП са почти с изравнени резултати. \r\nПартия ГЕРБ (член на семейството на ЕНП) пострада от множество скандали, свързани с имоти: първо \"Апартаментгейт”, после с измамите около къщите за гости, където са замесени и еврофондове. \r\nГЕРБ отвърна на удара и обвини Елена Йончева, водача на листата на БСП, че се е възползвала от три такива „къщи за гости”. Йончева заяви, че собственикът е нейният свекър, който ги е придобил преди тя да се запознае със семейството на сегашния си съпруг. \r\nВ понеделник, 20-ти май, Йончева отвърна на Борисов. В ежедневника на БСП „Дума” тя го обвинява, че докато е бил кмет на София, е подпомогнал сделка за замяна на терен, която облагодетелства неговия братовчед Радослав Иванов. Тя го обвинява още, че е собственик на луксозна къща в Барселона. \r\nБорисов побърза да отрече, като дори заяви, че е в конфликт със своя братовчед и „не разговаря с него”. В сюреалистичнa телевиозионна поява заедно с европейския комисар Мария Габриел по БТВ, той твърди, че е в много лоши отношения със своите братовчеди, и че даже е бил двама от тях „заради [конфликт за] помпа ”. \r\nНаред с други неща, той заяви, че не разговаря с братовчедите си и когато се срещнат, само им маха. \r\nОтносно къщата в Барселона, Борисов каза, че принадлежи на Сашо Чаушев (Александър Чаушев), фармацевтичен шеф, а не е негова. \r\nЙончева допълни с информация, публикувана във Фейсбук, която съдържа сканирани документи, които изглежда сочат, че Радослав Иванов е станал собственик на бизнеса на Борисов, включително „Ипон”, компанията за охрана, основана от него. \r\nВ допълнение, тя заявява на сайта на БСП, че настоява главният прокурор да разследва къщата в Барселона. \r\nБорисов каза още, че очаква компроментиращи материали срещу него или ГЕРБ да се разпространят публично в четвъртък или петък, точно преди изборите, за да няма възможност за отговор. Според българското законодателство, в деня преди изборите (събота), политическата агитация е забранена.", "date": "2019.05.21", "title": "Европейски избори 2019: Еuelectionsbulgaria.com: Ред е и на Борисов да се изправи пред имотен скандал"}
{"url": "http://www.focus-news.net/news/2019/05/21/2660562/evropeyski-izbori-2019-sergey-stanishev-evropeyskite-izbori-sa-parva-stapka-kam-promyanata-za-balgarite-koito-iznemogvat-pod-chertata-na-bednostta.html", "text": "Европейските избори са първа стъпка към промяната за българите, които изнемогват под чертата на бедността. Това заяви на пресконференция в Сливен президентът на Партията на европейските социалисти и кандидат за евродепутат от листата на КП „БСП за България“ Сергей Станишев, предаде репортер на  Радио \"Фокус\" - Сливен . Според Станишев, именно промяна в социалното положение на бедните и у нас, и в Европа е основната цел на социалистите. „Важно е не само какво ще се случи на 26 май, но и след това. Нашата цел е след евроизборите да сформираме широка лявоцентристка коалиция в ЕП, за да се осъществи промяната“, заяви Сергей Станишев. \r\nПо думите му основно трябва да се наблегне върху икономическата политика, тъй като това ще доведе и до промяна в доходите и да спре изтичането на младите от страната. Сергей Станишев призова недоволните от управлението и политиката на ГЕРБ да не се разпиляват по малките партии, които нямат шанс да преминат изборната бариера, а да гласуват за БСП. \r\nЛюдмила ЙОРГОВА", "date": "2019.05.21", "title": "Европейски избори 2019: Сергей Станишев: Европейските избори са първа стъпка към промяната за българите, които изнемогват под чертата на бедността"}
{"url": "http://www.focus-news.net/news/2019/05/21/2660563/stara-zagora-v-shesto-osnovno-uchilishte-sveti-nikola-se-provede-obshtinskiyat-krag-na-sastezanieto-balgarskiyat-ezik-e-lesen-i-interesen.html", "text": "За пръв път днес в Шесто основно училище „Свети Никола“ се проведе общинският кръг на състезанието „Българският език е лесен и интересен“. Това съобщиха от пресцентъра на  Община Стара Загора . Победителите от училищните състезания в VI ОУ „Свети Никола“, ОУ „Георги Райчев“, ОУ „Кирил Христов“, XII ОУ „Стефан Караджа“, XI ОУ „Николай Лилиев“ и СУ „Васил Левски“  участваха в общинския кръг. Участниците (по двама от училище) бяха разделени в две възрастови групи – IV – V клас и VI – VII клас.  \r\nВ залата дойдоха и преподаватели по български език от училищата в Стара Загора, които с нескрит интерес следяха изявите на възпитаниците си. \r\nВ първия кръг учениците спелуват (произнасят по букви) думи, които имат особености в правописа и изговора. За правилни отговори следяха дикторите и оценители Антоанета Христова и Милена Трифонова. \r\nВъв втория кръг участниците трябваше да открият липсваща дума в изречение и да кажат нейни синоними. \r\n„Тук сме, за да се забавляваме и да покажем огромни знания по български език“, каза водещата Йорданка Мирчева, преподавател в Шесто основно училище. \r\n„В навечерието на най-светлия празник – 24 чай Дена на българската просвета и култура и на славянската писменост, на учениците успех, а на учителите здраве, много усмивки и ползотворни дни до края на учебната година“, пожела Дарина Гайдарова, директор на училището домакин. \r\nПърви кръг започна със спелуване на думи, всеки допуснал грешка, отпадаше от надпреварата. Във втория кръг, до който достигнаха по двама състезатели от двете възрастови групи, търсенето на синоними затрудни участниците. \r\nВ първата възрастова група победата грабна Мария Добрева, ученичка в пети клас в Основно училище „Кирил Христов“, а във втора надделя Дея Росенова, седмокласничка от Шесто основно училище „Свети Никола“. \r\nИванка Сотирова, зам.-кмет на Община Стара Загора награди победителите. „Искам да поздравя колегите, които са насърчили учениците да участват в това състезание. Виждаме, че е необходимо да се работи в тази посока. Четенето от компютър, таблет или телефон не предполага знания. Нека да има повече подобни състезания, защото това създава нагласи и стимулира“, каза Сотирова. Тя поздрави учителите с настъпващия празник и им пожела да отстояват позициите си, защото на тях се разчита за образованието и възпитанието на младото поколение. \r\nНагради от Община Стара Загора и грамоти получиха всички участници в състезанието.", "date": "2019.05.21", "title": "Стара Загора: В Шесто основно училище „Свети Никола“ се проведе общинският кръг на състезанието „Българският език е лесен и интересен“"}
{"url": "http://www.focus-news.net/news/2019/05/21/2660569/pregled-na-mezhdunarodnite-novini-do-13-chasa-agentsiya-fokus.html", "text": "Курсът към разширяване на антируските санкции няма да помогне на екипа на украинския президент Владимир Зеленски да реши проблемите в югоизточната част на страната, заяви пред журналистите прессекретарят на руския президент Дмитрий Песков, цитиран от  ТАСС . \r\n„Това е риториката относно санкциите срещу Русия, която не блести с нещо ново. А главното е, че тази риторика не може да помогне на Украйна да реши проблемите на югоизтока“, заяви той. \r\nПредставителят на Кремъл подчерта, че нито САЩ, нито Русия могат да изпълнят списъка на минските споразумения. „Те може и трябва да бъдат изпълнени от Киев“, заяви Песков. При това той подчерта, че, като цяло, в Кремъл не виждат нищо ново в украинската политика след изибрането на новия държавен глава. \r\nВ понеделник Владимир Зеленски, встъпвайки в длъжност като президент на Украйна, призова САЩ да продължат да затягат санкциите срещу Руската Федерация. Той направи съответното изявление на среща с представители на администрацията и Конгреса на САЩ, които пристигнаха в Киев за церемонията по инаугурацията. \r\n*** Европейската агенция за гранична и брегова охрана в сътрудничество с албанските власти дава началото на първата съвместна операция на територията на съседна държава извън ЕС. От 22 май нататък екипи на Агенцията ще бъдат разположени заедно с албански гранични служители по гръцко-албанската граница, за да помогнат за укрепването на външните граници на ЕС, с пълното съгласие на всички засегнати държави. Тази операция бележи нов етап в граничното сътрудничество между ЕС и партньорите от Западните Балкани и е още една стъпка към постигането на пълна оперативност на Агенцията, съобщава  представителството на ЕК в България . \r\nЕвропейските екипи за гранична и брегова охрана ще могат да съдействат на албанските гранични служители например при извършването на гранични проверки на контролно-пропускателните пунктове и предотвратяването на неразрешено влизане.  \r\nВ началото на операцията Агенцията ще разположи 50 служители, 16 патрулни коли и един микробус с термовизионно оборудване от 12 държави — членки на ЕС.  \r\nОткриването е днес в Тирана в присъствието на Димитрис Аврамопулос, комисар по въпросите на миграцията, вътрешните работи и гражданството, Фабрис Леджери, изпълнителен директор на Европейската агенция за гранична и брегова охрана, Еди Рама, министър-председател на Албания и Сандър Леши, министър на вътрешните работи на Албания. \r\n***  В опит да съживи мерките за изграждане на доверие между Гърция и Турция, делегация от турски военни пристигна в понеделник в Атина за разговори до петък с гръцките си колеги в присъствието на дипломати от двете страни, пише електронното издание на вестник  Kathimerini . \r\nОсновният фокус на дискусиите ще бъде меморандум, подписан от външните министри на Гърция и Турция през 1988 г., който включва мораториум върху полети от военни самолети над Егейско море през почивните дни, празниците и летните месеци юли и август. Въпреки това според съобщенията турски хеликоптери са нарушили гръцкото въздушно пространство няколко пъти в понеделник. \r\nСрещите идват в момент на нарастващо напрежение между Анкара и Никозия, по отношение на плановете на Турция за провеждане на проучвателни сондажни дейности за въглеводороди в изключителната икономическа зона на Кипър (ИИЗ). \r\nИзразявайки солидарност с Кипър след разговорите в Никозия в понеделник с министъра на външните работи на Кипър Никос Христодулидис, главният преговарящ на Европейския съюз за Брекзит Мишел Барние отново подчерта, че ЕС е готов да реагира адекватно, ако Турция извърши незаконна сондажна дейност в ИИЗ на източната средиземноморска държава. \r\n В повторение на изказванията на председателя на Европейския съвет Доналд Туск след срещата на върха на ЕС в Сибиу, Румъния, Барние подчерта, че „ЕС  стои зад Кипър и очаква Турция да зачита суверенните права на държавите-членки на ЕС“. \r\nОт своя страна гръцкият премиер Алексис Ципрас осъди поведението на Турция в понеделник като „опортюнистично“ и призова Анкара да седне на масата на диалога и да остави зад себе си поведението, което не води до никъде. Той също така каза, че не очаква Турция да продължи с проучвателните дейности в ИИЗ на Кипър. \r\nТурският президент Реджеп Таийп Ердоган обаче бе категоричен през почивните дни, че Анкара има пълното право да защитава интересите си в Източното Средиземноморие, Близкия Изток и Северна Африка. \r\n***  Индонезийският държавен глава Джоко Уидодо обяви победа на президентските избори и ще остане начело на третата по големина демокрация в света след публикуването на официалните резултати от вота във вторник, предава  AFP . \r\n„След като положим клетва... ще бъдем президент и вицепрезидент“, заяви той пред репортерите в Джакарта с партньора си Маруф Амин до него. \r\n„Ние ще бъдем лидери и защитници на всички индонезийци“. \r\n***  Новоизбраните кметове на четирите общини в Северно Косово ще посетят Белград, където ще се срещнат със сръбския президент Александър Вучич и ще обсъдят с него бъдещите си действия преди клетвата, пише прищинският вестник  Koha Ditore . \r\nИзданието припомня, че преди изборите от партията на косовските сърби – „Сръбска листа“, обявиха, че техните кандидати ще подадат оставка веднага след като спечелят, ако правителството в Прищина не отмени 100-процентовите мита върху сръбските стоки. \r\n***  Сърбия ще увеличи резервите си от злато от постоянните 20 тона на 30 тона до края на 2019 година, а след това, през следващата година и половина, до 50 тона, съобщава белградският ежедневник  „Вечерне новости“ . \r\nВестникът обяснява, че тази динамика е утвърдена след срещата в понеделник в Белград между сръбския президент Александър Вучич и делегация на Международни валутен фонд (МВФ). \r\nСпоред „Новости“, държавният глава е засегнал темата за закупуване на благородни метали по време на разговорите, а събеседниците му от МВФ са заявили, че нямат нищо против това, ако то се вписва в стратегията за увеличаване на валутния резерв. \r\nПозовавайки се на неназовани източници, вестникът пише, че веднага след срещата Вучич се свързал с гуверньорана Народната банка на Сърбия Йоргованка Табакович и министъра на финансите Синиша Мали и „им даде задача: купувайте злато, Сърбия трябва да бъде сигурна“. \r\n***  Шведското правителство предложи да се създаде международен трибунал за съдене на бойците от „Ислямска държава“ за престъпленията, извършени от тях в Ирак и Сирия, пише базираното в Брюксел издание  New Europe .  \r\nМинистърът на вътрешните работи на Швеция Микаел Дамберг посети Лондон и Холандия, за да лобира за шведската инициатива, която ще бъде моделирана по примера на подобни трибунали, създадени след геноцида в Руанда през 1994 г. и войните в бивша Югославия. \r\nСпоред Дамберг трибунал, базиран в Ирак, ще означава по-лесен достъп до свидетели, доказателства и местопрестъпления. Кюрдските войски са задържали около 100 шведски граждани, които са се присъединили към ИСИС и искат да ги депортират в техните страни на произход. \r\nОчаква се Швеция да проведе европейска среща на високо равнище през юни, за да разгледа ситуацията и очаква Обединеното кралство, Франция и Холандия да участват. \r\nОрганизацията на обединените нации е отговорна за нарушенията на човешките права и военните престъпления. „Ислямска държава“ също извърши етническо прочистване в исторически мащаб в Северен Ирак. Джихадистите са широко известни с видеоклиповете си за обезглавявания и други видове екзекуции както на войници, така и на цивилни, унищожаването на обекти на културното наследство и сексуалното поробване на немюсюлмански жени и момичета в Сирия и Ирак. \r\n***  Австрийската Партия на свободата ще подкрепи вот на недоверие на опозицията срещу канцлера Себастиян Курц след излизането си от коалицията с Австрийската народна партия, съобщи във вторник държавната агенция APA, предава  ТАСС . \r\nВ понеделник австрийските опозиционни партии обявиха намерението си да свикат извънредно заседание на парламента и да предложат на Националния съвет да гласува вот на недоверие срещу Курц, който трябва да подаде оставка на фона на скандала около бившия вицеканцлер Хайнц-Кристиян Щрахе. \r\nКонкретно, вот на недоверие към канцлера иска да внесе партия „Сега – листа Пилц“. Самият Курц обаче възнамерява да блокира спешното заседание на парламента и да го свика едва след 26 май - денят на провеждане на европейски избори в Австрия. \r\n***  С две прелитания във въздушното пространство на Македония в периода между 08:30 и 10:30 българско време ще се извърши първият пробен полет за нуждите на мисията на НАТО Air Policing. Полетите ще бъдат извършени от самолети на военновъздушните сили (ВВС) на Гърция, пише електронното издание на македонския вестник  „Независен“ . \r\nЦелта е да се проверят комуникациите и покритието на радарите във въздушното пространство на югозападната ни съседка. \r\nПолетите са част от подготовката и изпълнението на условията от страна на Република Северна Македония в частта на авиацията като бъдещ равноправен член в системата за колективна сигурност, съобщиха от Министерството на отбраната на страната. \r\nМисията Air Policing е мирновременна задача на Алианса, която включва използване на системата за наблюдение на въздушното пространство и системата за командване и контрол на въздушните сили със съответните средства и сили за противовъздушна отбрана с цел защита на въздушното пространство на държавите-членки на НАТО. \r\n***  Германия е изхарчила рекордните 23 милиарда евро през 2018 година за интеграция на милионите бежанци в страната и за борба с причините, причиняващи миграция в чужбина, показва документ, видян от  Reuters . \r\nТова бележи ръст от близо 11% на 20,8 милиарда евро, изразходвани от Германия през предходната година, показва документът, изготвен от финансовото министерство. \r\nКанцлерът Ангела Меркел и нейните министри ще обсъдят годишния доклад на правителството за разходите за бежанци и интеграцията по време на редовната им среща в кабинета в сряда. \r\nМеркел многократно е защитавала решението си от 2015 г. да остави германските граници отворени за стотици хиляди бежанци, главно от мюсюлмански страни, като хуманитарна необходимост, но оттогава обеща да предотврати повторение на такава масова миграция чрез справяне с причините за нея. \r\nПравителството изразходва общо 7,9 милиарда евро през 2018 г. за мерки, насочени към запазване на мигрантите извън Европейския съюз и подобряване на условията на живот в родните им страни - 16% увеличение в сравнение с 2017 година. \r\n16-те провинции на Германия, които главно отговарят за жилищното настаняване и интегрирането на пристигащите от страни като Сирия, Ирак и Афганистан, са получили 7,5 милиарда евро от федералното правителство миналата година, според доклада. Това бележи ръст от 14% за годината. \r\nАлис Вайдел, парламентарен лидер на дясната „Алтернатива за Германия“ (АзГ) разкритикува германското правителство за изхарчените милиарди за бежанците, като заяви: „Това е скъпоструващ комитет по посрещането за сметка на гражданите“. \r\nАнет Видман-Мауз, министър на миграцията, бежанците и интеграцията, заяви, че коментарите на Вайдел са „глупави“ и лош вкус. \r\n*** Незаконният строеж на 32-метровото минаре трябва да спре. Политиците трябва да излязат и да кажат ясно как мислят да решат проблема с джамията на Али паша. Това заявиха гражданите на Охрид и членовете на сдружение „Съвест“ на протест в понеделник вечерта, предава скопското електронно издание  „МКД“. \r\nОт „Съвест“ поискаха от премиера на Македония Зоран Заев да изпълни обещанието си, дадено преди изборите. \r\nСпоред организацията, става все по-ясно, че строежът на минарето е резултат от политическа договорка и че не се спазват законите. Те твърдят, че ще продължат да алармират обществеността, докато не се сложи край на своеволията и съответните органи не се справят с незаконните дейности. \r\n„Ние не сме против реставрацията и консервацията на религиозния обект, но с височината на минарето от 32 метра изцяло се нарушава визията на града и стария градски център. Тук става въпрос за нарушаване на редица закони. Тук имаме агресивен и нелегален строеж и излъгани и изманипулирани граждани от властите“, обясняват от „Съвест“. \r\nПреди изборите за президент и кмет на Охрид премиерът Зоран Заев обеща този проблем да бъде решен след изборите. \r\n„В централната градска част на Охрид има атака срещу достойнството и чувствата на гражданите на Охрид чрез агресивното и незаконно реализиране на строеж на сграда защитена със закон, джамията Али паша, който има за цел да промени физиономията и характера на града, зад които стоят цели и стратегии, които не са добронамерени и в които участват институциите на държавата. Службата за защита на културното наследство, Републиканската градска и строителна инспекция и съдът не са на нивото на своите компетенции и не проявяват решимост да поставят мораториум върху сградата, която вече е обявена за незаконна“, каза Сашо Михайловски от „Съвест“, който добави, че протестите няма да спрат, докато исканията не бъдат изпълнени. \r\n***  Основната опозиционна гръцка партия „Нова Демокрация“ (НД) води с 6,3% пред управляващата СИРИЗА, показват данните от проучване на общественото мнение, проведено от социологическа агенция ALCO за телевизия Open, пише електронното издание на вестник  Kathimerini . \r\nНД би получила 29,9% от гласовете на избирателите, ако парламентарните избори бъдат проведени днес, докато управляващата партия на премиера Алексис Ципрас ще остане с 23,6%, а лявоцентристката „Движение за промяна“ и радикално дясната „Златна Зора“ – по 5,7%. \r\nБившият коалиционен партньор „Независимите гърци“ (АНЕЛ), центристката „То Потами“ (Реката) и Съюзът на центристите не се очаква да влязат в парламента, като неопределените са 12,7%. \r\nУчастниците също така заявиха, че интензивната конфронтация между СИРИЗА и НД не е в полза на нито една от страните (37%), докато 20% смятат, че тя ще бъде от полза за СИРИЗА. \r\nДруги 33% от запитаните смятат, че НД ще спечели изборите за ЕС с малка разлика от управляващата партия, докато само 17% смятат, че СИРИЗА ще спечели с малка или голяма преднина от основната опозиция. \r\n***", "date": "2019.05.21", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/05/21/2660543/varna-v-grada-shte-se-provede-protestno-shestvie-na-roditeli-sreshtu-strategiya-za-deteto.html", "text": "Протестно шествие на родители ще се проведе във Варна. Това съобщи за  Радио „Фокус“ – Варна  Павлина Тодорова, един от организаторите на протеста. Протестиращите твърдят, че вече не се обединяват срещу спорната Стратегия за детето, която беше замразена, а срещу различните антисемейни и антидетски политики в България. Павлина Тодорова обясни, че родителите искат отпадане на промените в законите за закрила на детето и социалните услуги, които са приети в броя на Държавен вестник от 24 март. „Има едни промени в закона за закрила на детето, в закона за социалните услуги, които са приети много набързо тази година. Обявени са в Държавен вестник – брой 24 от март. Могат да се видят там самите промени. Нашите протести са именно срещу това, което се провежда като практика в България, чрез тези закони. Те бяха описани в стратегията, но със спирането на стратегията промените не отпаднаха“, обясни Павлина Тодорова. Тя съобщи, че освен реакция от управляващите спрямо тези закони, протестиращите искат да запознаят повече хора с тях. По думите ѝ част от хората може би не са информирани за факта, че съществува Европейска стратегия за детето, която е приета в Европейския парламент. „Тя се спуска в момента към всички държави. България е една от последните, която въвежда тези промени. Те касаят сексуално образование, изключително голяма намеса на държавата в семейството, в отношението между децата, овластяването на децата с права, които не могат да притежават и не могат да се справят с тях. Така, че целта ни е първо запознаване на хората с всичко, което се опитват да въведат чрез тези стратегии, промени в законите, и искаме от институциите ни да се махнат законите, да се отменят, да се спре ретифицирането на трети факултативен протокол към ООН, който касае именно как тези права ще бъдат защитавани в Европейския парламент“, каза още Павлина Тодорова. Според нея, приемането на протокола на ООН ще превърне външната организация в крайна инстанция за всички въпроси относно децата, което протестиращите смятат за противоконституционно и е събаряне на българския суверенитет. Очаква се протестът в града да се проведе от 18.30 часа под формата на митинг, който ще продължи в шествие, което ще премине по бул. „Сливница“ до Фестивалният и конгресен център, а впоследствие по бул. „Княз Борис I“ до площад „Независимост“. \r\nБояна АТАНАСОВА", "date": "2019.05.21", "title": "Варна: В града ще се проведе протестно шествие на родители срещу Стратегия за детето"}
{"url": "http://www.focus-news.net/news/2019/05/21/2660570/evropeyski-izbori-2019-plovdiv-zabranyava-se-prodazhbata-na-alkohol-na-teritoriyata-na-obshtinata-v-izborniya-den.html", "text": "Забранява се продажбата на алкохол в изборния ден, съобщиха за Радио „Фокус”- Пловдив от общината. Във връзка с осигуряване на необходимите условия за нормално произвеждане на територията на община Пловдив на изборите за членове на Европейския парламент от Република България на 26 май 2019 г., кметът Иван Тотев със своя заповед разпореди районните кметове, съгласувано и съвместно с ОДМВР и съответните РПУ да организират опазването на обществения ред, като осъществяват непрекъснат контрол върху стриктното спазване на законовите разпоредби и осигурят нормалната обстановка по време на предизборната кампания и в изборния ден. \r\nРайонните кметове трябва да забранят продажбата, сервирането и употребата на алкохол и спиртни напитки в административно-териториалните граници на Пловдив – в заведенията за обществено хранене и други обществени места, с изключение на тези, в които се провеждат предварително планирани семейни тържества, за периода от 06.00 часа до 20.00 часа на 26 май 2019 година. \r\nСъс същата заповед се преустановява издаването на разрешения и уведомления за провеждане на масови мероприятия на територията на Община Пловдив в изборния ден, за да не се създават предпоставки за нарушаване на обществения ред. \r\nОбщинската и районните администрации, ОП „Общинска охрана”, Сектор „Общинска полиция” – Пловдив, „ЕВН България Електроснабдяване“ ЕАД и РД „Пожарна безопасност и защита на населението” на територията на община Пловдив трябва да създадат необходимата организация за осигуряване на нормални условия в изборния ден до окончателно приключване на изборите.", "date": "2019.05.21", "title": "Европейски избори 2019: Пловдив: Забранява се продажбата на алкохол на територията на общината в изборния ден"}
{"url": "http://www.focus-news.net/news/2019/05/21/2660567/otets-stiliyan-hram-sveti-nikola-chernomorets-blagodarenie-na-sveta-elena-sa-bili-namereni-vsichki-izvestni-i-do-dnes-hristiyanski-relikvi.html", "text": "Благодарение на света Елена са били намерени всички, известни и до днес, християнски реликви. Това каза за  Радио „Фокус“ – Бургас  отец Стилиян от храм „Свети Никола“ в град Черноморец. По думите му реликвите, на които християните се прекланят и до днес, са били пренесени в Константинопол, благодарение на царицата. „Царица Елена е добра християнка, която е възпитала своя син в християнските убеждения и вяра. Тя прави първите християнски разкопки и проучвания в Йерусалим и околностите. Сред откритите реликви са Господният кръст; плащеницата, с която е бил обвит Христос след погребението; копието, с което е прободен, черепите на трите влъхви – мъдреците, които се покланят на Христос по време на неговото раждане. Всички тези реликви са пренесени в Константинопол и за тях се изграждат специални храмове, в които да бъдат изложени за поклонение“, отбеляза отец Стилиян и добави, че днес откритите християнски реликви са разпръснати из целия свят. „Днес Господният кръст не е запазен, защото, виждайки колко християни искат да се поклонят пред него, това създава известни трудности. Било е взето решението кръстът да бъде разделен на малки частици и да бъде разпратен на по-големите църкви и манастири в цялата Римска империя, за да бъде пренасочен потокът от вярващи в различните точки на империята. Плащеницата, с която е бил обвит Христос, днес се намира в град Торино. „Копието на съдбата“, както е известно, в момента се намира в музея на Хабсбургите във Виена. Черепите на трите влъхви се намират в Испания“, отбеляза отецът. Според него като защитници на културата, традициите и обичаите всички православни християни трябва да се стремят да запазят, наследеното от своите предци. \r\nМария ПОПЧЕВА", "date": "2019.05.21", "title": "Отец Стилиян, храм „Свети Никола“ – Черноморец: Благодарение на света Елена са били намерени всички, известни и до днес, християнски реликви"}
{"url": "http://www.focus-news.net/news/2019/05/21/2660573/evropeyski-izbori-2019-eva-maydel-gerb-evropa-dava-mnogo-vazmozhnosti-na-biznesa-no-i-na-vseki-balgarski-grazhdanin-da-patuva-da-vidi-da-se-obuchava-i-da-se-zavarne-v-balgariya.html", "text": "Европа дава много възможности на бизнеса, но и на всеки един български гражданин да пътува, да види, да се обучава и да се завърне в България. Това каза в Казанлък кандидатът за евродепутат на ГЕРБ Ева Майдел, предаде кореспондент на  Радио „Фокус” . Майдел обърна внимание на това, че през 2018 година за първи път тенденцията се е обърнала и има много повече българи, които са се завърнали, отколкото са емигрирали. Тя подчерта, че евродепутатите на ГЕРБ ще работят тази тенденция да продължи, което означава всеки един регион да става все по-развит, повече възможности за предприемачите, да има по-висок стандарт на живот, по-високи заплати, пенсии, повече подпомагане на ключовите сфери – социална, образование, здравеопазване, за да може всички българи да имат по-широк достъп до здравеопазване, до образование, така че да може хората да успяват в България. „Вече имаме множество примери като компанията, която посетих в Казанлък. Тя е приютила много граждани от Казанлък, други от региона и трети, които са се завърнали от чужбина, защото оценяват отношението на работодателя, оценяват това, че на хубави празници са близко до своите семейства и са по родните си краища. Този тип примери трябва да ги даваме по-често. Те не са един или два, те са множество, във всеки един регион, а трябва да знаем, че успехът е възможен в България така, както го доказват тези работливи българи”, каза Ева Майдел. \r\nТя определи като изключително важни изборите за Европейски парламент. „Това, което залагаме на тези избори, е, да изпратим или просто едни хора, които пребивават в Европа и не знаят кога се ходи на работа, или искаме да изпратим едни европейски аматьори, или искаме да изпратим най-подготвения екип. Този, който знае и може, този за когото няма затворени врати в Брюксел, който познава писаните и неписаните правила в Европа. Ние искаме да изпратим най-подготвения екип и аз смятам, че ние от ГЕРБ сме от третия тип”, обясни Майдел. Тя поясни, че в следващия Европейски парламент при темите, по които ще се дискутира, няма да спечели най-кресливият и този който най-много вика. „Там ще спечели този, който отстоява своите позиции, има своите контакти, може да гради мостове между различни партии, между различни държави. Това ще се цени, за да можем да отстояваме българския интерес по най-добрия начин. България е представена само от 17 представители в парламент от 751 души. Няма как, ако не можеш да изграждаш коалиции по определени теми, да отстояваш българския интерес. Аз смятам, че ние от ПП ГЕРБ сме доказали, че можем да правим това нещо, искаме да продължим да надграждаме, защото ще бъде важно националният интерес да бъде отстояван по най –добрия начин. А ние знаем как да направим това, защото можем”, коментира Ева Майдел. \r\nСлавяна ГАЙДАРОВА", "date": "2019.05.21", "title": "Европейски избори 2019: Ева Майдел, ГЕРБ: Европа дава много възможности на бизнеса, но и на всеки български гражданин да пътува, да види, да се обучава и да се завърне в България"}
{"url": "http://www.focus-news.net/news/2019/05/21/2660568/evropeyski-izbori-2019-denitsa-zlateva-v-samokov-izborite-na-26-may-sa-i-vot-na-nedoverie-kam-pravitelstvoto-na-gerb.html", "text": "Изборите на 26 май са за Европейски парламент, но те са и своеобразен вот на недоверие. Една от огромните разлики между нас и ГЕРБ е, че ние не се страхуваме да се срещнем с хората и в най-отдалечените кътчета на България, нямаме нужда да ги примамваме с фалшиви обещания, за да пълнят залите за нашите срещи. Призоваваме всички българи да гласуват свободно, а ние ще направим всичко възможно гласът им да бъде отчетен и преброен честно. Това каза Деница Златева, кандидат за член на Европейския парламент от листата на \"БСП за България\" и заместник-председател на НС на БСП на среща с граждани на Самоков, на която присъства и кандидатът за евродепутат д-р Десислав Тасков, съобщиха от пресцентъра на  БСП . \"Опонентите ни не се посвениха да прибягнат до фалшивите новини, макар че водачът на листата им уж се бореше с тях в Брюскел. Няма истина в заплахите им, че ако гласувате за БСП, ще бъдете уволнени. Нашата кауза е много по-голяма от дребното разчистване на сметки, което е патент на ГЕРБ. Ние искаме да доближим Европейския съюз до обикновените хора, да поставим човека, а не корпорациите, в центъра на политиките, да „преведем“ неразбираемия брюкселски жаргон на български. Показали сме, че не делим хората на „наши“ и „ваши“, „сини“ и „червени“ и не се оправдаваме с предишни управления\", каза още Златева. По думите ѝ предстоят тежки битки в Европейския парламент. \"Ще има още случаи, подобни на пакета „Мобилност“, когато ще трябва да се действа смело и интелигентно в защита на националния интерес. Да покажем, че сме надраснали партийния егоизъм и да действаме единно\", призова Златева.  \r\nД-р Десислав Тасков коментира: \"Слушайки нашите опоненти, си давам сметка, че тези хора продължават да не разбират основния проблем в България - хората ги няма! Въпреки членството ни в ЕС, въпреки европейската солидарност, ножицата между бедни и богати се разтваря все повече и българите са принудени да се спасяват поединично. А какво правят българските управници? Въпреки демографския срив, говорим за лимити в педиатрията. Превърнаха здравето на хората в пари! Има крещяща нужда от справедливост, обидно е като общество да продължаваме по този начин. Ние от \"БСП за България\" имаме кауза и тя е справедливост СЕГА!\"", "date": "2019.05.21", "title": "Европейски избори 2019: Деница Златева в Самоков: Изборите на 26 май са и вот на недоверие към правителството на ГЕРБ"}
{"url": "http://www.focus-news.net/news/2019/05/21/2660574/veliko-tarnovo-frenski-universitet-zayavi-interes-za-partnyorstvo-sas-stopanska-akademiya-d-a-tsenov-svishtov-pri-obuchenieto-na-magistri-s-dvoyna-diploma.html", "text": "Интерес за междууниверситетско сътрудничество със Стопанска академия „Димитър А. Ценов” – Свищов при обучението на магистри с двойна диплома в областта на туризма, заяви френският Университет „Литорал Кот д’Опал”. Това съобщиха от пресцентъра на  Стопанската академия . Предложението за партньорство бе отправено по време на проведена в свищовското висше училище среща, от Винсент Хърбърт – директор на магистърска програма по туризъм към френския университет. При гостуването си в Стопанска академия той бе придружен от Евгения Маделин – българка, преподавател в Университета. От страна на домакините, в срещата участваха проф. д-р Марияна Божинова – зам.-ректор „Учебна дейност”, доц. д-р Маруся Смокова – директор на Центъра за международна дейност, доц. д-р Петя Иванова – ръководител на катедра „Икономика и управление на туризма”, ас. д-р Любомира Тодорова и ас. д-р Павлин Павлов – преподаватели от катедрата.  \r\nСрещата бе осъществена по инициатива на Винсент Хърбърт, който реализира Еразъм мобилност в Стопанска академия с цел преподаване. В презентация за университета „Литорал Кот д’Опал” той поясни, че това е държавно висше училище с четири локации в страната, като факултетът по туризъм е ситуиран в гр. Дюнкерк, Северна Франция.  \r\nДоц. д-р Петя Иванова представи пред гостите катедрата развиваните специалности и програми в ОКС „бакалавър”, ОКС „магистър” и ОНС „доктор”. Във връзка с чуждоезиковото обучение бе посочено, че две от магистърските програми в областта на туризма са на английски език. Представен бе и списък с курсовете, които катедрата предлага за обучение на Еразъм студенти. По повод предстоящото честване на 10-годишнината на специалност „Икономика на туризма” доц. Иванова отправи към гостите покана за участие в международната научно-практическа конференция, която ще се проведе през месец октомври на тема „Туризмът в новото хилядолетие – състояние и перспективи”.  \r\nВ рамките на първата по рода си работна среща двете страни споделиха опит от вече реализирани междууниверситетски партньорства при обучение на магистри с двойни дипломи. Обсъдени бяха и конкретни стъпки за сключване на договор за сътрудничество между Стопанска академия „Д. А. Ценов” – Свищов и Университет „Литорал Кот д’Опал”, Франция.", "date": "2019.05.21", "title": "Велико Търново: Френски университет заяви интерес за партньорство със Стопанска академия „Д. А. Ценов” - Свищов при обучението на магистри с двойна диплома"}
{"url": "http://www.focus-news.net/news/2019/05/21/2660564/kyustendil-solna-staya-otvarya-vrati-v-detska-gradina-kalina-v-dupnitsa.html", "text": "Солна стая отваря врати в Детска градина „Калина” в Дупница. Това съобщи за  Радио „Фокус” – Кюстендил  директорът на детското заведение Райна Хаджийска. Солната стая ще бъде официално открита от 16.30 часа. Тя ще бъде ползвана с цел профилактика сред децата и е оборудвана с халогенератор, който разпрашава солта на микронни частици, като пресъздава и поддържа нивото на естествената концентрация на солен аерозол във въздуха. Прецизен сензор ще се грижи за неговото постоянно, правилно и безопасно дозиране. При вдишване фините частици на солта попадат в дихателните пътища, достигат до белите дробове и действат пречистващо. Аерозолът прониква и през трите слоя на кожата и я регенерира. Отрицателно заредените йони на солта балансират нервната система и засилват имунната система. Само след няколко сесии се забелязва ,че дишането става по-леко. С течение на терапията затрудненото дишане, кихане, кашляне постепенно се облекчават. \r\nВенцеслав ИЛЧЕВ", "date": "2019.05.21", "title": "Кюстендил: Солна стая отваря врати в Детска градина „Калина” в Дупница"}
{"url": "http://www.focus-news.net/news/2019/05/21/2660566/dmitriy-peskov-prizivite-za-razshiryavane-na-sanktsiite-sreshtu-moskva-nyama-da-pomognat-na-kiev-da-reshi-problemite-s-donbas.html", "text": "Курсът към разширяване на антируските санкции няма да помогне на екипа на украинския президент Владимир Зеленски да реши проблемите в югоизточната част на страната, заяви пред журналистите прессекретарят на руския президент Дмитрий Песков, цитиран от  ТАСС . \r\n„Това е риториката относно санкциите срещу Русия, която не блести с нещо ново. А главното е, че тази риторика не може да помогне на Украйна да реши проблемите на югоизтока“, заяви той. \r\nПредставителят на Кремъл подчерта, че нито САЩ, нито Русия могат да изпълнят списъка на минските споразумения. „Те може и трябва да бъдат изпълнени от Киев“, заяви Песков. При това той подчерта, че, като цяло, в Кремъл не виждат нищо ново в украинската политика след изибрането на новия държавен глава. \r\nВ понеделник Владимир Зеленски, встъпвайки в длъжност като президент на Украйна, призова САЩ да продължат да затягат санкциите срещу Руската Федерация. Той направи съответното изявление на среща с представители на администрацията и Конгреса на САЩ, които пристигнаха в Киев за церемонията по инаугурацията. \r\nПревод и редакция:", "date": "2019.05.21", "title": "Дмитрий Песков: Призивите за разширяване на санкциите срещу Москва няма да помогнат на Киев да реши проблемите с Донбас"}
{"url": "http://www.focus-news.net/news/2019/05/21/2660565/veliko-tarnovo-registrirani-sa-signali-za-naneseni-ot-burite-shteti-v-selo-morava-i-svishtov.html", "text": "Сигнали за нанесени от бурите щети са подадени на тел.112 за село Морава и Свищов. Това потвърдиха за  Радио „Фокус“ – Велико Търново  от Регионална дирекция „Пожарна безопасност и защита на населението“. От Община Свищов увериха, че в пострадалите райони има екипи на пожарната, които съвместно с общински работници и хората от съответното населено място отстраняват щетите. Първото обаждане на тел. 112 е регистрирано в 17.50 часа, вчера, за наводнени къщи в село Морава. Вторият сигнал е от 19.50 часа – за паднало дърво на улица „Драган Цанков“ в Свищов. \r\nПрез изминалото денонощие е регистриран и един пожар в Свищов, в апартамент на улица „Алеко Константинов“. Огънят е тръгнал от късо съединение. Унищожени са врата, компютър, мебели, дограма, има и опушени стени. Данни за пострадали граждани няма при нито едно от произшествията. \r\nЛуиза ТРАНЧЕВА", "date": "2019.05.21", "title": "Велико Търново: Регистрирани са сигнали за нанесени от бурите щети в село Морава и Свищов"}
{"url": "http://www.focus-news.net/news/2019/05/21/2660575/diana-balkandzhieva-obshtina-peshtera-detsata-mnogo-chesto-reshavat-problemite-si-s-agresiya-koyato-vizhdat-v-semeystvoto-ili-na-ulitsata.html", "text": "За съжаление агресията между подрастващите расте лавинообразно и случаите от последните дни в страната го доказват. Това каза за  Радио „Фокус“ – Пазарджик  Диана Балканджиева, експерт по образованието в Община Пещера. По думите ѝ учениците не могат да преценят докъде може да стигне тяхната агресия и какви последствия може да доведе. „Затова са виновни и учителите, и семейството, и социалната среда. Децата виждат този модел на поведение и вкъщи, и на улицата. Много често децата решават проблемите си с агресия и удари. Агресията се крие дълбоко в обществото и ние трябва да търсим причината, а не последствията само от нея“, уточни Балканджиева. Тя каза още, че все по-често проблемите се създават от деца от семейства с разведени родители или такива, които се отглеждат от баби и дядовци. По думите ѝ тук идва и ролята на психолозите в училищата. „Иска ми се медицинските работници да посещават квалификационни курсове, за да могат освен медицинска, да оказват и психологическа помощ на децата в училищата. Да работиш с деца не е само професия, но и призвание и отговорност“, посочи Балканджиева. \r\nАлбена ЖИЛЕКОВА", "date": "2019.05.21", "title": "Диана Балканджиева, Община Пещера: Децата много често решават проблемите си с агресия, която виждат в семейството или на улицата"}
{"url": "http://www.focus-news.net/news/2019/05/21/2660577/finansoviyat-ministar-na-frantsiya-evroto-e-zaplasheno-kakto-nikoga-dosega.html", "text": "Еврото е заплашено, както никога досега, не само заради риска от търговска война между Китай и САЩ, но и заради издигането на крайно-десни лидери в Европа, които ще са щастливи да видят края му, заяви във вторник финансовият министър на Франция Бруно льо Мейр, цитиран от  AFP . \r\n„Нашата единна валута в момента е под заплаха преди всичко политически, защото много европейски лидери не крият желанието си да видят изчезването на еврото“, заяви министърът пред журналистите в Париж. \r\nПревод и редакция:", "date": "2019.05.21", "title": "Финансовият министър на Франция: Еврото е заплашено, както никога досега"}
{"url": "http://www.focus-news.net/news/2019/05/21/2660578/toplofikatsiya-sofiya-vremenno-shte-prekasne-snabdyavaneto-s-topla-voda-na-kvartalite-dianabad-iztok-i-lozenets-v-perioda-10-18-yuni.html", "text": "„Топлофикация София” временно ще прекъсне снабдяването с топла вода на кварталите „Дианабад“, „Изток“ и „Лозенец“ в периода 10 - 18 юни. Това съобщиха от пресцентъра на  дружеството . От 00.00 часа на 10 юни 2019 г. до 24.00 часа на 18 юни 2019 г. ще бъде спряна топлата вода в: жк. „Дианабад“ ,  ж.к. „Изток“ : \r\n- карето между улиците „Лъчезар Станчев”, бул. „Драган Цанков”, ул.„175” и бул. „Г.М.Димитров” / в района на КАТ-  София/ \r\n- карето между улиците „Тинтява”, бул. „Драган Цанков” и бул. „Самоков”  \r\n- карето между улиците „Еужен Поатие”, ул. „А. П. Чехов”, ул. „Тодор Стоянов” и бул. „Самоков”  ж.к. „Лозенец“ \r\n- карето в района на бул. „Пейо Яворов“, ул. „Стоян Михайловски“,   бул. „Джеймс Баучер“, бул. „Черни връх“ и бул. „Никола Вапцаров“; \r\n- карето в района на бул. „Черни връх“, бул. „Никола Вапцаров“, ул. „Козяк“,  ул. „Кишинев“ и Болница „Лозенец“; \r\n- карето в района на бул. „Черни връх“, ул. „Елин връх“, ул. „Свети Осий Кордобски“, кв. „Южен парк“, ул. „Кожух планина“, ул. „Цветна градина“ и Посолство на САЩ; \r\n- карето в района на бул. „Джеймс Баучер“, бул. „Черни връх“, бул. „Свети Наум“, ул. „Кръстю Сарафов“, ул. „Миджур“, бул. „Христо Смирненски“, ул. „Архитект Йордан Михайлов“ и площад „Велчова Завера“. \r\nСъгласно изискванията на Общите условия за продажба на топлинна енергия за битови нужди от „Топлофикация София” EАД на клиенти в град София дружеството следва да информира клиентите 15 дни по-рано за началото и продължителността на спиране на топлоподаването поради извършване на ремонтни работи, реконструкция или други подобни действия, които подлежат на планиране.  \r\nИнформацията за сроковете на спиране на топлата вода и засегнатите квартали е публикувана в сайта на дружеството   и във Фейсбук  . Повече подробности клиентите могат да получат на информационния телефон в Кол центъра на компанията – 0 700 11 111.  \r\n„Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.05.21", "title": "„Топлофикация София” временно ще прекъсне снабдяването с топла вода на кварталите „Дианабад“, „Изток“ и „Лозенец“ в периода 10 - 18 юни"}
{"url": "http://www.focus-news.net/news/2019/05/21/2660571/veliko-tarnovo-53-ma-zrelostnitsi-ne-se-yaviha-na-zadalzhitelnata-matura-po-bel-v-oblastta.html", "text": "53-ма зрелостници не се явиха днес на задължителната матура по Български език и литература във Великотърновска област. В залите писаха общо 1600 дванадесетокласници, съобщиха за  Радио „Фокус“ – Велико Търново  от Регионалното управление на образование в старата столица. Във всички училища в региона изпитът започна точно в 8.00 часа и продължи четири астрономически часа. Втората задължителна матура, която се провежда по предмет по избор на зрелостника, ще е на 23 май. \r\n„Фокус“ припомня, че от Министерството на образованието и науката увериха, че са предприети необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден. \r\nНа изпитите задължително се ползва химикалка с черен цвят. \r\nЛуиза ТРАНЧЕВА", "date": "2019.05.21", "title": "Велико Търново: 53-ма зрелостници не се явиха на задължителната матура по БЕЛ в областта"}
{"url": "http://www.focus-news.net/news/2019/05/21/2660579/api-ot-22-do-24-may-mezhdu-800-ch-i-1800-ch-shte-se-spira-dvizhenieto-po-pat-iii-866-krichim-stamboliyski-v-uchastaka-prez-s-kurtovo-konare-poradi-remont-na-nastilkata.html", "text": "От утре - 22 май, до 24 май между 8 ч. и 18 ч. ще се ограничава движението по третокласния път III-866 Кричим - Стамболийски, в участъка през с. Куртово Конаре, поради ремонт на настилката. Това съобщиха от пресцентъра на  Агенция \"Пътна инфраструктура\" . Обходният маршрут за шофьорите на товарни автомобили е по общинския път за с. Ново село, а на леките и на лекотоварните автомобили по уличната мрежа на село Куртово Конаре, както и по общинския път за с. Ново село. Възможно е затруднение на трафика, тъй като отсечката е натоварена, но ремонтът трябва да се направи, за да се повиши удобството и безопасността на движение по третокласния път. \r\nНеобходимо е шофьорите да карат внимателно и да спазват стриктно пътните знаци.", "date": "2019.05.21", "title": "АПИ: От 22 до 24 май между 8.00 ч. и 18.00 ч. ще се спира движението по път III-866 Кричим - Стамболийски, в участъка през с. Куртово Конаре поради ремонт на настилката"}
{"url": "http://www.focus-news.net/news/2019/05/21/2660580/premierat-boyko-borisov-vav-varna-prez-oktomvri-dogodina-po-avtomagistrala-hemus-shte-se-patuva-s-chas-po-malko.html", "text": "В рамките на три години пътуването по автомагистрала „Хемус” ще се скъси от Варна до София в посока Търново, а догодина през октомври поне със 70 - 80 километра, или с около час, ще скъсим времето за път. Това коментира при посещението си във Варна министър-председателят Бойко Борисов, предаде репортер на  Радио „Фокус” - Варна . В града Борисов посети новостроящия се храм „Св. Прокопий Варненски”. Премиерът коментира след посещението си в завод в Карапелит, че бизнесът има интерес от изграждането на магистралата. „Северна България не може без „Хемус”. Парите са на 100% осигурени. В отделна сметка. Плащаме веднага щом се извърши дейността, така че в рамките на 3 до 4 години най-тежките участъци между Търново и Търговище, равните места ще ги изкараме”, каза Борисов.  \r\nФинансовият министър Владислав Горанов допълни, че магистралата може да е готова още до края на 2022 година. Той уточни, че всичко зависи от влизането в сила на измененията в Закона за собствеността. Бойко Борисов изрази надежда президентът да не върне текста, което може да доведе до забавяне.  \r\nПремиерът припомни, че заради всички отчуждителни процедури строителството на аутобана се е забавило с две години. „Между Търново и Търговище в момента се проектира, защото никой не е правил досега сметка да прави магистрала „Хемус”, каза още той.  \r\nДиана СТОЕВА", "date": "2019.05.21", "title": "Премиерът Бойко Борисов във Варна: През октомври догодина по автомагистрала „Хемус” ще се пътува с час по-малко"}
{"url": "http://www.focus-news.net/news/2019/05/21/2660581/blagoevgrad-normalno-se-osashtestvyava-dvizhenieto-na-granichnite-punktove-kulata-i-ilinden.html", "text": "Нормално натоварен е трафикът на граничните пунктове в Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. Преминаването през пунктовете „Кулата“, „Илинден“, „Златарево“ и „Станке Лисичково“ се извършва без забавяне. Няма данни за образували се задръствания или колони от автомобили. \r\nЛивия НИНОВА", "date": "2019.05.21", "title": "Благоевград: Нормално се осъществява движението на граничните пунктове „Кулата“ и „Илинден“"}
{"url": "http://www.focus-news.net/news/2019/05/21/2660572/afp-vot-na-nedoverie-sreshtu-sebastiyan-kurts-na-27-may.html", "text": "Австрийският парламент ще гласува вот на недоверие срещу канцлера Себастиян Курц в понеделник, 27 май, след корупционния скандал, който завърши разпадането на коалицията с дясната Партия на свободата, предава  AFP , като се позовава на председателя на долната камара на местния парламент. \r\n„Парламентът ще проведе извънредна сесия на 27 май, понеделник“, заяви пред журналистите Волфганг Соботка. \r\nПревод и редакция:", "date": "2019.05.21", "title": "AFP: Вот на недоверие срещу Себастиян Курц на 27 май"}
{"url": "http://www.focus-news.net/news/2019/05/21/2660582/dobrich-godishno-saveshtanie-po-opazvane-i-stopanisvane-na-gorite-se-provede-na-teritoriyata-na-dgs-general-toshevo.html", "text": "Три години след създаването на Демонстрационния учебен обект на територията на Държавно горско стопанство (ДГС)-Генерал Тошево в него се проведе годишното съвещание по опазване и стопанисване на горите на териториалното поделение. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП), предаде кореспондентът на  Радио „Фокус” – Варна . Лесовъди, горски и експерти от РДГ-Варна, СИДП и стопанството са разгледали няколко отдела, в които са приложени различни начини за възобновяване на широколистните гори. Работата в обекта е представил д-р Йордан Петров, който определя начинанието като \"един много сериозен проект, важен за възобновяване на горите и опазване на екосистемите\". Лесовъдите са отчели добрите резултати от иновативните методи, които са приложени, като са изразили надежда, че по-голямата част от тях скоро ще навлязат в практиката. Зам.-директорът на РДГ-Варна инж. Здравка Дейкова е споделила пред присъстващите, че е доволна от резултатите и от това, че въпреки рутинната работа в стопанствата все още има хора, които правят наука и мислят за бъдещето на българската гора. Идеята за създаването на учебната база е на д-р Петров. Това е единственият по рода си демонстрационен обект в Северна България, чиято цел е да се изследва и демонстрира лесовъдския ефект от провеждането на различни видове сечи, възобновяването на горите и опазване на техните обитатели. От тази година д-р Петров и директорът на ДГС-Генерал Тошево инж. Йорданка Найденова работят и с екип на Лесотехническия университет, който вече е гостувал в стопанството, като наблюденията и съвместните дейности ще продължат и през следващите месеци. Преподаватели от ШУ \"Епископ Константин Преславски\" също проявяват интерес към обекта, като според тях е отлична база за провеждане на практически занятия със студенти еколози. \r\nЖулиета НИКОЛОВА", "date": "2019.05.21", "title": "Добрич: Годишно съвещание по опазване и стопанисване на горите се проведе на територията на ДГС-Генерал Тошево"}
{"url": "http://www.focus-news.net/news/2019/05/21/2660583/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.05.21", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/05/21/2660586/smolyan-obshtinata-remontira-povredenite-avtobusni-spirki.html", "text": "Общината ремонтира повредените поликарбонатни автобусни спирки. Това съобщиха от пресцентъра на  Община Смолян . Много от тях са в лошо състояние с изкъртени, повредени и липсващи плоскости, а повечето са налепени с некролози и други агитационни материали. Призоваваме хората да пазят общинското имущество и да лепят некролози и агитационни материали на определените за тази цел табла.", "date": "2019.05.21", "title": "Смолян: Общината ремонтира повредените автобусни спирки"}
{"url": "http://www.focus-news.net/news/2019/05/21/2660590/dobrich-hudozhestvenata-galeriya-za-25-ti-pat-predstavya-izlozhba-na-sdruzhenieto-na-uchiteli-hudozhnitsi-v-navecherieto-na-denya-na-slavyanskata-pismenost-i-kultura.html", "text": "Художествената галерия за 25-ти път представя изложба на Сдружението на учители-художници в навечерието на Деня на славянската писменост и култура, предаде кореспондент на  Радио „Фокус” – Варна . В изложбата участват 15 автори с 39 творби – живопис, рисунка и иконопис. Сред тях са доайените  Тодор Балев, Светослав Бъчваров, Гинка Димова, Здравко Тошев и по-младите Диана Кирова, Климентина Пенева и Деница Кралева. Проявата е посветена на 24 май и е част от културния календар на Община град Добрич. Изложбата ще бъде официално открита днес в 17.30 часа.  \r\nЖулиета НИКОЛОВА", "date": "2019.05.21", "title": "Добрич: Художествената галерия за 25-ти път представя изложба на Сдружението на учители-художници в навечерието на Деня на славянската писменост и култура"}
{"url": "http://www.focus-news.net/news/2019/05/21/2660587/dobrich-s-nad-80-000-lv-obshtini-ot-oblastta-sa-podpomognali-mbal-dobrich.html", "text": "81 000 лв. достигна сумата за капиталови разходи, преведена от общините от областта по сметка на МБАЛ – Добрич, съобщиха от  лечебното заведение . Тази сума е достигната, след като Община Крушари е превела тези дни още 2 000 лв. по сметка на здравното заведение. Ръководството му припомня, че миналата година първа тази добруджанска община е внесла 5 000 лв. за капиталови разходи по сметка на МБАЛ - Добрич. Тя е била последвана от общините Тервел, Генерал Тошево и Добричка.", "date": "2019.05.21", "title": "Добрич: С над 80 000 лв. общини от областта са подпомогнали МБАЛ - Добрич"}
{"url": "http://www.focus-news.net/news/2019/05/21/2660576/ria-novosti-bivsh-nachalnik-na-izraelskite-spetsialni-sluzhbi-razkaza-za-porazhenieto-na-zapada-v-ukrayna.html", "text": "Бившият началник на израелската спецслужба „Натив“ Яков Кедми разказа в ефира на телевизионния канал „Россия 1“, че всички планове за отслабване на Русия на украинското направление са се провалили, предава  РИА Новости . \r\nКедми счита, че основното доказателство за това е промяна на курса на външната политика на Вашингтон и Брюксел спрямо Киев. \r\n„Няма политици от САЩ. Дребни чиновници се опитват да играят и да ловят риба в мътните украински води, започвайки от бившия вицепрезидент на САЩ. Американският президент не знае за какво му Украйна и къде се вписва тя в националните интереси на САЩ“, обясни той. \r\nПри това Кедми подчерта, че, когато през 2014 година в Украйна е станал държавния преврат, САЩ са се надявали да се приближат още повече до границите на Русия, но тези опити са се провалили и сега лидерите на западните страни обръщат все по-малко внимание на Украйна. \r\n„Основната цел на замайданиванието на Украйна е да се нанесе смъртен удар на Русия, взимайки Украйна и придвижвайки американския флот и бази към Ростов. Всичко това рухна“, заяви израелският експерт. \r\nТой подчерта, че резултатът е напълно противоположен и от този момент Русия е станала много по-силна. \r\nОсвен това, Кедми отбеляза, че за годините, изминали от тези събития, Европейският съюз е загубил много от своята политическа тежест и също е започнал да отделя все по-малко внимание на Украйна. При това той добави, че сега Европа се безпокои много повече от Русия и Китай, както и от нарастващото неразбирателство със САЩ. \r\n„По отношение на Китай – става въпрос за икономика и зависимост, по отношение  на САЩ – те лишават Европа от независимостта, а целият грях на Русия към Европа е намесата в изборите: Брекзит, Барселона и прочее. Т.е., днес на Европа не й е до Украйна“, поясни експертът. \r\nПревод и редакция:", "date": "2019.05.21", "title": "РИА Новости: Бивш началник на израелските специални служби разказа за „поражението“ на Запада в Украйна"}
{"url": "http://www.focus-news.net/news/2019/05/21/2660584/blagoevgrad-41-zrelostnitsi-ot-obshtina-simitli-sa-se-yavili-na-darzhavniya-zrelosten-izpit-po-balgarski-ezik-i-literatura.html", "text": "41 зрелостници от община Симитли са се явили на Държавния зрелостен изпит по български език и литература. Това съобщиха за  Радио „Фокус“ – Пирин  от Общината. От тях 16 са възпитаници на СУ „Св. св. Кирил и Методий“  – Симитли, които са дневна форма на обучение, а 6 са били самостоятелна форма на обучение, сред тях са и невзели матурата завършили в предишни випуски. В СУ „Св. св. Кирил и Методий“ – село Крупник от 23-ма подлежащи на задължителния изпит са се явили 19. На 23 май предстои и втората матура. На втори държавен зрелостен изпит ще се явят 19 ученика от Симитли по английски език, география и икономика и биология и здравно образование. От Крупник трябва да се явят най-малко 17 ученика, които завършват тази година. По-голяма част от тях са предпочели за втори ДЗИ предмета география и икономика. \r\nЛивия НИНОВА", "date": "2019.05.21", "title": "Благоевград: 41 зрелостници от община Симитли са се явили на Държавния зрелостен изпит по български език и литература"}
{"url": "http://www.focus-news.net/news/2019/05/21/2660591/veliko-tarnovo-gradat-shte-otbelezhi-tarzhestveno-denya-na-balgarskata-prosveta-kultura-i-pismenost-24-may.html", "text": "Велико Търново ще отбележи тържествено Деня на българската просвета, култура и писменост – 24 май, съобщиха от  пресцентъра на Общината.  Голямо шествие ще премине по улиците на града, а в него се очаква да се включват над 1000 деца, ученици, студенти, учители и преподаватели, дейци на културата и изкуствата, жители на Старата столица и гости от България и чужбина. То ще започне в 10.30 ч. сутринта от площад „Велчова завера” и ще продължи до сградата на Общината. \r\nПо традиция, най-малките великотърновци ще носят потрети на светите братя Кирил и Методий, на техните ученици и последователи, а също и на бележити българи, оставили ярка следва в сферите на просветата и духовността. \r\nВ 11.00 ч. кметът Даниел Панов ще посрещне участващите в шествието пред сградата на Общината, където ще произнесе празнично слово и ще връчи общинската награда „24 май“, която се присъжда за изявен зрелостник. Носител на отличието тази година е Десислава Димитрова от Старопрестолната гимназия по икономика.  \r\nПрограмата ще продължи с празничен концерт. В 18.30 ч. по улица „Васил Левски“ започват традиционните абитуриентски дефилета, а за поредна година зрелостниците ще бъдат изпратени като холивудски звезди. Подарък за всички жители и гости на Велико Търново е прожекция на шоуто на Царевец „Царевград Търнов – звук и светлина“. Спектакълът ще започне в 21.30 ч. в празничната вечер.  \r\nВъв връзка със събитията временно ще бъде променена организацията на движението. От 9,45 ч. до 11.30 ч. ще бъдат затворени площад „Велчова завера“, улиците „Стефан Стамболов“, „Независимост“ и „Васил Левски“ (До 12.30 ч.). В този период автобусните линии от градския и крайградския транспорт ще се движат по ул. „Бачо Киро“. Докато трае забраната за движение в Стария град, линиите с номера 20 и 40 ще ползват спирка „Летен театър“ като крайна точка, а след кв. „Света гора“ линия №5 ще пътува до ул. „Крайбрежна“.  \r\nУлица „Васил Левски“ ще бъде затворена и от 17.00 до 20.00 ч. на 24 май заради абитуриентските дефилета. В този период автобусите отново ще се движат по ул. „Бачо Киро“. Ограничен ще бъде трафикът и през площад „Цар Асен I” – за времето от 21.15 ч. до 22.00 ч. \r\nВ Деня на буквите в центъра на Велико Търново ще бъде забранено разполагането на обекти за временна търговия – маси, сергии и пр., на които се извършва търговия с хранителни или промишлени стоки, рекламни или промоционални кампании. Рестрикцията се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“. Разрешено ще бъде единствено поставянето на обекти за търговия с български национални знамена и балони.", "date": "2019.05.21", "title": "Велико Търново: Градът ще отбележи тържествено  Деня на българската просвета, култура и писменост - 24 май"}
{"url": "http://www.focus-news.net/news/2019/05/21/2660592/nina-popova-obshtina-petrich-po-traditsiya-abiturientskite-balove-v-grada-sa-na-24-i-25-may.html", "text": "По традиция абитуриентските балове в Петрич са на 24 и 25 май. Това каза за  Радио „Фокус“ - Пирин  Нина Попова, директор на Дирекция „Образование“ към Общината. „На връх празника на славянската писменост и българска просвета своето завършване ще отпразнуват зрелостниците на ПГ „Пейо Яворов“, ПГИТ „Проф. д-р Асен Златаров“, СУ „Васил Левски“ в село Коларово и СУ „Св. Паисий Хилендарски“ в село Първомай, както и възпитаниците от СУ „Никола Вапцаров“. На 25 май своя абитуриентски бал ще отбележат възпитаниците на Професионална гимназия по механоелектротехника „Юрий Гагарин“ и СУ „Антон Попов“, уточни тя.  \r\nНина Попова заяви, че Община Петрич ще съдейства на Районно управление на МВР в Петрич, като вече са получени информации от директорите за улиците, по които ще се придвижат техните зрелостници, така че има създадена организация. „Районното управление заедно с Общинска охрана ще въведат ограничения за движение по улиците, които водят от местата, определени за събиране на абитуриентите от съответните училища до ресторантите, където ще се проведат официалните бални вечери.  \r\nПо традиция зрелостниците на ПГ „Пейо Яворов“ ще се придвижат от двора на училището, през площада до ресторанта. Подобно ще бъде движението и на учениците от ПГИТ „Проф. д-р Асен Златаров“, както и на СУ „Никола Вапцаров“. Те ще се движат пеша от дворовете на техните училища до ресторантите“, коментира тя. \r\nЕкспертът отправи апел към шофьорите, които няма да бъдат пряко ангажирани с превоз на абитуриенти, да подходят с разбиране към ограниченията, които ще бъдат въведени. По думите ѝ се очаква абитуриентите да се придвижват с автомобили от 18.00 до 20.00 часа, както и до дворовете на училищата. \r\nНатали СТЕФАНОВА", "date": "2019.05.21", "title": "Нина Попова, Община Петрич: По традиция абитуриентските балове в града са на 24 и 25 май"}
{"url": "http://www.focus-news.net/news/2019/05/21/2660585/kyustendil-822-uchenitsi-ot-oblastta-sa-se-yavili-na-darzhavniya-zrelosten-izpit-po-balgarski-ezik-i-literatura.html", "text": "822 ученици от областта са се явили на държавния зрелостен изпит по български език и литература. Това съобщиха за  Радио „Фокус” – Кюстендил  от Регионално управление на образованието – Кюстендил. Няма заловени зрелостници, които да се опитвали да преписват, няма и анулирани изпитни работи. Първият задължителен държавен зрелостен изпит е преминал спокойно и се е провел в общо 16 учебни заведения в областта.  \r\nМиналата година на първия държавен зрелостен изпит са се явили общо 828 ученици, 33 зрелостници не са се явили в рамките на посочения начален час, а 41 не са били допуснати до полагани на изпит поради различни за това причини. По време на миналогодишния изпит по български език и литература е анулирана само една писмена работа на зрелостник от град Дупница заради преписване. За предходната година средният успех на зрелостниците от област Кюстендил на държавен зрелостен изпит по български език и литература е добър 4,20. \r\nВенцеслав ИЛЧЕВ", "date": "2019.05.21", "title": "Кюстендил: 822 ученици от областта са се явили на държавния зрелостен изпит по български език и литература"}
{"url": "http://www.focus-news.net/news/2019/05/21/2660589/faktor-makedoniya-zoran-zaev-i-ali-ahmeti-shte-govoryat-za-rekonstruktsiyata-na-makedonskoto-pravitelstvo.html", "text": "Македонският премиер Зоран Заев и лидерът на „Демократичния съюз за интеграция“ (ДСИ) Али Ахмети ще се срещнат във вторник следобед, за да разговарят за кадрови промени в изпълнителната власт на страната, предава скопското електронно издание  „Фактор“ . \r\nМинистър-председателят обеща т.нар. „метла“ след първия тур на президентските избори в Македония и увери, че ще има чистка във всички ешелони на властта. \r\nМинистрите от партньора в управляващата коалиция ДСИ през цялото време настояват, че за тях е отговорен изключително Ахмети, който в понеделник повтори, че трябва да се направи преоценяване на всички функционери.  \r\nПревод и редакция:", "date": "2019.05.21", "title": "„Фактор“ (Македония): Зоран Заев и Али Ахмети ще говорят за реконструкцията на македонското правителство"}
{"url": "http://www.focus-news.net/news/2019/05/21/2660588/plovdiv-tsarkvata-sv-sv-konstantin-i-elena-otbelyazva-hramoviya-si-praznik.html", "text": "Църквата „Св. св. Константин и Елена” в Пловдив отбелязва храмовия си празник, предаде репортер на  Радио „Фокус“ – Пловдив . Църквата е един от древните християнски храмове в град Пловдив. Разположен е в центъра на старинната част на града върху самата крепостна стена на Акропола. Тя е част от Архитектурния комплекс „Старият Пловдив”, в който се включват Джумая Джамия, катедралната църква „Свето Успение Богородично”, митрополитската църква „Света Марина” и Античният театър. \r\nОт Пловдивската митрополия съобщават, че през османското владичество, на мястото на големия древен храм, съществувала малка, дървена църква, без купол и камбанария. Тя била изгнила и порутена, с малка врата, през която дори нисък човек трудно можел да мине. Това се обяснявало с факта, че през османското владичество, били наложени значителни ограничения относно размерите на християнските култови средища. През този период храмът бил многократно разрушаван и после пак въздиган. Има сведение, че през 1810 година настоятел станал видният абаджия от Копривщица Тодор Моравенов. След едно от последните опожарявания на тази светиня през края на 18-ти век., кирпичените стени на храма били в руини.  Моравенов започал да събира средства за възстановяването. За 20 години той събрал 200 000 гроша – солидна сума, напълно достатъчна за плануваното начинание. През 1830 г. пловдивският възрожденец Вълко Чалъков успял да издейства издаването на султански ферман за новото изграждане на църквите „Св. св. Константин и Елена” и „Света Неделя”,  които били възстановени по едно и също време. Този ферман разрешавал на българите да си строят нови храмове. В следствие на това били съборени останките на стария и през 1832 година бил издигнат новият храм. В този си вид църквата „Св. св. Константин и Елена” е достигнала до наши дни. \r\nНовопостроеният храм бил един от най-големите за своето време, с размери 26 на 17,5 метра  и височина – 8 метра. Той е с архитектура, типична за 19-ти век, дело на известния майстор от Брациговската школа Петко Петков. Уникалният иконостас е направен изцяло в бароков стил, но особено го подчертават като уникален неговата позлата и полихромна украса. Завършен е през 1836 година, но позлатата му е направена по-късно. Първият ред от иконостасните икони били дело на известния български иконописец Захари Зограф, който от 1836 до 1840 година е живял и работил в Пловдив. Той е изписал и царските икони на Иисус Христос, Света Богородица, Свети Йоан Кръстител и  Свети свети Константин и Елена. През 1848 година в храма е творил и Никола Одринчанина. Негово дело е иконата на светите първовърховни апостоли Петър и Павел. Тук се съхранява и чудотворната икона на Свети Цар  Константин и Света Царица Елена от 16-ти век. Дълги години тя била притежание на семейството на ктитора Тодор Моравенов, който я подарил на храма след неговото обновяване през 1832 година. От 14-15 век са и старите иконостасни икони, които днес са изложени в иконната галерия, намираща се в двора на църквата. \r\nЦърквата била цялостно изписана през 1864 – 1866 година от Стефан Андонов и Атанас Гюдженов от Пазарджик. Те първо направили позлатата на иконостаса, след това изрисували стенописите на храма, включващи сцени от живота на Спасителя, Света Богородица и светиите. Благодарение на завършилите през 1990 година реставрационни работи на храма, продължили цели 17 години, днес църквата „Св. св. Константин и Елена” е един от пловдивските храмове, чиято оригинална стенопис е изцяло запазена. \r\nПрез 2001 година, в чест на 38-те Пловдивски мъченици, избити при император Диоклециан през 304 година, в храма е поставена за поклонение икона на тези Пловдивски мъченици. Тя е изписана от Дечко и Елена Дечеви, а извън двора на храма, върху каменния зид, е поставена паметна плоча, която свидетелства за събитията, свързани с тяхната мъченическа смърт. Във връзка с това храм „Св. св. Константин и Елена” отбелязва като храмов празник освен 21 май, така също и 20 август, когато се чества паметта на Светите 38 Пловдивски мъченици. \r\nТони МИХАЙЛОВ", "date": "2019.05.21", "title": "Пловдив: Църквата „Св. св. Константин и Елена” отбелязва храмовия си празник"}
{"url": "http://www.focus-news.net/news/2019/05/21/2660594/sport-sestri-stoevi-se-otkazaha-ot-balgariya-zaradi-prestapleniyata-na-federatsiyata.html", "text": "Сестри Стоеви се присъединиха към Димитър Бербатов и Матей Казийски и обявиха, че се отказват от националния отбор на България „заради престъпленията на Федерацията“, която, по думите на Габриел и Стефани, изказани в социалните мрежи, има лошо отношение към тях и нарочно не им дава пари за подготовка, които са предвидени именно за двойката. Те се отказват да представляват страната на Европейските игри, Световното първенство и Олимпиадата, защото не искат повече да бъдат унижавани.", "date": "2019.05.21", "title": "Спорт: Сестри Стоеви се отказаха от България „заради престъпленията на федерацията“"}
{"url": "http://www.focus-news.net/news/2019/05/21/2660598/darzhavata-shte-otpusne-sredstva-za-dovarshvaneto-na-hram-sv-prokopiy-varnenski-vav-varna.html", "text": "Един милион лева са необходими за завършването на храма “Св. Прокопий Варненски”. Държавата ще отпусне средства, но въпросът ще бъде обсъден другата седмица. Това стана ясно при посещението на премиера Бойко Борисов в църквата, предаде репортер на  Радио “Фокус” - Варна . Министър-председателят разговаря с Варненския и Великопреславски митрополит Йоан, който му обясни, че парите са необходими за довършване на иконостаса и започване на стенописите, както и за подовото отопление и обзавеждането на храма. “Нищо няма по-висока цена от вярата”, коментира премиерът. Владиката от своя страна уточни, бе толкова голям храм във Варна не е строен от 100 години. Той припомни, че Катедралата е построена през 1886 година и е втора по големина в България. Митрополитът благодари за помощта от държавата за ремонта й и увери, че документацията се придвижва. “Трябва да върнете църквата при хората, защото едно време тези храмове не са правени с пари от данъци, но това е работа на всички”, заяви от своя страна финансовият министър Владислав Горанов, който заедно с вицепремиера Томислав Дончев придружава Бойко Борисов. Митрополит Йоан обясни пред гостите, че в момента новият храм е с осветление, поставено е подово отопление. Подовата настилка е направена, но самият монтаж на подовото отопление трябва да се довърши. “Остава иконостас и обзавеждане до края на годината. Също вертикалната планировка. Отдолу има 1600 квадратни метра помещения, които се свързват с енорийския център. Стенописите са уточнени. Те ще струват 620 000 лева. Ще бъдат по образци във византийски стил”, допълни владиката.  \r\nДиана СТОЕВА", "date": "2019.05.21", "title": "Държавата ще отпусне средства за довършването на храм “Св. Прокопий Варненски” във Варна"}
{"url": "http://www.focus-news.net/news/2019/05/21/2660595/niggg-zemetresenie-s-magnitud-22-po-rihter-e-registrirano-v-krupnishkiya-razlom.html", "text": "Земетресение с магнитуд 2.2 по Рихтер е регистрирано в Крупнишкия разлом в 9.53 часа. Това съобщи за  Агенция „Фокус“  дежурният сеизмолог от Националния институт по геофизика, геодезия и география (НИГГГ) към Българската академия на науките (БАН) проф. Емил Ботев. Той уточни, че земетресението не е усетено в село Крупник или в град Симитли. „Обикновено се усещат земетресения с магнитуд по-голям от 3.00, вече с над 3.5 по Рихтер. Дълбочината е под 10 км.“, обясни още проф. Ботев. Той допълни, че епицентърът е до разлом, разположен напречно на река Струма в зона Крупник. „Този разлом е известен с едно от най-силните земетресения в историята на Европа. През 1904 г. е реализирал земетресение с магнитуд 7, 8 по Рихтер. Малко по-силно земетресение с магнитуд около 3.0 по Рихтер, което можеше да бъде усетено, се случи на 15 май“, обясни още проф. Ботев.  \r\nТой уточни, че последните 4-5 дни във Витоша има серия от земетресения. „Има повече от 20-ина микроземетресения, които са с магнитуд по-малък от 1.00 по Рихтер“, посочи проф. Ботев. По думите му те се регистрират само на сеизмична станция „Витоша“ и няма шанс да бъдат усетени. Проф. Ботев коментира, че последното усетено земетресения на територията на страната е от 30 април 2019 г. и то е в Североизточна България до Провадия. „То е с магнитуд 3, 7 по Рихтер“, допълни още Ботев.  \r\nДеница КИТАНОВА", "date": "2019.05.21", "title": "НИГГГ: Земетресение с магнитуд 2.2 по Рихтер е регистрирано в Крупнишкия разлом"}
{"url": "http://www.focus-news.net/news/2019/05/21/2660597/varna-chast-ot-grada-e-s-narusheno-vodopodavane-zaradi-avarii.html", "text": "Част от града е с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество, обслужващо областта. Засегнати са абонатите в района между ул. „Струга“, бул. „Сливница“, ул. „Отец Паисий“ и бул. „Цар Освободител“. Очаква се нормалното водоподаване да бъде възстановено до около 15.00 часа. До 18.00 часа без вода ще бъдат домакинства в местност Ален мак.  \r\nБояна АТАНАСОВА", "date": "2019.05.21", "title": "Варна: Част от града е с нарушено водоподаване заради аварии"}
{"url": "http://www.focus-news.net/news/2019/05/21/2660599/ivanka-chakalska-kmet-na-krupnik-nyama-danni-zhitelite-na-naselenoto-myasto-da-sa-useteli-registriranoto-zemetresenie-v-krupnishkiya-razlom.html", "text": "Няма данни жителите на населеното място да са усетели регистрираното земетресение в Крупнишкия разлом. Това каза за  Радио „Фокус“ – Пирин  кметът на село Крупник Иванка Чакалска. Не са постъпвали сигнали и за нанесени щети в следствие на слабия трус с магнитуд 2.2. „Фокус“ припомня , че по данни от Националния институт по геофизика, геодезия и география (НИГГГ) към Българската академия на науките (БАН) земетресението е регистрирано в 09.53 часа. Последното усетено земетресения на територията на страната е от 30 април 2019 г. и то е в Североизточна България до Провадия с магнитуд 3.7 по Рихтер. \r\nЛивия НИНОВА", "date": "2019.05.21", "title": "Иванка Чакалска, кмет на Крупник: Няма данни жителите на населеното място да са усетели регистрираното земетресение в Крупнишкия разлом"}
{"url": "http://www.focus-news.net/news/2019/05/21/2660593/veliko-tarnovo-dve-tsarkvi-v-oblastta-nosyat-imenata-na-svetite-ravnoapostoli-konstantin-i-elena.html", "text": "Две църкви във Великотърновска област носят имената на светите равноапостоли Константин и Елена и честват храмов празник днес. Те се намират в старата столица и село Драгижево, предаде репортер на  Радио „Фокус“  – Велико Търново . На 21 май Българската православна църква почита паметта на светците. Според каноните Константин е най-значимият император в историята на християнството и има огромна роля за неговото каноническо утвърждаване и налагане. Църквата празнува в негова чест и в чест на майка му Елена. Свети Константин и Елена се изобразяват на иконите прави от двете страни на кръста разпятие, който държат, с корони и скъпоценни камъни, с ореола на светците. \r\nКонстантин поел престола от баща си Констанций, когато бил на 34 години. Управлявал без насилие, с разбиране към вярата на християните, с толерантност и отзивчивост. Починал на 65-годишна възраст, през 337 г., в Никодимия. Мощите му тържествено били пренесени в Цариград, в построената специално за него църква „Свети апостоли“. Майката Елена много преди сина си приела христовата вяра. В Йерусалим тя открила животворния кръст Господен и построила няколко храма -в Йерусалим, Витлеем, Елеонската планина. Много по-късно, през 1200 г., открили мощите й в един гроб със сина й. За лечителската сила на тленните й останки православният свят разказва чудеса. \r\nСпоред традицията на днешния ден се ходи в църкви и манастири, оставят се за здраве дарове на иконите на Константин и Елена. Посещава се и лековита вода (аязмо), мият се лицата за здраве и хубост. Момите изнасят дара си и го изтупват. Така се вижда колко са работливи. Освен това днес има забрана за вършене на домашни задължения. \r\nИмен ден празнуват всички с имена Константин, Константина, Елена и техните производни. \r\nЛуиза ТРАНЧЕВА", "date": "2019.05.21", "title": "Велико Търново: Две църкви в областта носят имената на светите равноапостоли Константин и Елена"}
{"url": "http://www.focus-news.net/news/2019/05/21/2660600/vidin-38-godishen-mazh-e-zadarzhan-za-pritezhanie-na-11-780-kasa-tsigari-bez-banderol.html", "text": "38-годишен мъж е задържан за притежание на 11 780 къса цигари без бандерол. Това съобщиха от пресцентъра на  МВР . Голямото количество нередовна акцизна стока са иззели служители на РУ - Видин на 20 май. По случая с полицейска мярка за срок до 24 часа е задържан 38-годишен мъж. При извършено претърсване в апартамент в к-с „Бонония“ разследващите открили 589 кутии (11 780 къса) цигари без бандерол. Обитателят на жилището е приведен в полицейския арест. Работата по случая продължава, образувано е досъдебно производство.", "date": "2019.05.21", "title": "Видин: 38-годишен мъж е задържан за притежание на 11 780 къса цигари без бандерол"}
{"url": "http://www.focus-news.net/news/2019/05/21/2660602/varna-47-godishen-mazh-e-zadarzhan-za-krazhbata-na-saorazheniya-ot-nefunktsionirashta-oranzheriya-v-selo-bliznatsi.html", "text": "47-годишен мъж е задържан за кражбата на съоръжения от нефункционираща оранжерия в село Близнаци. Това съобщиха от  ОДМВР – Варна . Сигнал за кражбата е получен на 20 май. След проведени действия по разследване на случая и оперативно-издирвателни дейности е установено, че извършител на деянието е 47-годишен мъж с инициали Л.Л. от село Старо Оряхово, неизвестен на МВР. По случая е образувана преписка, уведомен е прокурор от Районна прокуратура – Варна. Мъжът е задържан за срок до 24 часа.", "date": "2019.05.21", "title": "Варна: 47-годишен мъж е задържан за кражбата на съоръжения от нефункционираща оранжерия в село Близнаци"}
{"url": "http://www.focus-news.net/news/2019/05/21/2660606/inzh-miroslav-marinov-e-noviyat-izpalnitelen-direktor-na-iag.html", "text": "Инж. Мирослав Маринов е новият изпълнителен директор на Изпълнителна агенция по горите (ИАГ). Това съобщиха от  пресцентъра на ИАГ . Инж. Мирослав Маринов е завършил Лесотехнически университет в гр. София с придобита образователно-квалификационна степен магистър по „Горско стопанство“ и специализация по „Ловно и рибно стопанство“ през 2008 г. Магистър е и по международни икономически отношения и международен бизнес. Започва работа през 2005 г. в Община Сливен – в отдел „Екология, земеделие и гори”. Преминава през йерархията на горското стопанство като началник участък, заместник директор, директор. Ръководил е Държавно горско стопанство (ДГС) - Стара река, ДГС - Твърдица, ДГС – Тича, както и Регионална дирекция по горите – Сливен. Инж. Мирослав Маринов заменя на поста досегашния изпълнителен директор, инж. Мирослав Джупаров.", "date": "2019.05.21", "title": "Инж. Мирослав Маринов е новият изпълнителен директор на ИАГ"}
{"url": "http://www.focus-news.net/news/2019/05/21/2660603/mosv-balgariya-i-rumaniya-shte-si-satrudnichat-v-opazvaneto-na-vodite-vazduha-i-bioraznoobrazieto.html", "text": "Министърът на околната среда и водите Нено Димов, вицепремиерът и министър на околната среда на Румъния Грациела Гаврилеску и министърът на водите и горите Йоан Денеш подписаха днес в Букурещ Меморандум за разбирателство между Министерството на околната среда и водите на Република България, Министерството но околната среда и Министерството на горите и водите на Румъния за сътрудничество в областта на опазването на водите, качеството на въздуха и биоразнообразието. Това съобщиха от пресцентъра на  МОСВ .  \r\nМеморандумът определя областите на сътрудничество между министерствата на двете държави с цел намаляване на замърсяването и гарантиране на екологична устойчивост. По отношение на водите сътрудничеството предвижда координиране на изпълнението на трансгранични мерки от Морските стратегии на България и Румъния по отношение на морските отпадъци. Целта е постигане на добро състояние на морската околна среда, както и контрол на замърсяването на водите с пластмаси/микропластмаси с акцент върху общия участък на река Дунав и съответните зони на юрисдикция в Черно море. В сферата на биоразнообразието усилията ще бъдат насочени към координирано опазване и управление на влажните зони, опазване и възстановяване на жизнеспособна споделената популация от есетрови риби в долното течение на р. Дунав и Северозападно Черно море, както и към обмен на най-добри практики по отношение управлението на трансграничните обекти по НАТУРА 2000. Меморандумът предвижда и сътрудничество между двете страни за намаляване на замърсяването на въздуха, свързано с вноса на употребявани автомобили. С оглед на по-добрата координация на работата се предвижда създаването на съвместни работни групи в определените области на сътрудничество.", "date": "2019.05.21", "title": "МОСВ: България и Румъния ще си сътрудничат в опазването на водите, въздуха и биоразнообразието"}
{"url": "http://www.focus-news.net/news/2019/05/21/2660604/evropeyski-izbori-2019-gerb-i-sds-shte-predstavyat-listata-si-za-evropeyskite-izbori-v-smolyan-na-22-may.html", "text": "В Смолян на 22 май 2019 г. от 18.00 часа в залата на Родопски драматичен театър ще бъде представена листата на ГЕРБ и СДС за предстоящите избори за членове на Европейския парламент. Това съобщиха от пресцентъра на  ПП ГЕРБ . В събитието ще участват кандидатите за евродепутати Мария Габриел, Асим Адемов, Марин Захариев и Илия Лазаров. \r\nНа представянето ще присъстват още председателят на ПГ на ГЕРБ д-р Даниела Дариткова, председателят на СДС Румен Христов, народният представител д-р Красимир Събев, бившият евродепутат Владимир Уручев, областният координатор на ГЕРБ и кмет на Смолян Николай Мелемов.", "date": "2019.05.21", "title": "Европейски избори 2019: ГЕРБ и СДС ще представят листата си за европейските избори в Смолян на 22 май"}
{"url": "http://www.focus-news.net/news/2019/05/21/2660605/sport-armenskiyat-futbolist-na-arsenal-mhitaryan-nyama-da-igrae-na-finala-na-liga-evropa-v-azerbaydzhan.html", "text": "Арменският полузащитник на английския клуб Арсенал Хенрих Мхитарян няма да лети с отбора за финалния мач от Лига Европа в Баку против Челси, съобщи пресслужбата на клуба. По-рано бе съобщено, че футболистът ще пропусне срещата заради конфликта между Азербайджан и Армения, поради който Мхитарян може да се сблъска с агресия от страна на азербайджанците. Финалът на Лига Европа ще се състои на 29 май.", "date": "2019.05.21", "title": "Спорт: Арменският футболист на Арсенал Мхитарян няма да играе на финала на Лига Европа в Азербайджан"}
{"url": "http://www.focus-news.net/news/2019/05/21/2660607/chez-razpredelenie-vlozhi-7-mln-leva-v-distantsionno-obsluzhvani-elektromeri-i-rekonstruktsiya-na-mrezhata-v-oblast-pernik.html", "text": "Ръководството на ЧЕЗ проведе редовната си дискусия с местните власти от област Перник. Това съобщиха от пресцентъра на  ЧЕЗ . Регионалният мениджър на ЧЕЗ за България Карел Крал запозна представителите на общините с приоритетите на компанията, а изпълнителният директор на ЧЕЗ Разпределение България Петър Холаковски представи реализираните инвестиции в областта през 2018 г. и инвестиционните планове за 2019 г.  \r\nСпециален акцент в разговорите беше автоматизацията на мрежата. Перник беше общината, където „ЧЕЗ Разпределение България“ проведе пилотния си проект за внедряване на дистанционно обслужвани електромери в Западна България. През миналата година в община Перник бяха монтирани близо 63 000 електромера, като за тяхното внедряване, в реконструкция на мрежата бяха вложени 7 млн. лв. Още 650 хил. лв. бяха инвестирани в присъединяването на нови клиенти в област Перник. Тази година предстои да се реализира проект за автоматизация на мрежата средно напрежение чрез монтиране на дистанционно управляеми елементи, които ще позволяват по-бърза реакция в случай на необходимост. \r\nПрез 2019 г. в електроразпределителната мрежа на област Перник предстои да бъдат вложени общо 2.31 млн. лева. Ще бъдат изградени нови трафопостове в Рударци и Драгичево. Ще се реконструира електропровод 20 киловолта, който захранва селата Рударци и  Делта хил, като в района ще се изгради и нов електропровод. Така ще се повиши сигурността на захранването в района. Предстои рехабилитация на електропроводите, които захранват гр. Земен, гр. Трън, с. Кладница – община Перник и редица радомирски села. В реконструкция на мрежите ниско напрежение в областта ще бъдат вложени над 700 хиляди лева. \r\nПосещението на ръководството на ЧЕЗ в гр. Перник е част от поредица срещи с представители на общините в Западна България и поддържането на открита, активна и диалогична комуникация на компанията с местните власти на територията, която обслужва.", "date": "2019.05.21", "title": "ЧЕЗ Разпределение вложи 7 млн. лева в дистанционно обслужвани електромери и реконструкция на мрежата в област Перник"}
{"url": "http://www.focus-news.net/news/2019/05/21/2660608/evropeyski-izbori-2019-kandidatite-za-evrodeputati-asim-ademov-i-marin-zahariev-shte-posetyat-obshtinite-dospat-borino-i-devin-na-22-may.html", "text": "Кандидатите за членове на Европейския парламент от ГЕРБ Асим Адемов и Марин Захариев ще посетят общините Доспат, Борино и Девин на 22 май 2019 г. Това съобщиха от пресцентъра на  ПП ГЕРБ . \r\nСрещата в Доспат с членове и симпатизанти ще се състои от 10.00 часа в залата на хотел „Диамант“, намиращ се на ул. „Тракия“ в общинския център.  \r\nС жители на Борино срещата е в 11.30 часа в офиса на ПП ГЕРБ, на улица „Родопи“ 25.  \r\nВ 12.45 часа Захариев и Адемов ще бъдат на центъра на девинското село Грохотно, където ще се срещнат с местното население.  \r\nВ 14.00 часа двамата кандидат-евродепутати ще посетят шивашки цех в Девин, на ул. „Родопи“ 20.  \r\nЗаедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов.", "date": "2019.05.21", "title": "Европейски избори 2019: Кандидатите за евродепутати Асим Адемов и Марин Захариев ще посетят общините Доспат, Борино и Девин на 22 май"}
{"url": "http://www.focus-news.net/news/2019/05/21/2660609/kyustendil-28-godishna-zhena-e-zadarzhana-za-pritezhanie-na-25-200-kasa-tsigari-bez-banderol.html", "text": "28-годишна жена е задържана за притежание на 25 200 къса цигари без бандерол. Това съобщиха от пресцентъра на  МВР . На 20 май при проверка на лек автомобил „Пежо“ полицаи открили и иззели 25 200 къса цигари от различни търговски марки, без български акцизен бандерол. Автомобилът бил управляван от 28-годишна жена, която е задържана с полицейска заповед за 24 часа. По случая е започнато досъдебно производство в РУ-Кюстендил, уведомен е дежурен прокурор.", "date": "2019.05.21", "title": "Кюстендил: 28-годишна жена е задържана за притежание на 25 200 къса цигари без бандерол"}
{"url": "http://www.focus-news.net/news/2019/05/21/2660596/varna-128-uchenitsi-ot-oblastta-ne-sa-dopusnati-do-darzhavnite-zrelostni-izpiti.html", "text": "128 ученици от областта не са допуснати до държавните зрелостни изпити. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Тя обясни, че тези ученици не са допуснати до изпит поради слаба оценка по учебен предмет и незавършен XII клас. Те ще трябва да се явят на поправителен изпит по дадения предмет, след което ще бъдат допуснати на втората за тази учебна година зрелостна сесия през август/септември.  \r\n„Днес в област Варна работиха общо 3393 зрелостници на държавния зрелостен изпит по български език и литература. Тя бяха разпределени в 40 училища и изпитни сгради, и 268 изпитни зали. Не се явиха 53 зрелостници. Изпитът премина спокойно, при спазване на правилата за работа. Няма никакви сигнали за опити за преписване или други инциденти“, съобщи Венцеслава Генова. По думите ѝ предстои изпитите да бъдат оценени, като се очаква комисията за проверка и оценка на писмените работи на зрелостниците да обяви резултатите от всички матури около 13 юни.  \r\nВторият държавен зрелостен изпит ще се проведе на 23 май, когато учениците избират предмета на матурата. Венцеслава Генова съобщи, че във Варна най-много са желаещите за изпит по английски език. „По броя подадени заявления, най-голям брой – 1058 зрелостници, са пожелали това да бъде английски език. След това със 493 зрелостници е учебния предмет биология и здравно образование, а на трето място по подадени заявления – 315 е география и икономика. Математика е със 208 заявления, т.е. 208 зрелостници са поискали да положат този изпит“, каза още Венцеслава Генова. По думите ѝ очаква се учениците, които са преминали успешно матурите, да получат дипломите си за средно образование до 21 юни. Според Венцеслава Генова точната дата зависи от броя на зрелостниците в едно училище и подготовката на самите дипломи. \r\nБояна АТАНАСОВА", "date": "2019.05.21", "title": "Варна: 128 ученици от областта не са допуснати до държавните зрелостни изпити"}
{"url": "http://www.focus-news.net/news/2019/05/21/2660611/evropeyski-izbori-2019-ivelina-vasileva-gerb-ne-sme-saglasni-s-elena-yoncheva-da-se-vazobnovi-burgas-aleksandrupolis.html", "text": "„Няма как да се съглася с г-жа Елена Йончева, която изказва съжаление, че петролопроводът \"Бургас - Александруполис\" е проект, който сме изгубили. Напротив!“. Този статус публикува бургаският кандидат за евродепутат Ивелина Василева от ГЕРБ в профила си в социалната мрежа Фейсбук, съобщиха от пресцентъра на  ПП ГЕРБ . Тя допълни, че „Този петролопровод не се случи, защото десетки хиляди жители на Област Бургас казаха \"не\" на риска Черно море да бъде замърсено с петролни продукти. Моите съграждани ясно заявиха, че искат чисто море, искат туризъм и рибарство, искат здраве за семействата си“.  \r\nИвелина Василева, която е и председател на парламентарната Комисия по околната среда и водите в 44-ото НС, припомни чрез публикацията си, че три референдума, свързани с петролопровода, бяха проведени на територията на област Бургас. „Като зам.-кмет на Община Бургас, през 2008 г., бях председател на работната група по организиране на референдума. Петдесет хиляди бургазлии се обявиха срещу петролопровода. В Община Поморие 60,12% от имащите право на глас гласуваха, като 98,97% от тях се противопоставиха на проекта. В Община Созопол също казаха \"не\" на тръбата“, сподели още пред последователи си във Фейсбук Василева.  \r\nТя е категорична, че мнението на местните хора трябва да се чува. „Повдигането на темата \"Бургас - Александруполис\" е грубо незачитане на гласа на жителите на три морски общини. Цинично е това да се случва в центъра на Бургас. Докато битката на БСП е \"Бургас - Александруполис\" да се случи, битката на хората край морето е този проект да не се случи“, написа още бургаският кандидат за евродепутат.  \r\nВчера на предизборен митинг в центъра на Бургас водачът на листата на БСП Елена Йончева публично изказа съжаление, че Бойко Борисов е „загробил най-големите инвестиционни проекти“ и посочи петролопроводът \"Бургас - Александруполис\" сред тях.", "date": "2019.05.21", "title": "Европейски избори 2019: Ивелина Василева, ГЕРБ: Не сме съгласни с Елена Йончева да се възобнови “Бургас - Александруполис\""}
{"url": "http://www.focus-news.net/news/2019/05/21/2660616/evropeyski-izbori-2019-vodachat-na-listata-na-gerb-i-sds-mariya-gabriel-shte-poseti-yambol-na-22-may.html", "text": "Водачът на листата на ГЕРБ и СДС за европейските избори Мария Габриел ще посети Ямбол на 22 май, сряда. Това съобщиха от пресцентъра на  ПП ГЕРБ . В 11.00 часа тя ще посети Културно-информационен център „Безистен“, който  бе обновен по европейски проект през 2015 година. В 11.10 часа  Мария Габриел ще разгледа  Интерактивния музей на открито „Европа в Ямбол“, разположен на централния площад на ул. „Г.С.Раковски“  в Ямбол. Там тя ще срещне и с членове и симпатизанти на ГЕРБ.", "date": "2019.05.21", "title": "Европейски избори 2019: Водачът на листата на ГЕРБ и СДС Мария Габриел ще посети Ямбол на 22 май"}
{"url": "http://www.focus-news.net/news/2019/05/21/2660615/varna-pozhar-e-goryal-v-kashta-v-selo-grozdyovo-nyama-postradali.html", "text": "Пожар е горял в къща в село Гроздьово. Това съобщиха от  ОДМВР – Варна . Сигнал за пожара е получен около 20.45 часа на 20 май. При инцидента няма пострадали хора. Причината за пожара е късо съединение в електрическата инсталация. Унищожени са електрически кабели, опушени са греди.", "date": "2019.05.21", "title": "Варна: Пожар е горял в къща в село Гроздьово, няма пострадали"}
{"url": "http://www.focus-news.net/news/2019/05/21/2660617/evropeyski-izbori-2019-tsvetelina-penkova-nyama-kak-da-razvivame-ustoychivo-malkite-naseleni-mesta-ako-lipsvat-lechebni-zavedeniya-i-meditsinski-personal.html", "text": "Потресена съм от условията, при които медицинските сестри работят. Тези хора се грижат за нашите близки. Няма как да развиваме устойчиво малките населени места, ако липсват лечебни заведения и медицински персонал. Тук трябва да бъдат насочени европейските средства. Това каза кандидатът за евродепутат от \"БСП за България\" Цветелина Пенкова на среща с медицинските сестри от МБАЛ - Девин, съобщиха от пресцентъра на  БСП . “Не е допустимо вече 5 години, квартал \"Настан\", както и малките населени места, да не получават възможност за обновяване на инфраструктурата си и в частност на водоснабдителната система. Родопите са район с много язовири и водоеми и не е нормално, че там имат проблем с водоснабдяването”, коментира Пенкова при разговор с жители на девинския квартал. По-късно тя се срещна с жители на село Гьоврен, където се срещна с работници.", "date": "2019.05.21", "title": "Европейски избори 2019: Цветелина Пенкова: Няма как да развиваме устойчиво малките населени места, ако липсват лечебни заведения и медицински персонал"}
{"url": "http://www.focus-news.net/news/2019/05/21/2660610/smolyan-stotitsi-grazhdani-pochetoha-hramoviya-praznik-na-paraklisa-sv-sv-konstantin-i-elena-v-101-vi-alpiyski-polk.html", "text": "Стотици граждани почетоха храмовия празник на параклиса „Св. св. Константин и Елена“ в 101-ви Алпийски полк, предаде репортер на  Радио „Фокус“ – Смолян . Сред официалните лица бяха депутатът Дора Янкова, зам. областният управител Владимир Гърбелов, зам.-кмета на Смолян инж. Мариана Цекова, директорът на ОДМВР – Смолян ст. комисар Николай Димов, директорът на Регионална дирекция ПБЗН – Смолян комисар Симеон Цървуланов и други. Водосвет за здраве и благоденствие отслужи архимандрит Висарион, в съслужие със свещеници от Смолян. \r\nСлед водосвета командирът на 101-ви Алпийски полк полковник Димитър Кацаров заяви, че се радва да види токова много жители на Смолян на храмовия празник на параклиса в поделението, който единствен в града носи името на светите равноапостоли Константин и Елена. „Днес отбелязваме много знаков празник. Царица Елена преминава през местата, където е бил Исус Христос и лична е нейната заслуга за изграждане на много манастири на местата, където той е пребивавал. Тя има и заслуга за намирането на кръста, на който е бил разпънат Христос. Император Константин през 313 г. издава Миланския едикт, с който въвежда християнството като основна религия във Византийската империя. Именно заради тези свои заслуги, те са канонизирани за светци и се почитат на 21 май. В продължение на 16 века Цариград носи името Константинопол на императора Константин“, каза полк. Кацаров. \r\nТой припомни историята на параклиса във военното формирование. Първата копка на параклиса е направена ноември 2006 г от отец Димитър и с нея си дава благословията за изграждането му. През пролетта на 2007 г започва и реалното строителство на храма, който е изграден от военнослужещите за около два месеца и по естествен път е възможно неговото освещаване точно на 21 май – денят на светите равноапостоли Константин и Елена. „Тогава параклисът е осветен лично от дядо Николай, който току-що е ръкоположен за митрополит на Пловдивската епархия. Храмът във военното формирование започва да се строи по идеята на полк. Боцев, който тогава е командир на поделението, а сега е началник на отбраната. Архитект на параклиса е Атанас Каджебов, а конструктор е Иван Стоянов. Художник на иконостаса е Весела Стаменова, с която полагаме много усилия за изографисването на параклиса, тъй като това е изключително скъпо начинание и засега се справяме без външна помощ“, поясни полк. Кацаров. \r\nСлед приветствието на командира на полка архимандрит Висарион и свещениците благословиха трапезата, която бе подготвена със собствени средства на военнослужещите за всички гости на храмовия празник на параклиса „Св. св. Константин и Елена“. \r\nНели ГЕРГЬОВСКА", "date": "2019.05.21", "title": "Смолян: Стотици граждани почетоха храмовия празник на параклиса „Св. св. Константин и Елена“ в 101-ви Алпийски полк"}
{"url": "http://www.focus-news.net/news/2019/05/21/2660619/plovdiv-kmetat-ivan-totev-revizira-remonta-na-zonata-okolo-malkata-bazilika-i-iztochnata-porta.html", "text": "Кметът Иван Тотев ревизира ремонтът на зоната около Малката Базилика и Източната порта, съобщиха за  Радио „Фокус“ - Пловдив  от Общината. Ремонтът е направен по ОП „Региони в растеж“. Според живущите в района мястото е наистина неузнаваемо. Тотев, кметът на район „Централен“ Георги Стаменов и заместник-кметът Златин Велев разговаряха на място с гражданите. Хората са доволни от промяната в квартала и за това, че е започнало мащабно обновление в централната зона. \r\n„Това е безпрецедентен ремонт на пространството, заключено между булевардите „Марица – Юг“ и „Княгиня Мария Луиза“. Някои вътрешноквартални улици не бяха ремонтирани повече от 30 години. Това е обновяване на огромна инфраструктура, която изцяло промени облика на тази централна градска част“, обясни кметът Иван Тотев. Живущите в района поискаха общината да сложи пътни неравности тип „легнали полицаи“, тъй като някои шофьори карат невнимателно по новите улици. В района е подменена и тротоарна настилка, има и ново озеленяване с дървета, храсти и допълнително растителност. Вече са подменени електрическите стълбове с нови, сложени са и нови кошчета за отпадъци, голям брой пейки и кътчета за отдих. „Предишните стари и износени тротоарни плочки са заменени с бетонови блокчета и павета“, обясни кметът Иван Тотев. \r\nВ междублоковите пространства са изградени и спортни зони с маси за тенис и места за игра с ударопоглъщаща настилка, спортни игрища за баскетбол, волейбол и друг вид спорт, обособени са десетки паркоместа.", "date": "2019.05.21", "title": "Пловдив: Кметът Иван Тотев ревизира ремонта на зоната около Малката Базилика и Източната порта"}
{"url": "http://www.focus-news.net/news/2019/05/21/2660601/darzhavata-shte-otpusne-pomosht-sled-dazhdovete-i-gradushkite-obzor.html", "text": "Министърът на вътрешните работи Младен Маринов, министърът на земеделието, храните и горите Десислава Танева и директорът на ГД \"Пожарна безопасност и защита на населението\" главен комисар Николай Николов посетиха Свищов, за да направят оглед на място на щетите, причинени от интензивните валежи в района. Заради градушки през последните дни пострадаха както земеделски култури, така и пътна инфраструктура. Десетки къщи, селскостопански имоти и дворове в селата Морава, Овча могила, Вардим, Совата и Деляновци бяха наводнени, а силните ветрове отнесоха част от жп линията по направление Свищов – Левски - Троян (в района на село Морава). Земеделският министър Десислава Танева  обясни, че около 70 хил. дка земи са с поражения от градушки в страната. Тя припомни, че в момента действа държавна помощ за компенсиране на напълно пропаднали площи, като ДФ „Земеделие“ е взел решение за отварянето на помощ с 4 млн. лв. Досега са усвоени средствата за отминали периоди, като се очаква до края на юни всички земеделски производители да бъдат компенсирани. В момента е в ход кампанията за заявяване на площи за подпомагане без санкции, която приключва на 23 май, а след това ще тече срокът за санкции. До момента има подадени около 107 хил. заявления, а площите, които са заявени за подпомагане, са около 38 млн. дка в цялата страна. Десислава Танева подчерта, че това, което може да направи държавата за земеделските стопани в най-спешен порядък, е било извършено. Вътрешният министър Младен Маринов  коментира, че вследствие на дъждовете и градушките има сериозни разрушения на пътната и железопътна инфраструктурата в района на Свищов. „Задвижена е процедурата по оформяне на необходимите документи и преписки, за да може на следващото заседание на комисията по бедствия и аварии от фонда, който е предвиден за възстановяване, да възстановим максимално бързо инфраструктурата“, обясни той. Маринов подчерта, че са почистени и затинените места. „Така че ако се изсипе друг дъжд, да могат водите да се оттичат и да няма други нарушения на инфраструктурата“, обясни той. \r\nОт своя страна,  кметът на Свищов Генчо Генчев  заяви, че няма пострадали хора след влошената метеорологична обстановка. По думите му най-засегнати са селата Драгомирово и Морава. „Има наводнени площи, наноси, кал, тиня, но всички служби, които са ангажирани, работят цяла нощ и към момента действията им продължават. Срещаме добра институционална подкрепа от всички държавни институции. В Община Свищов мобилизацията е направена по отношение на всички пострадали населени места. Щетите са поправими. Преди всичко човешкият живот е важен“, заяви кметът. Генчев уточни, че пътищата в областта са проходими. \r\nСлед огледа на щетите Община Свищов ще подготви искане към Междуведомствената комисия за възстановяване и подпомагане към Министерски съвет. Агенция „Фокус“ припомня:  Дъждове и градушки паднаха в страната през последните дни. На 17 май градушка колкото орех падна в Карловско. Засегнати бяха 7 населени места - Каравелово, Богдан, Певците, Мраченик, Иганово, Кърнаре и Калофер, като пострадаха основно земеделски култури – домати, пипер, зеле и голяма част от розовите насаждения. В различните населени места между 40% и 100% от селскостопанската продукция беше унищожена изцяло. На 20 май най-значителни бяха валежите в ловешкото село Дерманци - 193 л./кв.м., като падна и градушка с размер 1,5-2 см., която унищожи на 100% реколтата. В по-голямата част от Северозападна България количествата на валежите бяха от 2 до 10 л./кв.м. В Ябланица бяха отчетени 20 л./кв.м, като и там интензивният дъжд беше придружен със слаба градушка. 18 л./кв.м бяха измерените валежи в Свищов, а 13 л./кв.м бе валежът в Левски. \r\nЦветилена СИМЕОНОВА", "date": "2019.05.21", "title": "Държавата ще отпусне помощ след дъждовете и градушките (ОБЗОР)"}
{"url": "http://www.focus-news.net/news/2019/05/21/2660613/kyustendil-poveche-ot-460-zhitelki-na-obshtinata-nosyat-imeto-elena.html", "text": "Повече от 460 жителки на община Кюстендил носят името Елена. Това съобщиха за  Радио „Фокус” – Кюстендил  от отдел гражданско и административно обслужване” (ГРАО) към Община Кюстендил. С името Константин са наречени 85 жители на града и малките населени места. Името Константина носят 6 дами от Кюстендил и 2 от селата. Православната църква почита днес св. св. Константин и Елена. 21 май е празник на нестинарите, народът ни го отбелязва и като преход от пролетта към лятото.  Имен ден празнуват Константин, Костадин, Константина, Елена, Елеонора. Името Елена има древногръцки произход и означава „светла като слънце, сияйна“. Константин пък значи „постоянен“, идва от латински. \r\nВенцеслав ИЛЧЕВ", "date": "2019.05.21", "title": "Кюстендил: Повече от 460 жителки на общината носят името Елена"}
{"url": "http://www.focus-news.net/news/2019/05/21/2660620/haskovo-rayonna-prokuratura-svilengrad-nablyudava-barzo-proizvodstvo-za-nanesena-leka-telesna-povreda-na-mitnicheski-sluzhitel.html", "text": "Районна прокуратура - Свиленград наблюдава бързо производство за това, че на 19 май 2019 г., на ГКПП Капитан Андреево, 52-годишен мъж с инициали Б.Г., български гражданин, причинил на митнически служител, при и по повод изпълнение на служебните му задължения, лека телесна повреда, изразяваща се в причинено страдание без разстройство на здравето. Това съобщиха от пресцентъра на  Апелативна прокуратура - Пловдив .  \r\nДо момента е установено, че на 19 май 2019 г., 52-годишният Б.Г. влязъл пеша от Република Турция в Република България. На ГКПП - Капитан Андреево първоначално преминал през паспортен контрол, след което се опитал да избегне митническа проверка и да напусне пункта. Той бил спрян от митнически служител, който поискал да извърши проверка. 52-годишният  мъж започнал да го обижда и го ударил два пъти в областта на главата.  Впоследствие е извършена проверка на Б.Г. и у него са били открити акцизни стоки без бандерол – 47 кутии цигари, облепени около краката му. На пострадалия служител е издаден медицински документ за причинена лека телесна повреда. Б.Г. е бил задържан за срок от 24 часа по Закона за МВР. Под ръководството на Районна прокуратура - Свиленград се извършват активни действия по разследването, като предстои Б.Г. да бъде привлечен като обвиняем.", "date": "2019.05.21", "title": "Хасково: Районна прокуратура - Свиленград наблюдава бързо производство за нанесена лека телесна повреда на митнически служител"}
{"url": "http://www.focus-news.net/news/2019/05/21/2660621/kathimerini-gartsiya-gartsiya-izvarshi-parviya-polet-na-svoy-iztrebitel-nad-makedoniya.html", "text": "Във вторник Гърция извърши първия полет на свой изтребител над Македония, в мисия, изпълнена от F-16 от Тактическото бойно крило 110 на гръцките военновъздушни сили (ВВС), базирано в Лариса, предава електронното издание на вестник  Kathimerini . \r\nЦелта на мисията да се засече дали има радарите обхващат цялото въздушно пространство на страната и да се провери съвместимостта на системите за разузнаване. \r\nНаблюдението на въздушното пространство на Северна Македония е част от споразумението за името между Атина и Скопие миналото лято и е част от политиката на НАТО през последните 12 години. \r\nГърция вече осъществява наблюдение над Черна гора и Албания. \r\nПревод и редакция:", "date": "2019.05.21", "title": "Kathimerini (Гърция): Гърция извърши първия полет на свой изтребител над Македония"}
{"url": "http://www.focus-news.net/news/2019/05/21/2660612/blagoevgrad-2-595-zrelostnitsi-ot-oblastta-sa-se-yavili-na-maturata-po-balgarski-ezik.html", "text": "2 595 зрелостници са се явили на матурата по български език в Благоевградска област. Това каза за  Радио „Фокус“ - Пирин  Методи Попов, началник на отдел „Инспектиране и организационно-методическа дейност“ към Регионално управление по образованието - Благоевград. Той уточни, че 2 663 зрелостници са били допуснати до изпита, като има 68 неявили се. По думите му изпитът е протекъл нормално, без проблеми. Попов подчерта, че има само една анулирана работа на ученик, който е използвал мобилно устройство по време на изпита, като той е от харесвано и предпочитано училище. \r\nНатали СТЕФАНОВА", "date": "2019.05.21", "title": "Благоевград: 2 595 зрелостници от областта са се явили на матурата по български език"}
{"url": "http://www.focus-news.net/news/2019/05/21/2660623/api-vremenno-e-ogranicheno-dvizhenieto-po-pat-i-1-montana-botevgrad-v-rayona-na-okolovrastniya-pat-na-vratsa-poradi-patnotransportno-proizshestvie.html", "text": "Временно е ограничено движението по път I-1 Монтана - Ботевград в района на околовръстния път на гр. Враца поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите могат да използват стария път през гр. Враца като обходен маршрут.", "date": "2019.05.21", "title": "АПИ: Временно е ограничено движението по път I-1 Монтана - Ботевград в района на околовръстния път на Враца поради пътнотранспортно произшествие"}
{"url": "http://www.focus-news.net/news/2019/05/21/2660614/unian-zelenski-se-dogovori-za-razpuskane-na-radata-s-liderite-na-fraktsiite-predsrochni-izbori-na-21-ili-28-yuli.html", "text": "Президентът на Украйна Владимир Зеленски се договори с лидерите на фракциите във Върховната Рада за разпускане на парламента и провеждане на предсрочни избори, предава агенция  УНИАН . \r\nТова заяви на брифинг председателят на Радикалната партия Олег Ляшко, като отбеляза, че указът за разпускане на парламента трябва да бъде обнародван в сряда или до края на седмицата. Той посочи ориентировъчно, че предсрочния парламентарен вот ще се състои на 21 юли. \r\nПо думите на първия заместник-председател на Върховната Рада Ирина Геращенко, изборите ще се проведат или на 21, или на 28 юли. Тя отбеляза, че държавният глава се е обърнал към парламента с молба да се проведе извънредно заседание на парламента, за да бъдат приети изменения в избирателното законодателство. \r\nПревод и редакция:", "date": "2019.05.21", "title": "УНИАН: Зеленски се договори за разпускане на Радата с лидерите на фракциите: предсрочни избори на 21 или 28 юли"}
{"url": "http://www.focus-news.net/news/2019/05/21/2660626/evropeyski-izbori-2019-evropeyskata-mrezha-na-zhenite-lideri-podkrepi-vodacha-na-listata-na-gerb-i-sds-mariya-gabriel.html", "text": "Европейската мрежа на жените лидери, която включва над 300 жени на високо ниво в частни, обществени и академични области от 24 европейски държави изпрати официално писмо за подкрепа до водача на листата на ГЕРБ и СДС за изборите за членове на Европейския парламент и настоящ комисар по цифровата икономика и общество Мария Габриел. Това съобщиха от  пресцентъра на ПП ГЕРБ. \r\n\"Благодарение на различните инициативи, които сте предприели, като например европейските жени в цифровата мрежа, Вие поставяте в центъра на вниманието предприемаческия потенциал на жените като мениджъри, учени, предприемачи на високо равнище и в стартиращите предприятия\", се посочва в писмото за подкрепа. \r\nЕвропейската мрежа на жените лидери включва дами от различни националности на високи мениджърски позиции в мощни европейски и световни компании като Microsoft, Orange, Lenovo, FIPRA и др. Сред членовете на организацията са още мениджъри на ключови позиции в европейските институции. \r\nЦелият текст на писмото гласи: Уважаема госпожо Комисар,  \r\nЗа мен е удоволствие да се обърна към Вас с това писмо за подкрепа и признание за работата Ви в полза на жените в цифровия, технологичния, аудио-визуалния и бизнес сектора.  \r\nЗа нас е чест да работим заедно с Вас, по-специално по повод на 4-тото издание на програмата Women Talent Pool, за което любезно приехте да се проведе под Вашия патронаж. За нас беше радост да Ви приветстваме на официалното откриване на програмата на 15 март 2018г. в Париж и искрено вярваме, че участието Ви в нашите дейности изпрати силен сигнал за насърчаване на всички жени лидери в нашата мрежа.  \r\nБихме искали също така да Ви благодарим за многото конкретни и положителни стъпки след встъпването Ви в длъжност и за стратегията за жени в областта на цифровите технологии, като се започне с кампанията „No Women No Panel European\", към която се присъединихме още в самото начало. Всъщност това е едно от най-големите ни постижения в посока промотиране на ценния принос на жените в широк спектър от области, включително тези, които традиционно се считат за запазени за мъжете.  \r\nПрез 2018 г., благодарение на Вашата кампания Women in Digital scoreboard, за първи път в Европа беше дадена яснота относно трудностите и по-доброто разбиране на основните проблеми за пълното включване на жените в сектора и необходимостта от действия. Заедно с Вас ние сме твърдо убедени, че висшите ръководители трябва да се ангажират в пълна степен да обърнат ситуацията, защото чрез лидерската им позиция ние можем да постигнем истинска промяна в предприемаческата култура. С оглед на това за нас беше чест да подкрепим Декларацията на изпълнителните директори за един по-приобщаващ европейски цифров сектор, изготвен по Ваша инициатива, който се радваме, че подписахме по време на конференцията Digital4Her, проведена през юни 2018 г. Както споменахте по време на церемонията по подписването на декларацията, не можем да си позволим да подминем таланта и приноса на жените.  \r\nБлагодарение на различните инициативи, които сте предприели, като например европейските жени в цифровата мрежа, Вие поставяте в центъра на вниманието предприемаческия потенциал на жените като мениджъри, учени, предприемачи на високо равнище и в стартиращите предприятия.  \r\nГоспожо Габриел, искрено се надяваме, че всички инициативи, които сте предложили с участието на жените в стратегията за цифровите технологии, ще продължат по време на следващия мандат на Европейската комисия.  \r\nС уважение,  \r\nThima Samman", "date": "2019.05.21", "title": "Европейски избори 2019: Европейската мрежа на жените лидери подкрепи водача на листата на ГЕРБ и СДС Мария Габриел"}
{"url": "http://www.focus-news.net/news/2019/05/21/2660625/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-pernik-targovishte-sofiya-veliko-tarnovo-razgrad-i-blagoevgrad.html", "text": "На 22 май 2019 г. кандидатите за евродепутати от листата на \"БСП за България\" ще посетят областите Перник, Търговище, София, Велико Търново, Разград и Благоевград Перник   \r\nВ 10.00 часа в град Перник в кв. \"Батановци\" Румен Гечев ще се срещне с учители.  Търговище \r\nВ 11.00 часа в град Омуртаг в залата на общината Сергей Станишев ще се срещне с обществеността. След това той ще проведе среща с жители на с. Камбурово в 12.30 часа пред партийния съвет. В 14.00 часа в гр. Попово в Културният дом Станишев ще се срещне с гражданите на града. В 16.30 часа в Областният съвет на БСП в Търговище той ще даде пресконференция. В 17.00 часа в залата на читалището в Търговище Сергей Станишев ще проведе среща с обществеността. София – град \r\nВ 11.00 часа Деница Златева ще се срещне с управителния съвет на асоциацията на рециклиращата индустрия АРИ във фирма „Екометал Инжинеринг” \r\nВ 18.00 часа в ресторант „Форум” в НДК Елена Йончева, Петър Витанов, Мариела Модева и Румен Гечев ще се срещнат с културни дейци по повод 24 май. \r\nВ 18.30 часа в зала „Витоша” в Интер Експо Център Петър Витанов, Цветелина Пенкова и Момчил Неков ще проведат среща с младежта. Велико Търново \r\nВ 10.00 часа в Горна Оряховица Велизар Енчев ще проведе среща с офицери от запаса, а от 11.00 часа в Златарица той ще проведе среща с жители. \r\nВ 19.30 часа в град Павликени в големия салон на читалището Крум Дончев ще се срещне с граждани и ще присъства на концерт. Разград \r\nВ 11.00 часа в град Исперих Иво Христов и Иван Кръстев ще се срещнат с обществеността. В 14.00 часа в град Кубрат двамата ще се срещнат с граждани в клуба на БСП. В 17.30 часа Христов и Кръстев ще се срещнат с граждани в ХГ \"Проф. Илия Петров\". София – област \r\nВ 10.30 часа в с. Брусен Димитър Данчев ще проведе среща с жители в пенсионерския клуб. В 12.00 часа в с. Лопян той ще се срещне с жители в Клуба на пенсионера. В 14.00 часа в с. Ямина Данчев ще се срещне с жители в пенсионерския клуб. В 16.00 часа в Рибарица той ще посети Клуб на пенсионера. В 17.30 часа в Етрополе Димитър Данчев ще посети училище „Тодор Пеев”. В 19.00 часа в комплекс Кредо в с. Трудовец Димитър Данчев ще уважи честването на 100 години от основаването на партийна организация в селото. Благоевград \r\nВ 16.00 часа в град Благоевград на ул. \"Даме Груев\" 25 Валери Жаблянов ще се срещне с  интелектуалци и хора от сферата на образованието. В 18.00 часа в Градския парк срещу общежитията на Американски университет Деница Златева и Валери Жаблянов ще присъстват на празничен концерт.", "date": "2019.05.21", "title": "Европейски избори 2019: Кандидатите за евродепутати от \"БСП за България\" ще посетят областите Перник, Търговище, София, Велико Търново, Разград и Благоевград"}
{"url": "http://www.focus-news.net/news/2019/05/21/2660627/evropeyski-izbori-2019-plovdiv-333-300-sa-byuletinite-za-evrovota-v-grada-i-317-600-v-oblastta.html", "text": "333 300 са бюлетините за евровота за 16-ти избирателен район – Пловдив град, 317 600 са за 17-ти избирателен район – област Пловдив. Това съобщиха за  Радио „Фокус“ - Пловдив  от Областната администрация. Днес те бяха доставени и разтоварени в Областната администрация в Пловдив под наблюдението на областния управител Здравко Димитров. \r\nДо изборния ден на 26 май бюлетините ще се съхраняват в определени от областния управител помещения, запечатани с ленти, които са подписани от всички членове на РИК, до предаването им на общинските администрации в областта. \r\nДейностите по охрана при съхранението се извършват от органите на МВР. \r\nЦветана ТОНЧЕВА", "date": "2019.05.21", "title": "Европейски избори 2019: Пловдив: 333 300 са бюлетините за евровота в града и 317 600 – в областта"}
{"url": "http://www.focus-news.net/news/2019/05/21/2660618/hashim-tachi-byah-shokiran-ot-lipsata-na-koordinatsiya-mezhdu-evropeyskite-lideri-i-sasht-v-berlin.html", "text": "Президентът на Косово Хашим Тачи заяви, че е бил шокиран от липсата на координация между европейските лидери и САЩ на срещата на върха за Западните Балкани в Берлин относно плана за диалога Белград-Прищина, предава държавната  „Радио и телевизия Косово“ (RTK) . \r\nПо неговите думи, кризите на Балканите и конкретно косовският въпрос, не могат да бъдат разрешени без участието на Вашингтон. \r\nПомолен да коментира забележките на бившия главен преговарящ с Белград от страна на Косово Едита Тахири, че идеята за корекция на границите е погребана в Берлин, държавният глава заяви, че „всички, които коментират срещата на върха в Берлин, нямат абсолютно никаква информация за това, какво бе обсъждано там“. \r\nПревод и редакция:", "date": "2019.05.21", "title": "Хашим Тачи: Бях шокиран от липсата на координация между европейските лидери и САЩ в Берлин"}
{"url": "http://www.focus-news.net/news/2019/05/21/2660631/yambol-odobren-e-proekt-na-obshtinata-za-patronazhna-grizha-za-vazrastni-i-hora-s-uvrezhdaniya.html", "text": "Със Заповед на зам.-министъра на Министерството на труда и социалната политика е одобрено проектното предложение на Община Ямбол по процедура на директно предоставяне на безвъзмездна финансова помощ BG05M9ОP001-2.040 „Патронажна грижа за възрастни хора и лица с увреждания - Компонент 2”, финансирана по Оперативна програма „Развитие на човешките ресурси“ 2014-2020. Това съобщиха от  Общината . \r\nОбщата цел на проекта е подобряване качеството на живот и възможностите за социално включване на хората с увреждания и възрастни лица, чрез осигуряване на мрежа от услуги в домашна среда и изграждане на подходящ капацитет за предоставянето им. Друга приоритет при изпълнението е да се изгради модел за патронажни грижи за възрастни хора и лица с увреждания, вкл. с хронични заболявания и трайни увреждания, с цел осигуряване на почасови мобилни интегрирани здравно-социални услуги в техните домове.  \r\nБроят на потребителите, които ще се обхванат в проекта е 100 лица. За целта ще бъдат назначени до 30 специалисти, предоставящи здравно-социални услуги, в т.ч. психолог, медицински сестри, фелдшери, рехабилитатори, шофьори, санитари, като броят им ще бъде конкретизиран след изготвянето на индивидуалните медико-социални оценки на кандидат-потребителите.  \r\nДопустимите целеви групи са: възрастни хора над 65 г. с ограничения или в невъзможност за самообслужване, както и хора с увреждания и техните семейства. \r\nДейностите по проекта включват предоставяне на почасови мобилни интегрирани здравно-социални услуги за нуждаещи се лица с увреждания и възрастни хора, предоставяне на психологическа подкрепа и консултиране. Ще бъде извършено обучение на персонала, също така закупуване на транспортно средство за извършване на мобилните услуги и др.                                 \r\nПродължителност на проекта е 16 месеца, като предоставянето на услугите ще бъде за период от 12 месеца. Одобрената безвъзмездна финансова помощ по проекта е в размер на 274 244 лева. Не се изисква съфинансиране от страна на бенефициентите и безвъзмездната финансова помощ ще покрие до 100% от общо допустимите разходи по проекта.", "date": "2019.05.21", "title": "Ямбол: Одобрен е проект на общината за патронажна грижа за възрастни и хора с увреждания"}
{"url": "http://www.focus-news.net/news/2019/05/21/2660632/inzh-valentin-zlatinski-inspektsiya-po-truda-kyustendil-strog-kontrol-shte-se-osashtestvyava-otnosno-naemaneto-na-rabota-na-nepalnoletni-litsa-prez-letniya-sezon.html", "text": "Строг контрол ще се осъществява относно наемането на работа на непълнолетни лица през летния сезон. Това съобщи пред журналисти инж. Валентин Златински, директор на Областна дирекция „Инспекция по труда” – Кюстендил, предаде репортер на  Радио „Фокус” – Кюстендил . „При нас основно тези лица се наемат като сервитьори и бармани. Напомням, че трябва да се иска разрешение от Инспекцията по труда. На сайта на инспекцията са качени необходимите документи, техният брой е намален, не е толкова сложно да се попълнят тези документи”, каза Валентин Златински. Миналата година са подадени 66 искания. Направени са два отказа за наемане на непълнолетни лица в пътното строителство. Повечето лица са наети като бармани и сервитьори. „Инспекцията по труда извършва проверка на място, запознава се с условията за работа на непълнолетното лице и се произнася”, каза Валентин Златински. По думите му експлоатацията на детски труд без разрешение е престъпление. В този случай се подава сигнал до Прокуратурата и се завежда съответното производство. \r\nВенцеслав ИЛЧЕВ", "date": "2019.05.21", "title": "Инж. Валентин Златински, „Инспекция по труда” – Кюстендил: Строг контрол ще се осъществява относно наемането на работа на непълнолетни лица през летния сезон"}
{"url": "http://www.focus-news.net/news/2019/05/21/2660633/dobrich-okrazhnata-prokuratura-predade-na-sad-sin-ubil-mayka-si-po-osobeno-machitelen-nachin.html", "text": "50-годишният Гюрсел Т. ще застане на подсъдимата скамейка в Добричкия окръжен съд, след като Окръжната прокуратура в Добрич го предаде на съд за убийство на родната му майка, извършено на 5 декември 2017 г. по особено мъчителен начин и с особена жестокост. Това съобщиха от пресцентъра на  Апелативна прокуратура- Варна . Подсъдимият живеел с майка си в едно домакинство в добричко село. Злоупотребявал с алкохол често и винаги в такива случаи упражнявал физическо насилие над майка си. Заради осъществяваното домашно насилие над 72-годишната жена Гюрсел бил предупреждаван от полицията с протокол. Вечерта на убийството на 4 срещу 5 декември 2017 г. подсъдимият отново злоупотребил с алкохол. Нанесъл побой на майка си, като я бил с ритници, юмруци, а след това и с цепеница и метален ръжен. По тялото на пребитата жена съдебномедицинската експертиза преброила не по-малко от 20 удара, нанесени със значителна сила и натиск и с наслагване. В ранните часове на 5 декември пребитата 72-годишна жена починала. Предстои делото срещу 50-годишния  Гюрсел Т. да бъде насрочено за разглеждане в съда.", "date": "2019.05.21", "title": "Добрич: Окръжната прокуратура предаде на съд син, убил майка си по особено мъчителен начин"}
{"url": "http://www.focus-news.net/news/2019/05/21/2660635/16-godishno-momche-be-namushkano-s-nozh-v-stolitsata-obzor.html", "text": "На 20 май в 21.37 ч. е подаден сигнал в „Спешна помощ“ за инцидент в локалното платно при хотел „Плиска“ на ъгъла с ул. „Коперник“. Екипът на „Спешна помощ“ пристига на място в 21.41 ч. и установява 16-годишно момче с прободни рани в областта на гръдния кош, което е в тежко състояние. Пострадалият е транспортиран по най-бързия начин в детска противошокова зала на „Пирогов“. По-късно вечерта момчето е оперирано. В болницата състоянието му е стабилизирано и 16-годишният младеж е настанен за лечение и активно наблюдение в детската реанимация на УМБАЛСМ \"Н. И. Пирогов\". \r\nЗа нападението над момчето има задържан заподозрян. Инцидентът е станал след дискотека, в която са се намирали младежи предимно на възраст между 15 и 16 години, като полицията работи с всички, които са присъствали.  \r\nПред журналисти  министърът на вътрешните работи Младен Маринов  уточни, че се изяснява дали причината за инцидента с 16-годишното момче е спор за момиче или за футболни отбори. „Към момента имаме предполагаем извършител, който е задържан, но тъй като е непълнолетен, с него работят колегите от Детска педагогическа стая\", заяви министърът. \"За пореден път виждаме, че има сериозно напрежение и агресия сред подрастващите, при дадена такава ситуация се стига до тежки инциденти“, коментира още Маринов. \r\nДеница КИТАНОВА", "date": "2019.05.21", "title": "16-годишно момче бе намушкано с нож в столицата (ОБЗОР)"}
{"url": "http://www.focus-news.net/news/2019/05/21/2660624/vladimir-zelenski-razpusnah-radata-zaradi-niskoto-doverie-kam-neya-4.html", "text": "Президентът на Украйна Владимир Зеленски разкри, че главният аргумент за разпускане на Върховната Рада е много ниското доверие на украинските граждани към тази институция, предава  ТАСС . \r\nТой заяви това във вторник на среща с ръководството на парламента и лидерите на парламентарни фракции по въпроса за предсрочно прекратяване на пълномощията на VIII състав на Върховната Рада на Украйна и за насрочване на нови парламентарни избори. \r\n„Главният аргумент за разпускане на Върховната Рада е много ниското доверие на гражданите на Украйна към тази институция – 4%. Това е оценка на работата на парламента и най-силният аргумент за прекратяването на пълномощията му. Аз, като гарант на Конституцията, съм длъжен да гарантирам правата на гражданите на Украйна. Юридическото основание за разпускането – от 2016 година не съществува коалиция“, цитира заявлението на Зеленски уебсайтът на президента. \r\nПревод и редакция:", "date": "2019.05.21", "title": "Владимир Зеленски: Разпуснах Радата заради ниското доверие към нея – 4%"}
{"url": "http://www.focus-news.net/news/2019/05/21/2660622/kmetat-na-levski-lyubka-aleksandrova-silno-zasegnati-ot-gradushkata-sa-selata-asenovtsi-malchika-asparuhovo-kozar-belene-i-grad-levski.html", "text": "Силно засегнати от градушката са селата Асеновци, Малчика, Аспарухово, Козар Белене и град Левски. Това каза за  Радио „Фокус“   Любка Александрова, кмет на община Левски във връзка с влошената метеорологична обстановка на територията на общината. По думите й засегнати са и хиляди декари  земеделска земя. Кметът на Левски уточни, че от днес вече се подават заявления за оценка на щетите след градушката. \"Заявленията са необходими, за да сме на ясно за реалните загуби, които ще претърпят нашите земеделски производители.  Изключително поразени са и градините на хората в населените места“, допълни Любка Александрова. По думите й няма силно увредени къщи, цигли, настилки, но щетите, нанесени на икономиката, много дълго време ще бъдат преодолявани.  \r\nВиолета КРЪСТЕВА", "date": "2019.05.21", "title": "Кметът на Левски Любка Александрова: Силно засегнати от градушката са селата Асеновци, Малчика, Аспарухово, Козар Белене и град Левски"}
{"url": "http://www.focus-news.net/news/2019/05/21/2660637/evropeyski-izbori-2019-kandidatat-za-evrodeputat-mladen-shishkov-gerb-sas-silna-ikonomika-stabilnost-v-darzhavata-i-pravitelstvo-na-boyko-borisov-pensiite-shte-rastat.html", "text": "Кандидатът за евродепутат Младен Шишков се срещна с пенсионери в Болярино и в Белозем, съобщиха от пресцентъра на  ПП ГЕРБ . На неформалните срещи той обясни как се формират пенсиите  в България и каква е връзката между тях и европейските фондове и инвестициите в държавата. По думите му според данните на социалното министерство за първи път от доста години пенсионерите ще могат да се надяват на по-голяма индексация на парите си от обичайните 2-3%. Според разчетите осъвременяването през 2019 година ще бъде с около 5.7%. Всичко това по думите на Младен Шишков е благодарение на ускорения икономически растеж и политическата стабилност в страната, благодарение на управлението на правителството на Бойко Борисов. Всичко това е и предпоставка за привличането на повече чужди инвестиции, които водят до по-високи заплати, а от тук и до по-високи пенсии, обясни Шишков. \r\nТой уточни, че ако не беше Европейският съюз, всичко, което се случи в община Раковски, нямаше да бъде възможно. Европейската солидарност чрез европейските фондове е причината за новия облик на общината – нови пътища, детски градини, санирани училища, паркове, места за отдих и спорт. \r\nВ тази връзка кметът на Раковски Павел Гуджеров допълни, че над 900 хиляди лева ще се инвестират в улиците в Белозем до края на годината. На тези думи пенсионерите  отговориха, че дори само по 4 улици на година да се правят пак  ще е добре, защото до момента не е имало подобно ударно асфалтиране в селото и похвалиха служителите от Общинското предприятие, които работели бързо и добре. \r\nМладен Шишков уточни, че за да продължи подкрепата за България  от страна на ЕС  и реализирането и на други инфраструктурни проекти, е нужна убедителна победа на ГЕРБ на изборите на 26 май. Само по този начин гласът на България ще се чува, коментира Шишков.", "date": "2019.05.21", "title": "Европейски избори 2019: Кандидатът за евродепутат Младен Шишков, ГЕРБ: Със силна икономика, стабилност в държавата и правителство на Бойко Борисов - пенсиите ще растат"}
{"url": "http://www.focus-news.net/news/2019/05/21/2660634/smolyan-selo-turyan-posreshta-praznika-na-svetite-ravnoapostolni-konstantin-i-elena-s-vazstanoven-paraklis-nosesht-imenata-na-svetiite.html", "text": "Добродетел е в Родопите да изградиш параклис на трудно достъпно място. На връх, на който се срещат ветровете и планината да бъде под нозете ти. На такова място е изграден параклисът \"Св. св. Константин и Елена\" над Турян. Това съобщиха от пресцентъра на  Общината . Преданието разказва, че на това място е имало стар параклис, разрушен и опожарен през 1886 г.  \r\n120 години по-късно през 2006 г. от благочестиви християни са поставени основите на новия параклис, който е довършен и осветен през 2008 г.  \r\nПо повод днешния празник на Светите равноапостолни Константин и царица Елена, свещеник Георги Атанасов отслужи молебен и водосвет в параклиса за здраве и благоденствие. След това беше осветен и раздаден курбан.", "date": "2019.05.21", "title": "Смолян: Село Турян посреща празника на светите равноапостолни Константин и Елена с възстановен параклис, носещ имената на светиите"}
{"url": "http://www.focus-news.net/news/2019/05/21/2660628/kyustendil-inspektsiyata-po-truda-shte-izvarshva-proverki-po-vreme-na-chereshovata-kampaniya-v-grada.html", "text": "Инспекцията по труда ще извършва проверки по време на черешовата кампания в Кюстендил. Това съобщи пред журналисти инж. Валентин Златински, директор на Областна дирекция „Инспекция по труда” – Кюстендил, предаде репортер на  Радио „Фокус” – Кюстендил . „Напомням на земеделските стопани, че стартира активната черешова кампания. Не е имало слани, няма индикации черешите да са унищожени, очаква се да има реколта. Напомням, че земеделските стопани трябва да ползват работна ръка с подписани трудови договори. В системата на Изпълнителна агенция Главна инспекция по труда, е предоставена възможността да се заявяват бланки за еднодневни трудови договори, които са за осем или за четири часа. В софтуера е заложен калкулатор, който изчислява сумите за осигурителни вноски и данък общ доход, които са за сметка на осигуреното лице, както и нетното възнаграждение, което трябва да му бъде изплатено”, каза Валентин Златински. По думите му има възможност заявяването на бланките да става и на място в Инспекцията по труда, а земеделските стопани имат доста широк кръг от възможности за сключване на писмен трудов договор с хората, които прибират реколтата от череши. По време на миналогодишната черешова кампания са заявени около 2 300 еднодневни трудови договора. За цялата година техният брой е бил 3154. Трудовите договори ще проверяват не само трудовите правоотношения, но и безопасните условия на труд. Санкцията за липсата на трудов договор е между 1 500 лв. и 15 000 лева. \r\nВенцеслав ИЛЧЕВ", "date": "2019.05.21", "title": "Кюстендил: Инспекцията по труда ще извършва проверки по време на черешовата кампания в града"}
{"url": "http://www.focus-news.net/news/2019/05/21/2660638/evropeyski-izbori-2019-angel-dzhambazki-vmro-nyama-da-nosim-otgovornost-za-chuzhdi-greshki-i-da-se-prevrashtame-v-depo-za-emigranti.html", "text": "България никога не е била колониална държава и ние няма да носим отговорност за чужди грешки. Няма да позволим страната ни да се превърне в депо за нелегални емигранти. Това каза във Велико Търново водачът на листата на ВМРО – Българско национално движение Ангел Джамбазки, предаде репортер на  Радио „Фокус“ – Велико Търново . Джамбазки е в града, за да се срещне със студенти и преподаватели от ВТУ „Св. св. Кирил и Методий“, с които вече е работил за създаване на български културен институт. Пред журналисти Джамбазки коментира, че предстоящите избори са важни, защото решенията, които взема Европейският парламент, пряко засягат българските граждани. „Там ще бъде обсъждана новата многогодишна финансова рамка, която засяга общата селскостопанска политика. Това е важно заради родните земеделци. Заради безобразните преговори в миналото субсидиите в България са много по-ниски отколкото са в други европейски държави, което прави нашите производители неконкурентноспособни. Пряко ни засяга и двойният стандарт при храните – в България се продава едно, а в другите държави - много по-качествена стока от същата марка. Това означава, че някой гледа на нас като на хора втора тъка. Европейският парламент взима решения, които засягат например миграцията. Никой не би искал България да се превърне в депо за нелегални емигранти или в квота за разпределяне на такива. Ние не сме били колониална държава и няма да носим отговорност за чужди грешки“, заяви кандидатът за евродепутат. Той допълни, че част от документите, които днес тревожат българското общество като Стратегията за отглеждане на детето, отново са свързани с Европейския парламент и родните ни представители там трябва да работят в защита интереса на народа. \r\nЛуиза ТРАНЧЕВА", "date": "2019.05.21", "title": "Европейски избори 2019: Ангел Джамбазки, ВМРО: Няма да носим отговорност за чужди грешки и да се превръщаме в депо за емигранти"}
{"url": "http://www.focus-news.net/news/2019/05/21/2660639/veliko-tarnovo-ofitsialno-e-otvorena-sistemata-za-elektronen-priem-na-detsa-v-parvi-klas-za-uchilishtata-ot-svishtov.html", "text": "В 11.00 часа днес се активира системата за електронен прием в първи клас за училищата от град Свищов. Това съобщиха от пресцентъра на  Общината . \r\nВходът към системата е чрез сайта на местната администрация  –  www.svishtov.bg с избор на активен банер – „Прием първи клас“. \r\nСистемата ще бъде отворена за регистриране/редактиране/отказване на заявления за участие в първо класиране до 23.59 часа на 31 май.", "date": "2019.05.21", "title": "Велико Търново: Официално е отворена системата за електронен прием на деца в първи клас за училищата от Свищов"}
{"url": "http://www.focus-news.net/news/2019/05/21/2660629/ria-novosti-v-ukrayna-razsledvat-poroshenko-za-darzhavna-izmyana.html", "text": "Държавното бюро за разследвания (ДБР) на Украйна започна проверка за възможна държавна измяна, извършена от бившия президент на страната Петро Порошенко, съобщи във „Фейсбук“ първият заместник-директор на службата Олга Варченко, предава  РИА Новости . \r\nКакто уточняват от ГБР, става дума за събитията от 25 ноември 2018 година, когато кораби от украинските военноморски сили (ВМС) се опитаха да преминат от Черно в Азовско море през Керченския пролив. \r\nЗаявлението е подадено от бившия заместник-ръководител на администрацията на бившия президент на Украйна Виктор Янукович Андрей Портнов. По неговите думи, докато е бил на поста държавен глава, Порошенко е извършил държавна измяна, когато се е опитал да въведе военно положение в страната, за което е пожертвал украински моряци и ги е пратил в Керченския пролив. \r\nПревод и редакция:", "date": "2019.05.21", "title": "РИА Новости: В Украйна разследват Порошенко за държавна измяна"}
{"url": "http://www.focus-news.net/news/2019/05/21/2660642/evropeyski-izbori-2019-sliven-v-81-sektsii-na-teritoriyata-na-oblastta-shte-ima-vazmozhnost-za-mashinno-glasuvane.html", "text": "181 ще са избирателните секции, в които жителите на Община Сливен ще могат да упражнят правото си на глас в изборите за европейски парламент. Това сочи справка на  Радио „Фокус“ – Сливен  в отдела, посветен на Евровота на сайта на Община Сливен. \r\nОт тях 126  са  в град Сливен и 55 за населените места. От всичките 181 избирателни секции, 40 са с до 500 избиратели, 12 са с до 200 избиратели. Останалите са с над 500 избиратели. Подвижна избирателна секция ще бъде сформирана  в Областната болница  евентуално в Сливенския женски затвор. В 12 от секционните избирателни комисии членовете ще бъдат 5, в 40 СИК-а ще има по 7 членове, за всички останали секции, ще бъдат назначени 9 членове. \r\nС решението на РИК във всяка СИК ще бъдат назначени включително председател, заместник-председател и секретар. Ръководният състав на ГЕРБ и БСП се състои от по 181 души. 76 са на ОП, 71 на ДПС и 34 на „ВОЛЯ“. Решението на РИК гласи още, че в една секционна избирателна комисия не може председател, заместник-председател и секретар да бъдат от една политическа сила. Изборните бюлетини са 197 000. В 81 секции на територията на област Сливен ще има възможност за машинно гласуване, като 52 от тях са в община Сливен, 16 – Нова Загора, 6 – Котел и 7 – Твърдица. В събота, 18 май, председателите на секционните избирателни комисии бяха в РИК на обучение за машинното гласуване.", "date": "2019.05.21", "title": "Европейски избори 2019: Сливен: В 81 секции на територията на областта ще има възможност за машинно гласуване"}
{"url": "http://www.focus-news.net/news/2019/05/21/2660630/lyubka-aleksandrova-kmet-na-obshtina-levski-dnes-priklyuchvat-komisiite-za-otsenka-na-shtetite-ot-gradushkata-v-selo-balgarene.html", "text": "Днес приключват комисиите за оценка на щетите от градушката  в с. Българене,. Това каза за  Радио „Фокус“   Любка Александрова, кмет на Община Левски. ,,Огледите не са спирали. Разговарях с ръководителя  на областната земеделска дирекция. От утре ще има комисии, които ще оценяват  и щетите в землищата“, каза Любка Александрова. По думите ѝ в момента се разчистват улиците там, където има нанос на кал и паднали дървета. ,,Заедно с градушката бурята вчера изкорени и изпочупи доста дървета и в Асеновци и наводни главната улица в Малчика“, каза още Любка Александрова.   \r\nВиолета КРЪСТЕВА", "date": "2019.05.21", "title": "Любка Александрова, кмет на Община Левски: Днес приключват комисиите за оценка на щетите от градушката в село Българене"}
{"url": "http://www.focus-news.net/news/2019/05/21/2660643/kyustendil-raboteshtite-v-stroitelniya-sektor-chesto-ne-polzvat-predostavenite-im-sredstva-za-zashtita-i-bezopasnost.html", "text": "Работещите в строителния сектор често не ползват предоставените им средства за защита и безопасност. Това съобщи пред журналисти инж. Валентин Златински, директор на Областна дирекция „Инспекция по труда” – Кюстендил, предаде репортер на  Радио „Фокус” – Кюстендил . Според инж. Златински през изминалите седмици са правени проверки в строителството. Само за един ден са направени проверки в Кюстендил и Дупница. Установени са нарушения, съставени са и актове. „Установяваме, че по отношение на спазването на безопасни условия на труд, искам да обърна внимание на самите работници и да ползват средствата, предоставени от работодателите им. Има тенденция предпазните средства да не се ползват”, каза инж. Златински. По думите му в този случай наказанието е за работника или за длъжностното лице, което не е проследила дали изискванията се спазват. Наказанието за работника е глоба от 50 лв. до 300 лева. „Тази година нямаме драстични случаи относно неизплащането на трудови възнаграждения. Имахме случай с цех в Кочериново. Там дадохме предписания, написахме съответните актове, издадени са и наказателните постановления. Това беше в края на миналата година и е единственият случай”, каза Валентин Златински. \r\nВенцеслав ИЛЧЕВ", "date": "2019.05.21", "title": "Кюстендил: Работещите в строителния сектор често не ползват предоставените им средства за защита и безопасност"}
{"url": "http://www.focus-news.net/news/2019/05/21/2660640/ek-komisiyata-privetstva-okonchatelnoto-priemane-ot-saveta-na-novi-pravila-za-plastmasovite-izdeliya-za-ednokratna-upotreba.html", "text": "Съветът на Европейския съюз прие амбициозните мерки, предложени от Комисията за борба с морските отпадъци, произхождащи от 10-те пластмасови продукта за еднократна употреба, които най-често се срещат по европейските плажове, както и изоставени риболовни уреди и разградими при окисляване пластмаси, се казва в  прессъобщение на ЕК . \r\nПравилата за пластмасовите изделия за еднократна употреба и риболовните уреди предвиждат да се прилагат различни мерки по отношение на различните продукти и поставят ЕС начело на глобалната борба с морските отпадъци. Когато има леснодостъпни алтернативи на приемливи цени, пластмасовите изделия за еднократна употреба — например прибори за хранене, чинии или сламки — ще бъдат елиминирани от пазара. За други продукти целта е да се ограничи тяхната употреба чрез намаляване на потреблението им на национално равнище, да се въведат изисквания за проектирането и етикетирането, както и задължения производителите да управляват отпадъците и да почистват околната среда.  \r\nНовите правила са пропорционални и така приспособени, че да се постигнат възможно най-добри резултати.  \r\nСлед днешното решение на Съвета актът ще бъде публикуван в Официален вестник на Европейския съюз. Директивата ще влезе в сила 20 дни след публикуването. Държавите членки ще разполагат с две години, за да транспонират законодателството в националното си право.  \r\nПовече информация ще намерите в прикачения файл.", "date": "2019.05.21", "title": "ЕК: Комисията приветства окончателното приемане от Съвета на нови правила за пластмасовите изделия за еднократна употреба"}
{"url": "http://www.focus-news.net/news/2019/05/21/2660645/evropeyski-izbori-2019-vmro-organizira-initsiativata-razvey-balgarskoto-zname-na-24-i-may.html", "text": "По повод 24 май – Ден на светите братя Кирил и Методий и празник на българската писменост и култура ВМРО продължава кампанията си „Развей българския флаг“, съобщиха от  пресцентъра на партията .  От ВМРО призовават гражданите да поставят национален трикольор на фасадата на дома си на 24 май, да направят снимка и да я изпратят по електронна поща – pm@vmro.bg, заедно с две имена и телефон за връзка. Българите, които се включат в патриотичното начинание, ще получат подарък – книга. \r\nНие като българи трябва да почитаме, помним и да се гордеем с факта, че сме дали „на вси славяни писмо да четат“. Нека в празничния ден на българските букви сложим националния флаг, за да отбележим значимостта към датата. Ние, българите, сме в основата на европейската цивилизация и трябва да сме горди с делото на своите просветители, заявяват организаторите на кампанията.", "date": "2019.05.21", "title": "Европейски избори 2019: ВМРО организира инициативата „Развей българското знаме на 24-и май“"}
{"url": "http://www.focus-news.net/news/2019/05/21/2660644/shumen-zrelostnitsi-ot-13-uchilishta-shte-badat-nagradeni-ot-kmeta-na-grada-lyubomir-hristov.html", "text": "Първенците на випуск 2019 в Шумен ще бъда наградени на специална церемония на Паметник „Създатели на българската държава“, предаде репортер на  Радио „Фокус“ - Шумен . На брифинг Найден Косев, заместник-кмет по образование и култура в Община Шумен съобщи, че зрелостници от 13 училища ще бъдат наградени от кмета на града Любомир Христов. Церемонията, която се провежда за втори път на Паметника „Създатели на българската държава“, ще се състои от 17.00 часа на 23 май. Освен близки и приятели на отличниците, са поканени и ръководители на образователни институции, както и шуменската общественост. Осигурени са два автобуса, за извозване на желаещите да присъстват на награждаването. Те ще тръгнат в 16.30 часа от паркинга пред сградата на общината. При неблагоприятни условия церемонията ще се състои в зала 363 на Общината. \r\nИвелина ИВАНОВА", "date": "2019.05.21", "title": "Шумен: Зрелостници от 13 училища ще бъдат наградени от кмета на града Любомир Христов"}
{"url": "http://www.focus-news.net/news/2019/05/21/2660648/sport-levski-priema-tsska.html", "text": "Отборът на Левски приема ЦСКА в мач от 35-ия кръг на Първа лига. Двубоят ще се играе от 18:00 часа на Националния стадион „Васил Левски“. \r\nВъв временното класиране ЦСКА заема второ място с актив от 72 точки, с една по-малко от лидера Лудорец. Левски е трети с 66 точки.  \r\nВ предходния кръг футболистите на Георги Тодоров постигнаха равенство от 1:1 с Лудогорец. В същото време ЦСКА победи Берое с 1:0.", "date": "2019.05.21", "title": "Спорт: Левски приема ЦСКА"}
{"url": "http://www.focus-news.net/news/2019/05/21/2660647/evropeyski-izbori-2019-sliven-292-sa-obrazuvanite-izbiratelni-sektsii-na-teritoriyata-na-oblastta.html", "text": "292 секции са образуваните избирателни секции на територията на област Сливен до момента, като в СИК-овете в Сливен ще работят 1 500 членове, в Нова Загора – 490, в Котел – 234, Твърдица – 157 членове на СИК. Това съобщи пред  Радио „Фокус “ – Сливен  говорителят на РИК - Сливен Стелли Стефанова. Разкрити са секции в Старческия дом, в МБАЛ „Д-р Иван Селимински”, МБАЛ „Хаджи Димитър“. Очаква се да бъдат разкрити такива и във Военна болница, Следствена служба и Женския затвор. По думите ѝ подвижна избирателна секция няма да бъде разкрита, защото няма необходимия минимум от 10 избиратели. Заради намаляване броя на избирателите има закрити 6 секции в областта. По настоящ адрес на територията на област Сливен ще гласуват 1375 избиратели. \r\nИздадено е едно удостоверение за гласуване на друго място и то е на служебно ангажирано лице в РИК. \r\nНа предстоящите избори ще се гласува машинно в 81 секции в областта, като 52 от тях ще са в Сливен , 16 в Нова Загора, 6 в Котел, 7 в Твърдица. \r\n100-годишна баба от с. Желю войвода е най-възрастният гласоподавател в Сливенска област за предстоящите избори за Европейски парламент на 26 май. Заедно с нея още четирима жители на областта, родени през 1920 година ще могат да упражнят правото си на глас. Пет са и най-младите гласоподаватели в региона, двама от тях стават пълнолетни в изборния ден.", "date": "2019.05.21", "title": "Европейски избори 2019: Сливен: 292 са образуваните избирателни секции на територията на областта"}
{"url": "http://www.focus-news.net/news/2019/05/21/2660650/sport-ludogorets-gostuva-na-botev-plovdiv.html", "text": "Отборът на Лудогорец гостува на Ботев (Пловдив) в мач от 35-ия кръг на Първа лига. Двубоят ще се играе от 18:00 часа на стадион „Коматево\". \r\nПо същото време в София ще се играе мачът между Левски и ЦСКА. В зависимост от крайната развръзка на двете срещи, е възможно да има промяна в подреждането във временното класиране. ЦСКА заема второ място с актив от 72 точки, с една по-малко от лидера Лудорец. Левски е трети с 66 точки. Ботев е шести с 50 точки.", "date": "2019.05.21", "title": "Спорт: Лудогорец гостува на Ботев (Пловдив)"}
{"url": "http://www.focus-news.net/news/2019/05/21/2660636/lyubka-aleksandrova-kmet-na-obshtina-levski-veche-e-vidno-che-tryabva-da-se-postroyat-ploshtadki-za-razbivane-na-gradonosni-oblatsi.html", "text": "Вече е видно, че трябва да се построят площадки за разбиване на градоносни облаци. Това каза за  Радио „Фокус“   Любка Александрова, кмет на Община Левски. ,,Работим сериозно, но на практика, след като за трета поредна година община Левски и общините Летница, Свищов и Пордим са толкова сериозно засегнати от градушките, за този регион трябва сериозно да се помисли, а не само да разчитаме на застрахователи и на това до колко може държавата да помага“, каза Любка Александрова. Според нея държавата трябва да се включи с разработване на политики за района. ,,В противен случай се опасявам, че от догодина застрахователите няма да искат да застраховат повече нашите площи и нашите населени меса или ще го правят при непосилно високи застрахователи премии, което ще затрудни хората допълнително“, каза още Любка Александрова. ,,Единственият по-сериозно развит поминък на нашите общини, на който хората разчитат, е земеделието. Ако няма сериозна държавна политика регионът да бъде защитен по някакъв начин, той още повече ще се обезлюди. Отказвайки се да се занимават със земеделие поради случващите се неща, хората ще потърсят препитание в чужбина или някъде другаде“, каза Любка Александрова.  \r\nВиолета КРЪСТЕВА", "date": "2019.05.21", "title": "Любка Александрова, кмет на Община Левски: Вече е видно, че трябва да се построят площадки за разбиване на градоносни облаци"}
{"url": "http://www.focus-news.net/news/2019/05/21/2660652/plovdiv-pozhar-izbuhna-v-chastna-bolnitsa-medlayn.html", "text": "Пожар избухна в частна болница „Медлайн“, предаде репортер на  Радио „Фокус“ - Пловдив . Сигналът е подаден около 15.15 часа. На място са все още два екипа на пожарната и екип на полицията. Предполага се, че пожарът е тръгнал от боклуци, които се намират в подземния паркинг на сградата. \r\nОт пожарната заявиха, че огънят вече е овладян. \r\nЦветана ТОНЧЕВА", "date": "2019.05.21", "title": "Пловдив: Пожар избухна в частна болница „Медлайн“"}
{"url": "http://www.focus-news.net/news/2019/05/21/2660653/ek-es-ustanovyava-parvonachalen-vazdushen-flot-za-borba-s-gorskite-pozhari-po-liniya-na-sistemata-resceu.html", "text": "С цел подготовка за риска от горски пожари през идващото лято Комисията обяви първия флот от противопожарни въздухоплавателни средства по линия на новата система rescEU за справяне с природни бедствия. Засега седем противопожарни самолета и шест вертолета ще бъдат част от флота на rescEU през първоначалния преходен период, като Комисията взаимодейства с участващите държави за добавяне на допълнителни активи през следващите седмици,  се казва в  прессъобщение на ЕК . \r\nПет държави — членки на ЕС, често засягани от горски пожари през последните години, вече предоставиха на разположение свои самолети и вертолети за преходния флот на rescEU за 2019 г. Първоначалните активи са: 2 самолета от Хърватия, 1 самолет от Франция, 2 самолета от Италия, 2 самолета от Испания и 6 вертолета от Швеция.  \r\nВ допълнение към създаването на флот на rescEU Европейската комисия укрепва своя капацитет за мониторинг и координация с цел подготовка за сезона на горските пожари.  \r\nДългосрочната цел е да се увеличат капацитетът и активите, както и да се изгради по-силен резерв на rescEU.", "date": "2019.05.21", "title": "EK: ЕС установява първоначален въздушен флот за борба с горските пожари по линия на системата rescEU"}
{"url": "http://www.focus-news.net/news/2019/05/21/2660641/violeta-ilieva-ruo-burgas-maturite-preminaha-pri-mnogo-stroyna-organizatsiya.html", "text": "Матурите преминаха при много стройна организация. Това каза за  Радио „Фокус“ – Бургас  Виолета Илиева, началник на Регионалното управление на образованието. По думите ѝ всички страни, участващи в този процес - и организаторите, и явяващите се зрелостници на изпита, знаят, че има правила и те трябва да се спазват. Тя добави, че наложеното видеонаблюдение през годините и усъвършенстваните технически средства довеждат до това, че броят на лицата, които прибягват до нерегламентирано изкарване на по-висока оценка, изключително намалява. „Днес имаме един такъв случай на зрелостник, който не си е предал втория телефон и след приключване на втория модул, квесторите са установили, че в него се намира втори телефон, вследствие на което писмената работа е била анулирана“, каза Илиева.  \r\nТя заяви, че днес в 32 училища се е провел държавният зрелостен изпит по Български език и литература. Броят на явилите се зрелостници е 3082, като от тях има и такива, които на предни години не са се явявали или не са успели да го вземат. „Вчера установихме, че зрелостниците, които трябваше да се явят на изпит са 3158, но днес 76 от тях не използваха правото си да се явят на изпит“, посочи още Илиева. По думите ѝ са участвали 605 квестори, като цялата организация е била направена така, че изпитът да се проведе в 238 зали, от които 4 стаи за деца със специални образователни потребности. „Изпитът приключи без особени произшествия и се надявам и втория държавен зрелостен изпит да премине при същата добра организация“, допълни още Виолета Илиева. \r\nМария КУРТЕВА", "date": "2019.05.21", "title": "Виолета Илиева, РУО – Бургас: Матурите преминаха при много стройна организация"}
{"url": "http://www.focus-news.net/news/2019/05/21/2660654/evropeyski-izbori-2019-angel-dzhambazki-vmro-tryabva-da-rabotim-za-tova-da-zapazim-balgarskoto-edinstvo-v-evropeyskoto-mnogoobrazie.html", "text": "Новите европейски депутати трябва да работят активно за това да запазят българското единство в европейското многообразие. Това каза във Велико Търново, в навечерието не 24 май, водачът на листата на ВМРО – Българско национално движение Ангел Джамбазки, предаде репортер на  Радио „Фокус“ – Велико Търново . Джамбазки припомни, че около българската азбука е изградена съкровищница от произведения, от ранно християнски животописи и евангелия. „Това е цивилизация, която минавайки през българското Възраждане, е дала писменост и култура на 1/6 от населението на света. Това трябва да бъде запазено и в основата на европейската цивилизация. България е държавата, запазила народността и нацията си на Балканите повече от 1300 години. Можем да продължим това като се държим достатъчно самоуверено и не се подмазваме на чужденците“, заяви кандидатът за евродепутат. Той допълни, че българските представители в Европейския парламент задължително трябва да говорят на родния ни език, а не да използват чужди, защото това размива нашата идентичност. „Ние започнахме такова начинание със студенти и преподаватели от ВТУ „Св. св. Кирил и Методий“. Направихме изложба, в която студенти от ВТУ бяха изографисали български шрифтове на кирилицата, защото под чуждопоклонничество ние използваме чужди. Направихме изложба в ЕП, освен това внесохме искане за създаване на български културен институт „Св. св. Кирил и Методий“, който да пази писмеността, езика, националността“, посочи още Ангел Джамбазки. Той застана и зад това българският език да се превърне в матуритетен за нашите сънародници в чужбина, защото това според него също ще спомогне за съхраняване на българския дух. \r\nЛуиза ТРАНЧЕВА", "date": "2019.05.21", "title": "Европейски избори 2019: Ангел Джамбазки, ВМРО: Трябва да работим за това да запазим българското единство в европейското многообразие"}
{"url": "http://www.focus-news.net/news/2019/05/21/2660655/evropeyski-izbori-2019-kandidatite-za-evrodeputati-andrey-kovachev-i-zhecho-stankov-shte-prisastvat-na-hepaning-na-gerb-v-park-ovcha-kupel.html", "text": "Кандидатите за евродепутати от листата на ГЕРБ и СДС Андрей Ковачев и Жечо Станков ще присъстват на хепънинг на ГЕРБ в парк „Овча купел“, който се организира от районната структура на партията. Това съобщиха от пресцентъра на  ПП ГЕРБ . Събитието ще се проведе на 22 май от 17.30 часа и в него ще се включат народни представители от ГЕРБ, общински съветници, членове на структурата на организацията.", "date": "2019.05.21", "title": "Европейски избори 2019: Кандидатите за евродепутати Андрей Ковачев и Жечо Станков ще присъстват на хепънинг на ГЕРБ в парк „Овча купел“"}
{"url": "http://www.focus-news.net/news/2019/05/21/2660649/sliven-blizo-2000-sa-imenitsite-v-obshtinata-koito-praznuvat-v-denya-na-svetite-ravnoapostoli-konstantin-i-elena.html", "text": "Близо 2000 са имениците в общината, които празнуват в деня на Светите равноапостоли Константин и Елена. Това сочи справка в отдел ЕСГРАОН в  Община Сливен . \r\nИмето Елена в община Сливен носят общо 1001 дами. От тях 739 са регистрирани в града. Елен се казва една дама и тя е от град Сливен. Мъжете с името Еленко са 2. Името Константин носят 215 мъже от общината, като от тях 196 са с постоянен адрес в град Сливен. 29 са дамите с името Константина. 27 от тях са с постоянен адрес в града. Костадин се казват 167 мъже от общината, а Костадинка – 56 жени.", "date": "2019.05.21", "title": "Сливен: Близо 2000 са имениците в общината, които празнуват в деня на Светите равноапостоли Константин и Елена"}
{"url": "http://www.focus-news.net/news/2019/05/21/2660658/evropeyski-izbori-2019-eva-maydel-gerb-e-edinstvenata-balgarska-partiya-sas-silno-vliyanie-v-evropa.html", "text": "ГЕРБ е единствената българска партия със силно влияние в Европа. Това заяви кандиадтът за евродепутат от ГЕРБ Ева Майдел по време на среща с граждани в гр. Елена, съобщиха от  пресцентъра на партията . „Това се дължи както на международния авторитет на премиера Борисов, така и на резултатите от работата на правителствата и екипа на евродепутатите от ГЕРБ през последните 10 години, когато България се превърна във фактор в ЕС, с който останалите страни се съобразяват. Затова всеки, който иска гласът на България да се чува при взимането на решения в Европа и интегрирана в ядрото на ЕС - Шенген и Еврозоната, трябва да подкрепи ГЕРБ на изборите в неделя“, допълни тя. „Всеки твърди, че ще защитава българския интерес в Европа. Но това няма да стане с митинги и анти-европейско говорене, а е диплмоация, авторитет и умения. Кандидатите на ГЕРБ сме най-подготвени да се борим за важните за българите каузи в ЕС, както доказахме със забавянето на прословутия пакет „Мобилност“, увеличаването на средствата по еврофондовете за следващите 7 години, намаляването на таксите за преводи в евро, които бяха най-високи именно у нас“, допълни българският евродепутат, който се включи в честванията по случай празника на град Елена.  \r\nПо време на посещението си в област Велико Търново, където има информационен офис, Ева Майдел ще се срещне с граждани и предприемачи в Стражица, Дебелец и с.Ресен.", "date": "2019.05.21", "title": "Европейски избори 2019: Ева Майдел: ГЕРБ е единствената българска партия със силно влияние в Европа"}
{"url": "http://www.focus-news.net/news/2019/05/21/2660657/yambol-obshtinata-dogovori-izpalnenieto-na-redovni-avtobusni-linii-po-14-marshruta-sred-koito-burgas-varna-shumen-dimitrovgrad-nova-zagora-i-drugi.html", "text": "Община Ямбол определи изпълнител за обществен превоз на пътници по автобусни линии от утвърдените областна и републиканска транспортни схеми за общо 14 направления. Това съобщиха от пресцентъра на  Общината . Това са линиите до Свиленград, Велико Търново, Тополовград, Русе, Шумен, Нова Загора, Карнобат, Димитровград, Варна, Царево, Елхово, Болярово, както и две линии до Бургас. Повече от тях в продължение на години не бяха действащи, заради нежелание на предишни превозвачи да изпълняват тези маршрути. Договорите по тях бяха едностранно прекратени с мотив от страна на изпълнителите, че линиите са нерентабилни. \r\nВ същото време обаче продължаваше да има търсене от страна на потребители за тези направления. Поради тази причина, в края на 2017г. община Ямбол обяви процедура по Закона за обществените поръчки за избор на изпълнител на общо 17 маршрутни разписания. За осем от тях обаче изобщо не бяха подадени оферти, за други четири кандидатите за изпълнители не отговаряха на критериите за техническо оборудване, а именно – автобусите да бъдат клас ІІІ, каквото е изискването, заложено съгласно чл. 149 от Закона за движение по пътищата. Офертите на друга част от кандидатите не отговаряха на предварително обявените условия по отношение на документацията. Това наложи прекратяване на  процедурата през март 2018 г. \r\nПри тези обстоятелства, единственият вариант за решаване на проблема бе  община Ямбол да използва възможността, давана от Закона за обществените поръчки за пряко договаряне. Първоначално бяха изпратени покани до ямболски превозвачи, но предложенията им отново бяха в несъответствие с поставените в документацията изисквания за техническите параметри на автобусите за такъв тип обществен транспорт. А за осем от направленията изобщо не постъпиха предложения. В резултат, бе изпратена покана до фирма „Юнион Ивкони“ ЕООД за извършване на обществен превоз на пътници по автобусни линии от утвърдените областна и републиканска транспортни схеми. Това е и превозвачът, определен за изпълнител. Предстои подписване на договор за възлагане на 14-те маршрутни разписания, с което ще се удовлетворят нуждите на жителите и гостите на Ямбол за редовни пътувания по описаните по-горе направления.", "date": "2019.05.21", "title": "Ямбол: Общината договори изпълнението на редовни автобусни линии по 14 маршрута, сред които Бургас, Варна, Шумен, Димитровград, Нова Загора и други"}
{"url": "http://www.focus-news.net/news/2019/05/21/2660646/smolyan-837-zrelostnitsi-v-oblastta-se-yaviha-na-parvata-zadalzhitelna-matura-po-balgarski-ezik-i-literatura.html", "text": "837 зрелостници в област Смолян, се явиха на първата задължителна матура по български език и литература. Това съобщиха от  Регионалното управление на образованието – Смолян . Изпитът се проведе в 22 училища на територията на областта. Официално 843-ма са допуснати до матурата, но 6 от тях не са се явиха. Изпитите навсякъде в региона започнаха на време и протекоха нормално.", "date": "2019.05.21", "title": "Смолян: 837 зрелостници в областта се явиха на първата задължителна матура по български език и литература"}
{"url": "http://www.focus-news.net/news/2019/05/21/2660659/shumen-s-praznichno-shestvie-shte-zapochne-praznichnata-programa-v-grada-po-povod-denya-na-balgarskata-prosveta.html", "text": "С празнично шествие ще започне празничната програма в града по повод Деня на българската просвета на 24 май, предаде репортер на  Радио „Фокус“ - Шумен . На брифинг Найден Косев, заместник-кмет по образование и култура съобщи, че шествието ще започне в 10.00 часа от пл. „Кристал“, ще премине по бул. „Славянски“ и ще завърши на пл. „Освобождение“.  Очаква се да се включат над 2000 деца и ученици, около 500 педагогически специалисти и близо 300 души,  работещи в културни институти и читалища. От 11.00 часа на 24 май на специално изградената сцена на пл. „Освобождение“ ще се състои церемонията по връчване на наградите на Шумен в системата на образованието и науката. Програмата ще продължи с концерт на квартет „Дестини” и изпълнения на фолклорни и детски състави от Шумен. Найден Косев посочи, че  при много лошо време шествието за 24 май ще бъде отменено, а церемонията по връчване на Наградите на Шумен за образование и наука и концерта ще се проведат в Драматично-куклен театър „Васил Друмев“. \r\nИвелина ИВАНОВА", "date": "2019.05.21", "title": "Шумен: С празнично шествие ще започне празничната програма в града по повод Деня на българската просвета"}
{"url": "http://www.focus-news.net/news/2019/05/21/2660660/evropeyski-izbori-2019-kazanlak-88-sa-izbiratelnite-sektsii-v-obshtinata-za-predstoyashtite-izbori.html", "text": "За предстоящите избори за Европейски парламент на територията на община Казанлък са образувани 88 избирателни секции, в това число и подвижна избирателна секция. Това съобщи за  Радио „Фокус”  секретарят на Общината Ваня Иванова. Тя поясни, че секциите в града и в населените места нямат промяна в местонахождението си от предходни избори. Единствено промяна има в секциите, които са били базирани в Младежкия дом и Хуманитарна гимназия „ Св. Св. Кирил и Методий”. На 26 май тези секции ще бъдат разположени в Математическа гимназия „ Никола Обрешков” – секции с номера 18 и 22. В подвижната избирателна секция имат възможност да гласуват хора с увреждания, като това е доказано с решение от ТЕЛК. Заявленията, които са подадени в срок са 29, от тях 25 за града и 4 за населените места – Ръжена, Крън и Шипка. Осигурен е транспорт от Общината, назначена е комисия. В 27 секции избирателите ще имат възможност да гласуват машинно. За втори път в Казанлък ще се гласува и по този начин, при предишните избори, за президент, в 4 секции бе въведено и машинно гласуване. „ Мисля, че членовете на комисии, които присъстваха на направеното обучение, го възприеха като едно много лесно и удобно гласуване, тъй като самата машина изкарва разписка с отчетени резултати. Но хората имат възможност да избират по кой начин да гласуват – дали на хартия или машинно”, каза Иванова. По първоначални списъци броят на избирателите в община Казанлък е 66 471 души. Списъците са изложени и в сайта на Община Казанлък. От последните избори за президент през 2017 година досега броят на младите хора, които са придобили право на вот е 1 656 души. Изборният ден ще започне в 7 часа сутринта на 26 май и ще приключи в 20 часа вечерта, като според разпоредбите на Изборния кодекс, ако в 20 часа през изборните помещения има все още чакащи избиратели, за да гласуват, ще им бъдат събрани личните карти и ще бъдат допуснати до гласуване. „ Надявам се, че както при предишни избори изборният ден в община Казанлък ще премине нормално, тъй като подготовката за изборите върви последователно и се спазват указаните срокове”, каза секретарят на Община Казанлък Ваня Иванова. \r\nСлавяна ГАЙДАРОВА", "date": "2019.05.21", "title": "Европейски избори 2019: Казанлък: 88 са избирателните секции в общината за предстоящите избори"}
{"url": "http://www.focus-news.net/news/2019/05/21/2660651/kardzhali-1241-uchenitsi-ot-oblastta-sa-se-yavili-na-zrelostniya-izpit-po-balgarski-ezik-i-literatura.html", "text": "1241 ученици са се явили на зрелостният изпит днес в 21 училища в областта, като навсякъде е преминал спокойно. Това за Радио Фокус Гроздан Колев, началник на Регионалното управление на образованието. „Днеска са се явили 1241 ученици от подалите заявление 1361. Недопуснати до явяване са 32 ученици. Допуснатите са – 1329. Неявилите се от тях са 88. В 8 часа и 24 минути всички вече са били в действие, и имахме начало като цяло на изпитния ден. Това е това е часът, в който и последното училище се е включило, в 8 часа и 24 минути е било началото“, поясни Гроздан Колев.  \r\nБили са констатирани само две нарушения в цялата област.  „Имаме анулирани две работи на ученици и двете са в Професионална гимназия по текстил и дизайн „Евридика“-Кърджали. Анулирани са за наличие в учениците на включени мобилни устройства. Отишли са до тоалетна и след това, при връщането се оказало, че е имало включени мобилните устройства. Това са констатирали квесторите за протокола и са анулират работите“, каза в заключение Гроздан Колев, началник на Регионално управление на образованието-Кърджали. \r\nМиналата година явилите се на първата матура са били в областта общо 1226. Като също две работи са били анулирани, но заради преписване.  \r\nДарина ДЕЕНИЧИНА", "date": "2019.05.21", "title": "Кърджали: 1241 ученици са се явили на зрелостният изпит днес в 21 училища в областта"}
{"url": "http://www.focus-news.net/news/2019/05/21/2660661/a1-on-makedoniya-yunesko-iska-moratorium-varhu-stroitelstvoto-v-ohrid.html", "text": "Нелегалните постройки, които убягват от погледа на Община Охрид, бяха видени от ЮНЕСКО. В последни си доклад международната организация препоръчва включването на природните богатства на града в списъка за световното наследство, съобщава македонската електронна медия  A1 On . Реакцията на ЮНЕСКО е свързана със съобщенията за кафенета, чиито платформи навлизат в Охридското езеро, за изграждане на нови хотели в Галичица, както и за други строежи в района, който е защитен. Уточнява се, че организацията е внесла искания до македонските власти да обявяват мораториум върху всички градски трансформации по бреговете на Охридското езеро, но също така и за всякаква градска трансформация. \r\n„Да се направи оценка на въздействието на незаконните сгради в защитената зона и да се съборят всички, които представляват заплаха\", препоръчва ЮНЕСКО в последния си доклад. \r\nОт природозащитната организация „Фронт 21/42\" твърдят, че вредите са нанесени през годините на неконтролираното строителство и легализация на незаконни сгради, при това за сметка на културното наследство. През 2017 г. ЮНЕСКО отправи препоръки, които не бяха спазени, допълват от от „Фронт 21/42“. \r\n„В Охрид и Струга е истинска катастрофа. Незаконните сгради се легализират. През 2017 г. беше препоръчано Община Охрид да обяви мораториум. Но вместо това беше предприета мащабна легализация на незаконни сгради. От ноември 2017 г. до април 2019 г. са узаконени 250 нелегални постройки. Затова се стигна до тази реакция. Изискваше се само политическа воля за разрешаване на този въпрос. Вместо това решихме да затворим очите си. Сега ЮНЕСКО е взела нещата в свои ръце. Това наистина трябва да спре. Ситуацията отдавна е лоша, сега става все по-лоша и по-лоша. Ако загубим езерото, което е на четири милиона години, всички ние ще бъдем отговорни за това“, предупреждава активистката Александра Буяроска от „Фронт 21/42\". \r\nДиректорът на Охридския институт и музей, Елеонора Новаковска, не е била на разположение за коментар пред медията относно това какво ще бъде предприето след реакцията от страна на ЮНЕСКО. От Община Охрид също запазват мълчание.  Тереза Герова", "date": "2019.05.21", "title": "A1 On (Македония): ЮНЕСКО иска мораториум върху строителството в Охрид"}
{"url": "http://www.focus-news.net/news/2019/05/21/2660663/kyustendil-obshtina-dupnitsa-e-zakupila-repatrirasht-avtomobil.html", "text": "Община Дупница е закупила репатриращ автомобил. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му днес специализираният автомобил е регистриран в „Пътна полиция”, предстои да бъдат подадени документите за получаване на лиценз и да бъде обучен екип за работа с автомобила. В срок до един месец от подаване на документите, трябва да се получи и лиценз за репатриращия автомобил, който ще бъде включен в борбата срещу неправилното паркиране в града. 90 000 лева е стойността на покупката. Съгласно приетите от Общински съвет – Дупница тарифи, таксата за принудително преместване на неправилно паркиран автомобил е 40 лева, а при пристигане на водача при започнала процедура – 20 лева. За престой на наказателния паркинг ще се заплаща по 1 лев на час. \r\nВенцеслав ИЛЧЕВ", "date": "2019.05.21", "title": "Кюстендил: Община Дупница е закупила репатриращ автомобил"}
{"url": "http://www.focus-news.net/news/2019/05/21/2660664/kyustendil-734-godini-e-izchislenata-sredna-prodalzhitelnost-na-zhivot-v-oblastta.html", "text": "73.4 години е изчислената средна продължителност на живот в област Кюстендил. Това съобщи пред журналисти Даниела Димитрова, началник на отдел „Статистически изследвания” към Териториално бюро – Югозапад, предаде репортер на  Радио „Фокус” – Кюстендил . Спрямо предходния период средната продължителност на живот остава непроменена.  \r\nСредната продължителност на живота в областта е под средната за страната – 74.8 години. Стойността на показателя варира от 72.7 и 72.8 години в областите Монтана и Враца до 76.6 години в областите Кърджали и София (столица), като общо в осем области очакваната средна продължителност на живота е над средната за страната. Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население.  \r\nВ област Кюстендил средната продължителност на живота при мъжете е 69.5 години, а при жените – 77.5 години. Данните от предходните години сочат, че най-високата средна продължителност на живота в областта е била през 2008 – 2010 година, 2009 – 2011 година, както и през 2014 – 2016 година. \r\nВенцеслав ИЛЧЕВ", "date": "2019.05.21", "title": "Кюстендил: 73.4 години е изчислената средна продължителност на живот в областта"}
{"url": "http://www.focus-news.net/news/2019/05/21/2660666/sofiya-na-22-may-v-gd-natsionalna-politsiya-shte-se-provede-brifing-za-merkite-za-abiturientskite-balove.html", "text": "На 22 май от 10.45 часа в сградата на ГД „Национална полиция“ ще се проведе брифинг. Това съобщиха от пресцентъра на МВР. Представители на ГДНП, СДВР и ГДПБЗН ще информират за предприетите мерки, във връзка с осигуряване на реда и нормалното протичане на абитуриентските балове.", "date": "2019.05.21", "title": "София: На 22 май в ГД „Национална полиция“ ще се проведе брифинг за мерките за абитуриентските балове"}
{"url": "http://www.focus-news.net/news/2019/05/21/2660667/varna-rektorat-na-meditsinskiya-universitet-v-grada-prof-d-r-krasimir-ivanov-stana-doktor-honoris-kauza-na-vvmu-nikola-vaptsarov.html", "text": "На вълнуваща церемония днес ректорът на ВВМУ „Никола Вапцаров” флотилен адмирал проф. д.в.н. Боян Медникаров удостои с почетното научно звание „Доктор хонорис кауза” ректора на МУ - Варна проф. д-р Красимир Иванов. Това съобщиха от пресцентъра на  Медицински университет - Варна . Високото академично звание бе връчено на проф. Иванов по решение  на Академичния съвет на ВВМУ „Никола Вапцаров” от 5 март 2019 г. за усилията му за реализирането на каузата за откриване на съвместна специалност „Военен лекар“ между Морско училище, МУ - Варна и ВМА. \r\nПри връчване на почетното звание проф. Медникаров каза: „Благодарение на погледа в бъдещето на проф. Иванов, той успя да реализира множество проекти, които издигнаха варненския медицински университет до челни позиции в системата на българското висше образование и го  утвърдиха като престижен център за подготовка на медицински кадри в света. Връчваме отличието на проф. Иванов за научните му постижения, за приносът му за успешното развитие на ред съвместни образователни проекти, свързани с подобряване на качеството на обучение и осигуряване на нуждите на въоръжените сили. За нас най-значим е приносът на проф. Иванов за реализиране на съвместната специалност „Медицинско осигуряване на въоръжените сили“ между МУ - Варна, ВВМУ „Никола Вапцаров” и ВМА - София, благодарение на  който стартира успешно преди 2 години първият в историята на Република България проект за обучение на млади военни лекари, които носят в себе си усещането за дълг към здравето и дълг към Родината.“ \r\nПроф. Иванов получи от името на ръководството на българската армия знак на щаба на отбраната и министерство на отбраната, както и поздравителен адрес от Красимир Каракачанов, зам. министър-председател по обществения ред и сигурността и Министър на отбраната.  \r\nДеканът на факултет медицина проф. д-р Златислав Стоянов отправи приветствие от името на академичната общност на МУ-Варна. Той каза: „Това почетно звание сплотява три институции, които показаха какво е да се мисли и работи модерно, които с колективен разум и труд осъществяват един уникален за страната образователен модел. Те заедно създават не само професионалисти, но и високи морални стандарти. Обучаващите се в направлението „Военен лекар“ са единствените, които в академичния си жизнен цикъл ще се закълнат двукратно: веднъж в началото, пред бойно знаме за вярност пред род и Родина, и накрая с Хипократовата клетва ще се врекат пред боговете в името на хората, за да помагат. Щастливи сме с наградата на своя ректор, пожелаваме ви вдъхновение и сили и ви поздравяваме с настъпващия празник.“ \r\nПриветствия отправиха още председателят на асоциацията на възпитаниците на Морско училище кап. Петър Тухчиев, председателят на Български червен кръст акад. Христо Григоров и генералният директор на БЧК проф. д-р Красимир Гигов.   \r\nПроф. Иванов благодари на ръководствата на ВВМУ „Никола Вапцаров”, МУ - Варна и ВМА за съвместната работа и пожела на младите курсанти да носят с гордост званието „Военен лекар“, „както са го носили предците ни, които са изградили модерното здравеопазване след освобождението на България“. \r\nПроф. Медникаров подари на проф. Иванов символите на военноморските сили - кортик и адмиралска шапка. \r\nСлед приключване на официалната церемония, проф. Иванов заедно с проф. Медникаров и зам. началника на ВМА полк. доц. д-р Георги Попов, откри медицинска секция в библиотеката на ВВМУ „Никола Вапцаров”, след което засади дърво на алеята пред главния вход. Проф. Иванов обеща, че МУ-Варна ще инсталира работна станция с отдалечен достъп в библиотеката, така че студентите да имат достъп в реално време до богатия научен фонд на МУ Варна. \r\nНа мероприятието присъстваха още Негово Високопреосвещенство Варненският и Великопреславски митрополит Йоан, вицеадмирал Евтимов, офицери, ректори на висши учебни заведения от Варна, директори на болници, курсанти, студенти и гости.", "date": "2019.05.21", "title": "Варна: Ректорът на Медицинския университет в града проф. д-р Красимир Иванов стана „Доктор хонорис кауза” на ВВМУ „Никола Вапцаров”"}
{"url": "http://www.focus-news.net/news/2019/05/21/2660665/evropeyski-izbori-2019-mariya-gabriel-v-nesebar-glasat-na-balgariya-tryabva-da-se-chuva-oshte-po-silno-v-evropa.html", "text": "Важно е да кажем заедно „Да, искаме уважавана България в Европа, да, искаме Европа, която да усещаме във всяко училище, във всяко малко и средно предприятие, във всяко населено място“. Благодарение на Несебър и неговите жители знаем още колко по-силно трябва да се чува гласът на България. Това каза пред над 240 жители в Несебър водачът на листата на ГЕРБ и СДС за европейските избори Мария Габриел, съобщиха от  пресцентъра на ПП ГЕРБ . „Като комисар по цифрова икономика и общество не мога да не говоря за туризма, за това колко е важен той за бизнеса. Искам да ви насоча към възможностите, които дават новите технологии. Защитили сме и до този момент нови перспективи, нови финансови инструменти за бизнеса и туризма, благодарение на новите технологии. Те позволяват всеки да се чувства реализиран и в ежедневието си, и със семейството си, и в професионалния си живот. Бъдете активни на 26-и май, за да продължим да показваме красивото лице на България пред Европа“, допълни тя.  На срещата в читалище „Яна Лъскова“ присъстваха народният представител Димитър Бойчев и общинските съветници от партията.  \r\n„Като човек от региона, няма как да не оценявам случващите се промени. Европа може да звучи далечно на някого, но Несебър е дал много на Европа със история си, култура и дух. Градът се превърна в последните години в една от най-атрактивните дестинации, конкурираща се с утвърдените курорти на Средиземно море. За всичко това заслуга имате жителите на Несебър, заедно градим по-добра среда. Усилия полага и бизнесът, който движи развитието и дава по-добри шансове за работа и по-високи доходи“, заяви бургаският кандидат за евродепутат Ивелина Василева.  \r\nТя допълни, че морето дава много перспективи за развитие на региона. „Това е моята кауза - да работим за развитието на Черноморския регион, за чисто море, за чист въздух. Изградихме пречиствателна станция, която обслужва 7 населени места – най-голямата на Черноморското крайбрежие. Тя дава възможност водите на Черно море да са много по-чисти и да привличаме повече туристи. Изградихме и съоръжения за обработка на отпадъците, подготвихме и нов проект. Вече има подадено проектно предложение  от ВиК - Бургас за пречиствателната станция, която обслужва Св. Влас и Елените“, каза Василева.  \r\nПо време на срещата в залата на несебърското читалище Ивелина Василева, коментира още, че най-важен и дългоочакван за района е проектът за изграждането на четирилентовия път Бургас-Слънчев бряг.  \r\n„Вече започна изграждането на последната шесткилометрова отсечка от обхода на Поморие. След като приключи, ще отчетем едно изцяло изпълнено обещание. Това е проект, който е чакан повече от 40 години. Той се случва със сериозната подкрепа на премиера Борисов, с финансиране, осигурено от държавния бюджет, заради добрата финансова обстановка в страната, стабилното управление и в икономически, и във финансов план. Продължаваме да работим и за привличане на повече средства по линия на европейската солидарност. Вече е подписан и договорът за разширение на рибарското пристанище на Несебър, което освен че дава по-красив облик на града, дава и повече шансове за рибарите, дава и повече шансове да акостират яхти и  лодки. Ще продължим да работим в Европа България да бъде представлявана от хора, които знаят, могат и познават механизмите на работа на европейските институции, които могат да отстояват българския национален интерес“, заяви Ивелина Василева.", "date": "2019.05.21", "title": "Европейски избори 2019: Мария Габриел в Несебър: Гласът на България трябва да се чува още по-силно в Европа"}
{"url": "http://www.focus-news.net/news/2019/05/21/2660668/shumen-pianisti-i-tsigulari-ot-10-darzhavi-sa-podali-zayavki-za-uchastie-v-mezhdunarodniya-konkurs-pancho-vladigerov.html", "text": "Пианисти и цигулари от 10 държави са подали заявки за участие в Международния конкурс „Панчо Владигеров“ в Шумен, предаде репортер на  Радио „Фокус“- Шумен . Организацията за шестото издание на авторитетния конкурс представи на брифинг Диана Дечева, изп. директор на Фондация „Панчо Владигеров“. 40 изпълнители от Германия, Швейцария, Словакия, Русия, Гърция, Китай, Южна Корея, Япония, Тайван и България се очаква да пристигнат в Шумен- 20 от тях са пианисти и 20-цигулари. Най-малката участничка е 14-годишната цигуларка Ива Маринова. „Запазваме конкурса като най-авторитетния в страната по неговата сложност, цел и награден фонд. Това е една от най-крупните културни прояви в Националната и общинска програма, посветена на 120 години от рождението на композитора“, каза Диана Дечева. Програмата на конкурса включва по три тура за всяка една специалност, а за втори път третият тур ще включва два етапа: участие с камерен оркестър и участие със симфоничен оркестър. “Това е един от плюсовете на конкурса, който дава възможност най-вече на младите изпълнители, особено тези, които за първи път ще свирят на сцена с оркестър, да покажат талант, възможности и постижения. Това е и един от начините да се доближим до форматите на големите европейски и световни конкурси“, каза Дечева. Участниците от всяка специалност се оценяват от международно жури, включващо седем души, от които тримата са българи. Членовете на двете журита са известни инструменталисти и педагози в реномирани висши учебни заведения в България и чужбина. Председател на журито при пианистите е Людмил Ангелов, а проф. Минчо Минчев ще оглави международното жури при цигуларите. Наградният фонд на конкурса е 42 000 евро.  Международният конкурс за пианисти и цигулари „Панчо Владигеров“ ще бъде открит  на 27 май от 19.30 ч. в залата на НЧ „Добри Войников-1856“ и ще продължи до 7 юни. На 28 май в РБ „Стилиян Чилингиров“ ще бъде подредена изложбата „Снимки и спомени от кабинета на Владигеров“, организирана от Държавния културен институт къща музей „Панчо Владигеров” – София.  В библиотеката ще бъде представен и компакт-диск с авторски транскрипции за две пиана от Панчо Владигеров. Проектът е на клавирното дуо Панчо Владигеров-младши и Димо Димов, които ще бъдат в Шумен. \r\nИвелина ИВАНОВА", "date": "2019.05.21", "title": "Шумен: Пианисти и цигулари от 10 държави са подали заявки за участие в Международния конкурс „Панчо Владигеров“"}
{"url": "http://www.focus-news.net/news/2019/05/21/2660670/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-1-i-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1 и 2“Това съобщиха от  ГД „Гранична полиция“ . Информацията за трафика на граничните пунктове е към 15.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.  На ГКПП Лесово ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до м.август.", "date": "2019.05.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1 и 2“"}
{"url": "http://www.focus-news.net/news/2019/05/21/2660672/pazardzhik-obshtinskite-savetnitsi-ot-velingrad-ne-osvobodiha-ot-dlazhnost-upravitelya-na-mestnoto-vik-druzhestvo.html", "text": "Днес се проведе извънредна сесия на Общински съвет - Велинград във връзка с предложение от общински съветници за прекратяване на договора за управление на „ВиК” ЕООД с Георги Мяшков, съобщиха от пресцентъра на  Общината . Това предложение бе наложено, тъй като Георги  Мяшков не успя да оправдае очакванията, за решаване на конкретни проблеми с водоснабдяването в кратки срокове. Причината е, че В и К сектора е в изключително тежко състояние, поради пълното безхаберие от предишните  кметове, множеството пропуснати възможности най-голямата, от които е проект за цялостна подмяна на водопреносната мрежа на стойност 52 милиона лева безвъзмездна европейска помощ, дългото източване на дружеството под формата на лоши договори и неправилно управление, липса на стратегия за инвестиции във водните съоръжения през годините и за погасяване на дълговете. Общинската собственост на дружеството не позволява да се ползват европейски пари. Шансът в тази посока бе учредяване на водна асоциация с общините Сърница и Ракитово, което не се случи. Община Велинград трябва да се справя сама и да разчита единствено на помощ от българското правителство. И в тази връзка д-р Коев заяви пред съветниците „За да очакваме помощ от правителството първо трябва да се обединим и да си помогнем. Общинското ръководство взе колективно решение и без значение от политическата си принадлежност се обедини за оздравяване на Общинската болница. Днес трябва да направим същото и за другото голямо общинско предприятие - „В и К”. Предложението беше подкрепено от 11 съветници, 10 се въздържаха, а един бе против. Поради недостатъчния  брой гласове в подкрепа на внесеното предложение за освобождаването на настоящия управител на „В и К” – ЕООД – Велинград, то не бе прието.", "date": "2019.05.21", "title": "Пазарджик: Общинските съветници от Велинград не освободиха от длъжност управителя на местното ВиК дружество"}
{"url": "http://www.focus-news.net/news/2019/05/21/2660671/plovdiv-politsiyata-izdirva-mazh-izvarshil-krazhba-ot-targovski-obekt-na-bul-ruski.html", "text": "Полицията издирва мъж, извършил кражба от търговски обект на бул. „Руски“ в града. Това съобщиха за  Радио „Фокус“ – Пловдив  от Областната дирекция на МВР. Около 14.35 часа на 8 март в дрогерия в мол „Марково тепе“ е установена кражба на козметични продукти на стойност 50 лева. Според събраните до момента данни, мъжът снимката е съпричастен към извършеното посегателство. \r\nХората, които разполагат с информация за самоличността му, могат да сигнализират във Второ районно управление на телефон 032/932-002. Анонимността е гарантирана.", "date": "2019.05.21", "title": "Пловдив: Полицията издирва мъж, извършил кражба от търговски обект на бул. „Руски“"}
{"url": "http://www.focus-news.net/news/2019/05/21/2660669/evropeyski-izbori-2019-mariya-gabriel-i-emil-radev-pozdraviha-zhitelite-na-vladislavovo-za-praznika-na-varnenskiya-rayon.html", "text": "Водачът на листата на ГЕРБ и СДС за европейските избори Мария Габриел и кандидатът за евродепутат Емил Радев бяха сред гостите на тържеството, с което район „Владислав Варненчик“ чества своя празник. Това съобщиха от пресцентъра на  ПП ГЕРБ . В Деня на светите равноапостоли Константин и Елена, в местността Ментеше бе отслужен водосвет, след което се състоя празничен концерт. Своитe пожелания за здраве и благополучие поднесе кметът на района Николай Костадинов. \r\n„Благодаря за поканата да бъдем част от този хубав християнски празник, когато почитаме Св. св. Константин и Елена”, заяви Мария Габриел и пожела светите равноапостоли да закрилят всички и да даряват жителите и гостите на Владиславово със здраве и сили. „Гордеем се с християнските ни ценности, които са ни направили несломим през вековете народ. Всички самодейци съхраняват нашето невероятно културно богатство. Благодаря на по-възрастните, които ни карат да усещаме живи тези традиции, а на най-малките, че ги претворяват в настоящето”, каза в приветствието си българският еврокомисар Мария Габриел, която е и водач на листата на ГЕРБ за евроизборите. \r\nВарненският представител в Европейския парламент Емил Радев също аплодира самодейните състави и ги поздрави за силния български дух, който носят. Сред гостите на празника бяха още народният представител от Парламентарната група на ГЕРБ Владимир Вълев и общинските съветници Марица Гърдева и Николай Георгиев.", "date": "2019.05.21", "title": "Европейски избори 2019: Мария Габриел и Емил Радев поздравиха жителите на Владиславово за празника на варненския район"}
{"url": "http://www.focus-news.net/news/2019/05/21/2660673/gazeta-express-kosovo-kantslerat-na-frg-shte-priema-haradinay-za-sreshta-v-nachaloto-na-sledvashtiya-mesets.html", "text": "По данни на водещия прищински ежедневник  Gazeta Express  в началото на следващия месец канцлерът на ФРГ Ангела Меркел ще приеме за среща косовския министър-председател Рамуш Харадинай.  \r\n„Това е среща, която се очаква да се проведе в Берлин\", заяви източник на изданието, уточнявайки, че тя ще се състои на 6 юни. Поканата към Харадинай да посети Берлин бе предшествана от специалната среща за Западните Балкани, проведена във федералната германска столица през април. Освен Меркел, неин домакин бе и държавният глава на Франция Еманюел Макрон.  \r\nСлед срещата медиите съобщиха, че Харадинай се е противопоставил на искането на Меркел и Макрон за отмяна на 100-процентовите мита върху сръбските и босненските стоки, за да бъде възобновен диалогът за нормализиране на двустранните отношения между Белград и Прищина. \r\nВ Берлин Харадинай се срещна и с германския вътрешен министър Хорст Зеехофер, който увери, че Германия подкрепя либерализирането на визовия режим за Косово. Съобщава се, че Харадинай по време на посещението си в Германия следващия месец ще обсъди с Меркел визите и възобновяването на диалога със Сърбия.   Тереза Герова", "date": "2019.05.21", "title": "Gazeta Express (Косово): Канцлерът на ФРГ ще приема Харадинай за среща в началото на следващия месец"}
{"url": "http://www.focus-news.net/news/2019/05/21/2660662/burgas-nad-8000-dushi-ot-oblastta-praznuvat-imen-den-na-sv-sv-konstantin-i-elena.html", "text": "Над 8661 души празнуват имен ден днес на Св. св. Константин и Елена. Това съобщиха за  Радио „Фокус“ – Бургас  от Дирекция „Гражданска регистрация и административно обслужване“. Общият брой на имениците в областта е 8661, а град Бургас – 4164. Най-много са тези, които носят името Елена, в областта те са 4405, а в града – 2030. След тях се нареждат мъжете с името Костадин, в областта те са 1530, а в града са 694. На трето място се нареждат мъжете, които носят името Константин, в областта те са 1005, а в града – 597. Други именици, които празнуват днес, носят имената Коста, Костадинка, Ели, Елка, Елеонора и Константина. \r\nМария КУРТЕВА", "date": "2019.05.21", "title": "Бургас: Над 8000 души от областта празнуват имен ден на Св. св. Константин и Елена"}
{"url": "http://www.focus-news.net/news/2019/05/21/2660674/api-otvorena-e-ofertata-za-izpalnitel-na-lokalnite-platna-na-patya-ii-86-plovdiv-asenovgrad.html", "text": "Отворена е постъпилата оферта на „ИСА 2000“ ЕООД за изработване на технически проект и строителство на локални платна на път II-86 Пловдив - Асеновград. Проектът ще се финансира от бюджета на Агенция „Пътна инфраструктура“, а индикативната стойност на поръчката е 15,5 млн. лв. без ДДС. Това съобщиха от  пресцентъра на АПИ . \r\nВторокласният път II-86 Пловдив – Асеновград е основната връзка с летище „Пловдив“ и индустриалния район край Пловдив. По ОП „Региони в растеж“ 2014-2020 г. завършва реконструкцията на 10-километровия участък, с което отсечката се разшири с още едно платно и вече е с автомагистрален габарит. \r\nПрез 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия“. \r\nСъс средства от републиканския бюджет ще се изгради и кръгово кръстовище при 14-и км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия“ към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти. Делата са насрочени за началото на юни.", "date": "2019.05.21", "title": "АПИ: Отворена е офертата за изпълнител на локалните платна на пътя II-86 Пловдив - Асеновград"}
{"url": "http://www.focus-news.net/news/2019/05/21/2660677/vratsa-katastrofa-mezhdu-tezhkotovaren-kamion-i-tsisterna-blokira-glaven-pat-e-79-v-rayona-na-grada-nyama-postradali.html", "text": "Катастрофа между тежкотоварен камион и цистерна блокира главен път Е-79 край Враца, няма пострадали, съобщиха за  Радио „Фокус“ - Видин  от „Пътна полиция“ – Враца. Сблъсъкът между двете превозни средства е станал в ранния следобяд на кръгово движение и крайпътен ресторант на околовръстното на Враца. Причината е стадо овце, което е преминало през пътя. Наложило се е тежкотоварният автомобил рязко да намали скоростта, но зад него камионът цистерна го е ударил. Главен път Е-79 остава блокиран край Враца и в двете посоки, очаква се техника, която да разчисти пътя. \r\nАнна ЛОЗАНОВА", "date": "2019.05.21", "title": "Враца: Катастрофа между тежкотоварен камион и цистерна блокира главен път Е-79 в района на града, няма пострадали"}
{"url": "http://www.focus-news.net/news/2019/05/21/2660678/pravitelstvoto-osiguri-evropeyski-sredstva-za-vazstanovyavaneto-na-vidinskata-sinagoga.html", "text": "Кметът на Община Видин Огнян Ценков благодари на правителството на Бойко Борисов  за поредната подкрепа за Видин, свързана с възстановяването и превръщането на сградата на Синагогата в културен център „Жул Паскин“. Това съобщиха за  Радио „Фокус“ – Видин  от Общината. Огнян Ценков  отправи специални благодарности и към видинското  Регионално сдружение на Организацията на евреите „Шалом“, към нашите съгражданки – Роза Маринова, Стрея Пунчева, Шели Владева, както и към ръководството на Организацията на евреите в България „Шалом” – д-р Александър Оскар,  Йосиф Меламед и  Максим Бенвенисти, за оказаното доверие и обществено значимия за видинчани жест с направения акт на дарение на Видинската Синагога.", "date": "2019.05.21", "title": "Правителството осигури европейски средства за възстановяването на Видинската Синагога"}
{"url": "http://www.focus-news.net/news/2019/05/21/2660680/plovdiv-napalno-pogasen-e-pozharat-v-bolnitsa-medlayn.html", "text": "Напълно погасен е пожарът в частна болница „Медлайн“. Това съобщи за  Радио „Фокус“ - Пловдив  говорителят на Пожарната Цвятко Дешев. „Горели са хартиени отпадъци, разхвърляни в подземния паркинг на болницата“, каза инспектор Дешев. Два противопожарни автомобила бяха изпратени на място, до евакуация на хора не се е стигнало. \r\nПогасен е вече и пожарът на сметището в Цалапица, който избухна в късния следобед вчера. На място през нощта е останал дежурен автомобил, но днес вече това не се налага. \r\nЦветана ТОНЧЕВА", "date": "2019.05.21", "title": "Пловдив: Напълно погасен е пожарът в болница „Медлайн“"}
{"url": "http://www.focus-news.net/news/2019/05/21/2660681/api-ot-1200-chasa-do-2000-chasa-na-22-may-se-ogranichava-dvizhenieto-po-pat-ii-86-srednogortsi-rudozem-za-izvarshvaneto-na-vzrivni-raboti.html", "text": "От 12.00 часа до 20.00 часа на 22 май се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. Това съобщиха от пресцентъра на  Агенция „Пътна инфраструктура“ . Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушване на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.05.21", "title": "АПИ: От 12.00 часа до 20.00 часа на 22 май се ограничава движението по път II-86 Средногорци - Рудозем за извършването на взривни работи"}
{"url": "http://www.focus-news.net/news/2019/05/21/2660656/mtsp-zakonodatelstvoto-ne-dava-novi-pravomoshtiya-za-otnemane-na-detsa-a-podobryava-vazmozhnostite-za-podkrepa-na-semeystvata.html", "text": "Министерството на труда и социалната политика категорично опровергава твърденията в публичното пространство и социалните мрежи, че са приети законодателни промени, с които на социалните работници се дават нови правомощия за „отнемане на деца след фалшиви сигнали“. Това съобщиха от пресцентъра на  министерството . Приетите  на 7 март 2019 г. промени в законодателството в областта на закрилата на децата имат за цел да отразят премахването от 2021 г. на всички домове за деца като форма на грижа и да подобрят координацията при закрилата на децата, тъй като тя не е отговорност само на социалните работници. В Закона за закрила на детето останаха непроменени действащите от много години разпоредби, които определят основанията за настаняване на детето извън семейството. Те не са разширявани. Настаняването на дете извън семейството както и досега може да стане единствено с решение на съда. Внушенията, че държавните органи „ще отнемат деца при фалшиви сигнали“ са напълно неоснователни. Напомняме отново, че от 2003 г. в Закона за закрила на детето е регламентирано, че „лице, на което стане известно, че дете се нуждае от закрила, е длъжно незабавно да уведоми дирекция „Социално подпомагане“, Държавната агенция за закрила на детето и Министерството на вътрешните работи“. Същото задължение има и всяко лице, на което това е станало известно във връзка с упражняваната от него професия или дейност, дори и ако то е обвързано с професионална тайна. Това е норма, действаща от 16 години. Най-притеснителното от разпространяваните твърдения в социалните мрежи е не толкова непознаването на действащото от близо 20 години законодателство, а създаването на среда на недоверие и страхове към „държавата“, „съседите“, „учителите“, „лекарите“ и всички специалисти, които са посветили образованието и професионалния си път на децата и хората в нужда. Тези неоснователни внушения доведоха дори до отричане на промените от 7 май в наредбата за превенция и реинтеграция, които са напълно противоположни на темата „извеждане на деца от техните семейства“. Подобрените разпоредби целят единствено по-ефективна работа на социалните работници именно, за да може децата да останат в своите семейства или ако са разделени,  да се върнат да живеят при своите майки и бащи.", "date": "2019.05.21", "title": "МТСП: Законодателството не дава нови правомощия за „отнемане на деца“, а подобрява възможностите за подкрепа на семействата"}
{"url": "http://www.focus-news.net/news/2019/05/21/2660682/evropeyski-izbori-2019-mustafa-karadaya-ot-byal-izvor-pomnim-nashite-geroi-i-sledvame-tyahnata-misiya-prava-svobodi-i-demokratsiya.html", "text": "„Всяка година, ние се събираме, за да почетем жертвите на възродителния процес, които са героите на демокрацията. Те са нашите герои. Сега ние с достойнство се опитваме да водим тяхната борба и мисия. Да я продължаваме!“ Това заяви в ардинското село Бял извор лидерът на ДПС и водач на листата за европейските избори Мустафа Карадайъ на проведения традиционен възпоменателен митинг в памет на Кязим Ибрахим Паша, убит през 1972 г. по време на един от етапите на т.нар. „възродителен процес“ в Кърджалийско, съобщиха от пресцентъра на  ДПС . \r\nЛидерът на ДПС и водач на листата за европейските избори Мустафа Карадайъ и част от кандидатите от листата на ДПС бяха посрещнати от членове и симпатизанти на партията. Събитието уважиха още Ибрахим Паша-син на Кязим Ибрахим Паша, зам.-председателят на парламентарната група на ДПС Йордан Цонев, членът на ЦОБ Ердинч Хайрула, евродепутатите Неджми Али, Илхан Кючюк и Искра Михайлова, областният лидер на ДПС Изет Шабан, народните представители от ДПС Адлен Шевкед и Ерол Мехмед, областният лидер на Младежкото ДПС Байрам Байрам, кметове на общини, председатели на Общински съвети от ДПС от областта, членове и привърженици на ДПС. \r\n„Ние помним и 1964 година, помним жертвите в Барутин и Бял извор през 1972 г., помним и Лъжница, Корница, Брезница през 1973 г. Знаем за 1975-1976 година, знаем за 1982 г., помним и 1984-1985 година. Ние помним всичко! И няма да го забравим! Затова сме тук всякога! Помним и че това се случваше, защото бяхме разединени, а когато се обединихме през 1989 г., под ръководството на нашия почетен председател д-р Ахмед Доган, бяха организирани майските мирни протести, където дадохме своите свидни  жертви, но дадохме и демокрацията на нашата Родина“, заяви Карадайъ. \r\nТой подчерта, че създавайки ДПС, почетният председател на Движението е направил безкръвен преход от тоталитарна власт към демокрация. „Нашата болка, нашата мъка, нашите жертви, нашите пресни гробове, да не ги обърнем в омраза, а напротив в съзидание и да градим нашия живот в нашата родина. Това постигнахме за тези години!“, подчерта лидерът на ДПС. \r\nМустафа Карадайъ представи присъстващите кандидати в евролистата на партията. Той призова всички членове и симпатизанти на ДПС да се обединят, за да постигнат заедно успех в предстоящите евроизбори. \r\n„Хем млади, хем красиви, хем умни, хем образовани, хем знаещи, хем можещи, хем доказали себе си в секторите, които работят. Това са нашите младежи“, заяви Карадайъ. \r\nМного често чуваме упреци към нас като народни представители от ДПС. Казват ни да престанем да плашим мюсюлманите с онези събития, да престанем да ги плашим с „възродителния процес“ и че това е минало и никога повече няма да се случи. Дали е така?, попита Цонев. Ние трябва да си спомним тези събития и трябва да ги прочитаме, защото не всички в България са ги прочели както трябва, добави той. \r\nЗащо ние християните не се нареждаме редом до нашите братя мюсюлмани и да отдадем почит на героите за права, свободи и демокрация?, запита още той.  Ние ще кажем, че няма повече опасност тези процеси да се повторят, когато това се случи, подчерта Йордан Цонев. \r\nТази страница ще бъде затворена за всички български граждани, когато в учебниците по история тя бъде описана и се изучава от бъдещите поколения с истинските имена и наименования като опит за етническо прочистване, което е престъпление против човечеството, бе категоричен Цонев. Тогава ние ще кажем, че няма опасност да се повтори. Затова сме тук и затова ще продължаваме да бъдем тук. Затова ще продължим нашата битка в българския и европейски парламент, допълни той. \r\nПред паметната плоча на Кязим Паша бяха поставени венци и цветя. Бившият главен мюфтия Фикри Сали отправи кратка молитва в памет на загиналия Кязим Паша и за всички жертви по времето на Възродителния процес. \r\nЕкипът на Централния лъч на ДПС присъства и на митинг в град Крумовград, където бе посрещнат тържествено от членове и симпатизанти на партията. \r\nВсички дубликати и фалшификати за всичките 29 години имат срок на годност, - едни избори, каза в Крумовград Мустафа Карадайъ.  Явяват се на избори и изчезват. Дори да са останали някои заблудени, апелът ми е намерете начин да им разясните, че гласът на празното е глас за националистите, обяви той.", "date": "2019.05.21", "title": "Европейски избори 2019: Мустафа Карадайъ от Бял извор: Помним нашите герои и следваме тяхната мисия - права, свободи и демокрация"}
{"url": "http://www.focus-news.net/news/2019/05/21/2660683/stara-zagora-obshtinata-organizira-kampaniya-za-razdelno-sabirane-na-opasni-otpadatsi-ot-domakinstvata.html", "text": "За втора поредна година Община Стара Загора и фирма „БалБок Инженеринг“ АД организират кампания за разделно събиране на опасни отпадъци от домакинствата. Това съобщиха от пресцентъра на  Общината . Два дни ще продължи приемането на отпадъците с опасни свойства - на 27 май от 10.00 часа до 16.00 часа, на паркинга на парк „Зеления клин“, както и на 28 май, от 10.00 часа до 16.00 часа на паркинга на парк „Артилерийски“ (от страната на ул. „Одринска епопея“). \r\nВ мобилните пунктове гражданите могат да предават: лекарства с изтекъл срок на годност; живак, живачни термометри и други уреди, съдържащи живак; лакове и бояджийски материали, разтворители; остатъци от строителна химия – лепила, пяна, силикон и др.; домакински препарати / битова химия; фотографски материали; киселини / основи; мастила; празни опаковки, обозначени със символите за опасност; препарати за растителна защита и борба с вредители. Опасните отпадъци се приемат безвъзмездно. \r\nВключването на всички тях в общия поток влияе отрицателно върху здравето на хората, замърсява околната среда и нарушава нормалната експлоатация на депата и системите за оползотворяване на отпадъци. Събирането на опасни битови отпадъци е част от реализация на ангажимента, който общината има в изпълнение изискванията на Закона за управление на отпадъците, както и на политиката за насърчаване на устойчивото развитие. \r\nОбщина Стара Загора призовава гражданите да се включат в кампанията за предаване на опасни отпадъци от домакинствата.", "date": "2019.05.21", "title": "Стара Загора: Общината организира кампания за разделно събиране на опасни отпадъци от домакинствата"}
{"url": "http://www.focus-news.net/news/2019/05/21/2660686/d-r-rositsa-ivanova-sbplr-pernik-postignahme-stabilizatsiya-v-spetsializiranata-bolnitsa-prez-poslednite-mesetsi-vapreki-natrupanite-finansovi-zadalzheniya.html", "text": "Постигнахме стабилизация в Специализираната болница през последните четири месеца, въпреки натрупаните финансови задължения. Това каза в предаването „Перничани-потомците на Кракра“ на  Радио „Фокус“  д-р Росица Иванова, директор на Специализирана болница за продължително лечение и рехабилитация в Перник. По думите й част от средствата, изработени по НЗОК, се превеждат за погасяване на дълговете на лечебното заведение, с останалите се изплаща кредит, теглен за частичен ремонт през 2017 година. „За щастие целият екип от 35 души продължаваме работа, няма забавяне на възнагражденията. Полагаме усилия да привличаме пациенти и се борим за оцеляването на болницата с всички законови възможности. В момента се работи по три клинични пътеки, свързани със заболявания и рехабилитация на централната нервна система, периферни увреждания, както и ортопедични такива“, обясни тя. Д-р Иванова и добави, че отскоро в болницата се предлага и калолечение, което има доказана ефективност при заболявания на опорно-двигателния апарат, централната нервна система, метаболитни заболявания и много други. „Мисли се и в посока въвеждане на парафинолечение и лазерна терапия, за което можем да осигурим и необходимите специалисти“, каза още директорът. Д-р Росица Иванова коментира, че финансирането, гласувано в Общинския съвет в Перник, се изпълнява регулярно като лечебното заведение се радва на пълната подкрепа и на кмета на града Вяра Церовска.  \r\nРосица АНГЕЛОВА", "date": "2019.05.21", "title": "Д-р Росица Иванова, СБПЛР-Перник: Постигнахме стабилизация в Специализираната болница през последните месеци, въпреки натрупаните финансови задължения"}
{"url": "http://www.focus-news.net/news/2019/05/21/2660687/evropeyski-izbori-2019-elena-yoncheva-i-kandidati-ot-bsp-za-balgariya-podkrepiha-initsiativata-zastanete-zad-pochtenostta.html", "text": "Елена Йончева и кандидати от \"БСП за България\" подкрепиха инициативата „Застанете зад почтеността”, съобщиха от  пресцентъра на партията. \r\n„Застанете зад почтеността – ангажимент за Европейските избори през 2019“ е инициатива на международната неправителствена организация \"Трансперънси интернешънъл\", насочена към кандидатите за евродепутати, които припознават като своя кауза борбата срещу корупцията  и непочтеността в политиката.  \r\nПодкрепяйки инициативата, Елена Йончева и кандидатите от БСП за България категорично се обявяват за спазване на принципите на върховенството на закона, за гарантиране на независимостта на съдебната система и свободата на медиите.  Освен това, с подписа си те се ангажират да спазват най-високи стандарти на прозрачност и почтеност в бъдещата си работа на членове на Европейския парламент.", "date": "2019.05.21", "title": "Европейски избори 2019: Елена Йончева и кандидати от \"БСП за България\" подкрепиха инициативата „Застанете зад почтеността”"}
{"url": "http://www.focus-news.net/news/2019/05/21/2660685/ministar-biser-petkov-shte-otkrie-v-bansko-renoviranata-sotsialna-kuhnya-kam-domashen-sotsialen-patronazh.html", "text": "Министър Бисер Петков ще открие в Банско реновираната социална кухня към Домашен социален патронаж, която се намира на улица “Радон Тодев” 14. Това съобщиха от пресцентъра на  Община Банско . Церемонията ще се състои на 23 май от 11.00 часа. След това той ще посети Социалното предприятие за производство на пликове, Дневния център за деца с увреждания „Здравец“ и Защитени жилища 1 и 2. Министърът на труда и социалната политика ще даде брифинг по повод събитието.", "date": "2019.05.21", "title": "Министър Бисер Петков ще открие в Банско реновираната социална кухня към Домашен социален патронаж"}
{"url": "http://www.focus-news.net/news/2019/05/21/2660679/yeni-safak-irak-izprashta-delegatsii-vav-vashington-i-teheran-v-opit-da-otslabi-naprezhenieto-mezhdu-dvete-strani.html", "text": "Ирак ще изпрати делегации във Вашингтон и Техеран, за да подпомогне „спирането на напрежението\" между САЩ и Иран на фона на опасенията от отприщване на нова военна конфронтация в Близкия изток. Съответното обяви министър-председателят на Ирак Адел Абдул Махди, съобщава турският вестник  Yeni Safak . \r\n„Ще изпратим делегации в Техеран и Вашингтон, за да сложим край на напрежението между тях“, цитира изданието думите на иракския премиер.  \r\nСъгласно думите на лидера на кабинета в Багдад, в Ирак няма групировки, които биха искали да се стигне до война. Припомня се, че преди два дни в района на американското посолство в иракската столица падна ракета.   Тереза Герова", "date": "2019.05.21", "title": "Yeni Safak: Ирак изпраща делегации във Вашингтон и Техеран в опит да отслаби напрежението между двете страни"}
{"url": "http://www.focus-news.net/news/2019/05/21/2660688/sofiyska-gradska-prokuratura-obvini-petima-zabolekari-za-iztochvane-na-zdravnata-kasa.html", "text": "Софийска градска прокуратура /СГП/ привлече към наказателна отговорност петима лекари по дентална медицина – Л.Г., Т.М., Д.Б., А.В. и Х. Б., и един от техните помагачи – Г.М.,  за извършени от тях документи измами в условия на продължавано престъпление, чрез които неправомерно са получили суми от НЗОК- престъпления по чл. 212  ал.1 вр. чл. 26 ал.1 чл. 20 от НК. Това съобщиха от пресцентъра на  прокуратурата . Разследването е установило, че петимата лекари по дентална медицина работели в София, но не се познавали помежду си. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им- „Хипократ“. Поради спецификата на програмния продукт зъболекарите ползвали услугите на Г.М., който регистрирал в програмата изготвените от тях амбулаторни листове. През 2015 г. служител при един от лекарите /Т.М/ започнал да му предоставя здравните книжки на различни непълнолетни лица от Ямбол. След това лично съдействал на този зъболекар да оформя амбулаторни листове, в които се отчитало извършване на прегледи и дентални манипулации на тези пациенти. Изготвените документи били с невярно съдържание, тъй като непълнолетните пациенти изобщо не били посещавали зъболекарския кабинет. В тях служителят полагал и лично подпис в графата за „родител“ на лица. \r\nСлед това тези документи били предоставяни на компютърния специалист Г.М, който от своя страна ги регистрирал в системата „Хипократ“. \r\nТъй като обемът на така регистрираните амбулаторни листове станал значителен и надминал лимитите, определени от Здравната каса, по инициатива на Г.М, останалите четирима зъболекари-  Л.Г., Д.Б., А.В. и Х. Б. - негови клиенти, започнали да отчитат неистинските амбулаторни листове, като свои. Всички те били запознати с невярното съдържание на тези документи, тъй като нито един от непълнолетните пациенти не бил посещавал кабинети им, както и с обстоятелството, че документите не са подписани от законния представител на непълнолетните, каквото е изискването на закона. Самите документи били изготвени и подписани от служителя на доктор Т.М. В резултат на така представяните пред Здравната каса амбулаторни листове, петимата зъболекари получавали ежемесечно по банковите си сметки парични преводи от касата за отчетените  дейности по дентална медицина. По този начин за период от месец септември 2015 г. до месец юни 2018 г. А.В. получил неправомерно сумата в общ размер над 23 390 лв. За периода месец август 2015г. декември 2015. доктор Т.М получил неправомерно общо над 20 420 лв. За времето от месец януари 2015г. до юни 2018г. доктор Х.Б получил неправомерно общо над 44 540 лв. За времето от месец септември 2015г. до месец април 2018г. доктор Л.Г. получил неправомерно общо над 28, 290 лв. За времето от месец май 2017г. до месец юни 2018г. доктор Д.Б получил неправомерно общо над 7 000 лв. \r\nВ резултат на престъпните действия на лицата за посочения период била нанесена щета на Здравната каса в обща размер над 120 000 лв. \r\nСпрямо шестимата обвиняеми е определена мярка за неотклонение „парична гаранция“ в различни размери, които те в момента обжалват пред съда. \r\nПредстои привличане към наказателна отговорност и на втория помагач в извършването на престъплението- лицето, изготвило неистинските амбулаторни листове. Ако бъдат признати за виновни по повдигнатите им обвинения, извършите могат да получат наказания в размер от 2 до 8 години „лишаване от свобода“.", "date": "2019.05.21", "title": "Софийска градска прокуратура обвини петима зъболекари за източване на Здравната каса"}
{"url": "http://www.focus-news.net/news/2019/05/21/2660691/plovdiv-riosv-ustanovi-mnozhestvo-nerednosti-v-prechistvatelna-stantsiya-v-selo-manole.html", "text": "Множество нередности установиха от РИОСВ в пречиствателна станция в село Маноле. Това съобщиха за  Радио „Фокус“ - Пловдив  от пресцентъра на инспекцията.  Екоекспертите от Регионалната инспекция по околната среда и водите – Пловдив, заедно с представители на сектор „Икономическа полиция“ към МВР – Пловдив, Басейнова дирекция „Източнобеломорски район“ (БДИБР) и Регионалната лаборатория към ИАОС са проверили дружество за отглеждане на патици в село Маноле, към което оперира и пречиствателна станция за третиране на производствени отпадъчни води. Проверката е по сигнал, постъпил на „зеления телефон“ на екоинспекцията. \r\nПроверена е документацията на оператора, в това число договорите за наем и издадените разрешителни, дневници, отчетни книги за дейностите и регистри, при воденето на която също са установени пропуски. \r\nНаправен е и оглед на пречиствателната станция. Установено е, че като част от технологичната схема на ПСОВ, на площадката са налични 58 изсушителни инсталации, с вместимост около 200 тона, от които в момента се използват само около 20. В момента на извършване на обхода инспекторите стават свидетели на изсипването и на течна утайка от лекотоварен автомобил. \r\nПроверяващите са взели проби от отпадъчните води от определената за това точка в разрешителното за заустване, издадено от БДИБР. \r\nНа оператора е направено предписание незабавно да преустанови приемането на отпадъци за третиране в изсушителните полета на площадката до пълното им почистване, а РИОСВ – Пловдив да бъде уведомена писмено при изпълнение на предписанието. \r\nВъз основа на направените констатации е започната административно-наказателна процедура.", "date": "2019.05.21", "title": "Пловдив: РИОСВ установи множество нередности в пречиствателна станция в село Маноле"}
{"url": "http://www.focus-news.net/news/2019/05/21/2660692/evropeyski-izbori-2019-nikolay-dikov-gerb-poslanieto-ni-e-tochno-i-yasno-evropa-raboti-za-stara-zagora.html", "text": "Ако се водим само от проблемите и от това, че невинаги идеите ни се реализират, както ни се иска, то трябва да развеем бялата кърпа и да чакаме мандата да свърши, не - напротив. Работим, работим и пак работим, защото само така може да вървим към европейско бъдеще за нашия град. Посланието ни е ясно и точно - Европа работи за Стара Загора. С тези думи се обърна към работещите в една от водещите фармацевтични фирми в Стара Загора кандидатът за евродепутат от ГЕРБ Николай Диков, съобщиха от  пресцентъра на партията . „Благодарение на програмите от ЕС и средствата, които получаваме, имаме възможност да отделяме средства за паркове, за улици, за града и всички 51 села, които са част от нашата община. Направихме справка - срещу всеки 1 лев от бюджета ни, получаваме 40 лева от ЕС и още 6 лева от държавната хазна“, допълни още Диков. Той обобщи и какво предстои да се случва в град ни - ремонт на още улици, на Летния театър, на Зоопарка, на междублоковите пространства.  \r\n„Следващият програмен период ще ни даде повече средства, това ще е перспектива за регионите ни, за решаването на местните ни проблеми. Важно е обаче Европа да е близо до проблемите ни, да ги познава, само така ще имаме подкрепа от европейските институции за решаването им“, добави Диков.", "date": "2019.05.21", "title": "Европейски избори 2019: Николай Диков, ГЕРБ: Посланието ни е точно и ясно – Европа работи за Стара Загора"}
{"url": "http://www.focus-news.net/news/2019/05/21/2660693/", "text": "28 млн. лева са вложени от правителството за възстановяване на Перник и региона след разрушителното земетресението от 22 май 2012 година. Това каза в интервю за предаването „Перничани-потомците на Кракра“ на  Радио „Фокус“  кметът на Община Перник д-р Вяра Церовска. Молебен и водосвет за здраве и благоденствие ще събере жителите на Перник за седма поредна година след голямото земетресение. По традиция ритуалът ще се извърши пред централния храм в града „Св. Иван Рилски” от 10.00 часа на 22 май. „22 май е запомняща се дата за всеки перничанин. Толкова години минаха оттогава, близо 28 млн. лева са вложени от правителството за възстановяване на сграден фонд, възстановителни дейности, общинска собственост и храмове, въпреки това Перник има своята болка и страдание. 7 години след това земетресение всеки един от нас, съвременник на този ден, си го спомня и наистина се страхува от това, което се случи“, отбеляза д-р Вяра Церовска. Тя подчерта, че земетресението не е отнело човешки живот, а в голямата си част разрушенията от него вече са поправени. „Дори и тази година направихме възможно отново от Фонда за бедствия и аварии да се справим с възстановяване на читалищата в Драгичево, Бела вода, Кралев дол, Рударци и Кладница“, каза още д-р Вяра Церовска. По думите й със средства по програмата за енергийна ефективност блоговете в града са по-красиви и по-устойчиви, а  със средства по ОП „Региони в растеж“ почти изцяло е изградена детска градина „Миньорче“ и детска градина Изворче“. „Всяко едно от действията, които Община Перник прави, независимо по коя програма и с какви средства, подобрява живота в Перник и покрива щетите от земетресението преди 7 години“, обясни д-р Вяра Церовска. Кметът на Перник коментира и протестът на жителите на село Ярджиловци, свързан с недовършен водопровод в населеното място. „Разреших този протест, никога не съм имала против недоволните да протестират, но този протест беше странен. Още не бях кандидат дори за народен представител, когато се срещах с жителите на село Ярджиловци и знаех, че имат нужда от питейна вода. Никога в селото не е имало питейна вода от язовир „Студена“. Когато станах кмет, входирах проект в ПУДОС, с който въпросът с водоснабдяването на село Ярджиловци да бъде решен. Проектът бе разделен на два етапа. Аз съм тази, която успя да направи така, че в 2/3 от селото да има питейна вода в домовете за първи път“, обясни кметът. Д-р Вяра Церовска добави, че вторият етап от проекта е входиран, одобрен е, но все още няма отпуснато финансиране. Утре д-р Вяра Церовска ще се срещне с жителите на село Ярджиловци. „Ще им  представя документацията и входящия номер на проекта, за да видят усилията, които съм положила, за да има във всеки дом питейна вода. Очаквам техния коментар за това какво се е случило в селото и кой си позволява да говори неверни неща. Моето желание е да има вода. И не съм се вълнувала кой е кмет и от коя партия е кметът, вълнувала съм се само от проблема на хората. Смятам, че ще имам време да довърша своя проект и цялото село да има питейна вода“, заяви кметът д-р Вяра Церовска. \r\nРосица АНГЕЛОВА", "date": "2019.05.21", "title": "Д-р Вяра Церовска, кмет на Община Перник: 28 млн. лева са вложени от правителството за възстановяване на района след разрушителното земетресението от 22 май 2012 година"}
{"url": "http://www.focus-news.net/news/2019/05/21/2660690/evropeyski-izbori-2019-ivo-hristov-vav-veliko-tarnovo-edinstveniyat-shans-da-izlezem-ot-segashnata-situatsiya-e-grazhdanskata-energiya-da-se-materializira-vav-vot.html", "text": "Единственият шанс да излезем от сегашната ситуация е гражданската енергия да се материализира във вот. Това каза пред жителите на Велико Търново кандидатът за евродепутат от листата на „БСП за България“ Иво Христов, съобщиха от пресцентъра на  БСП . Той добави, че за 10 години, откакто ГЕРБ е на власт, други страни са заели лидерска позиция в рамките на Европейския съюз. Христов коментира, че такъв е случаят с Полша, без която вече не може да бъде взето важно решение в ЕС. \"Други страни намериха своя икономически модел – като Словакия, която стана център на автомобилното производство в Източна Европа. А през това време България налива асфалт и ряза ленти, прогони 2 млн. души зад граница, разгради своите социални системи като здравеопазване, образование, отбрана и сигурност и днес живее в очакване на своята бавна демографска смърт“, заяви Иво Христов. Кандидатът за евродепутат каза още, че надеждата се събужда – има българи, които се събират, ентусиазирано пълнят залите, задават въпроси Той бе категоричен, че в последните години България не се управлява през институциите, а през телевизията, защото Бойко Борисов е един много добър актьор. „Той улавя обществените настроения с изключителна интуиция и ги отиграва със съответния скеч – рязане на ленти, откриване на заводи, дори и вече работещи“, коментира още Иво Христов. \r\nИво Христов заяви, че ГЕРБ умишлено поставят по-тесни рамки на държавния бюджет, за да генерират излишък, с който да разполагат по време на избори. Той добави, че ГЕРБ е морално рухнала партия, която събира масовка от чиновници и по този начин създава усещане, че зад ГЕРБ стои внушителна сила. \"За да се промени ситуацията у нас, за да има предсрочни избори, има само едно условие - трябва листата  на „БСП за България“ да победи“, категоричен бе Иво Христов.", "date": "2019.05.21", "title": "Европейски избори 2019: Иво Христов във Велико Търново: Единственият шанс да излезем от сегашната ситуация е гражданската енергия да се материализира във вот"}
{"url": "http://www.focus-news.net/news/2019/05/21/2660694/ministar-desislava-taneva-darzhavnite-gorski-predpriyatiya-da-vazstanovyat-izkupvaneto-na-malki-pozemleni-imoti-v-gorski-teritorii.html", "text": "Държавните горски предприятия да възстановят изкупуването на малки поземлени имоти в горски територии, които са частна собственост. Това възложи министърът на земеделието, храните и горите Десислава Танева по време на среща с директорите на горски предприятия и регионални дирекции по горите, съобщиха от пресцентъра на   Министерството на земеделието, храните и горите . Тя припомни, че тази мярка е имала голям интерес. Според процедурата за закупуване, с предимство се класират малки горски имоти, които граничат с държавни горски територии, имат специални или защитни функции и площ между 1 и 20 дка. \r\n„Всички структури в горския сектор трябва да работят по единни правила и принципи. Работата трябва да бъде прозрачна и в диалог с хората“, призова министър Танева.  \r\nПо време на срещата стана ясно, че ще има увеличение на  площите за залесяване от 10 до 15 %, с цел включване на медоносни дървесни видове. Решението получи подкрепа от присъстващите представители на пчеларски организации. От своя страна те декларираха пълна готовност за комуникация и координация с горските стопанства. „Към момента няма пчелар, който да не е получил съдействие за поставяне на пчелини в горски територии, за което изказваме нашата благодарност“, подчерта Михаил Михайлов, председател на Обединения български пчеларски съюз.", "date": "2019.05.21", "title": "Министър Десислава Танева: Държавните горски предприятия да възстановят изкупването на малки поземлени имоти в горски територии"}
{"url": "http://www.focus-news.net/news/2019/05/21/2660689/orf-sebastian-kurts-shte-predlozhi-novi-ministri-nay-kasno-do-kraya-na-denya.html", "text": "Канцлерът на Австрия и председател на Австрийската народна партия (АНП) Себастиан Курц ще предложи нови министри в кабинета си „най-късно до края на деня“, предава  ORF , най-голямата обществена медия в страната. \r\nСъответното обяви самият Курц на съвместната пресконференция с президента Александер Ван дер Белен. \r\nОчаква се новото правителство във Виена да бъде обявено още в сряда. Промените в него станаха наложителни след оставките на министрите от „Партията на свободата на Австрия“. Нови ръководители ще имат Министерството на вътрешните работи, отбраната, инфраструктурата и Министерството на социалните въпроси. Австрия ще има и нов вицеканцлер.  \r\nКурц обяви, че ще предложи „квалифицирани лица от администрацията и експерти с висока почтеност и независимост\". Става въпрос само за висши служители, които също имат професионална квалификация.   Тереза Герова", "date": "2019.05.21", "title": "ORF: Себастиан Курц ще предложи нови министри „най-късно до края на деня“"}
{"url": "http://www.focus-news.net/news/2019/05/21/2660696/sport-andi-mari-planira-da-igrae-na-dvoyki-na-uimbaldan.html", "text": "Бившият номер едно в света Анди Мъри няма да играе на единично на тазгодишното издание на турнира Уимбълдън, но планира да се включи в надпреварата на двойки. Съответното обяви самият тенисист пред британския вестник Times.  \r\nМъри се подложи на операция за подмяна на тазобедрената става след Откритото първенство на Австралия през януари. През април той поднови тренировките за първи път след интервенцията, но обяви, че в края на сезона ще сложи край на кариерата си в тениса.  \r\nIraq will send delegations to Washington and Tehran to help \"halt tension\" amid fears of a confrontation between the United States and Iran in the Middle East, Prime Minister Adel Abdul Mahdi said on Tuesday.", "date": "2019.05.21", "title": "Спорт: Анди Мъри планира да играе на двойки на Уимбълдън"}
{"url": "http://www.focus-news.net/news/2019/05/21/2660675/veliko-tarnovo-mezhduvedomstvena-komisiya-shte-provede-izvanredno-zasedanie-za-zasegnatite-ot-silnata-gradushka-naseleni-mesta-v-obshtina-svishtov.html", "text": "Областният управител на Велико Търново проф. д-р Любомира Попова насрочи извънредно заседание на Междуведомствената комисия в Областна администрация, на която ще бъдат разгледани постъпилите искания на засегнатите от силната градушка и дъжд в района на Свищов. Срещата ще се проведе в четвъртък и на нея ще бъдат обсъдени исканията за аварийно възстановителни дейности по нарушената инфраструктура, съобщават от пресцентъра на  Общината . Днес областният управител, заедно с министрите на вътрешните работи Младен Маринов и на земеделието Десислава Танева, директорът на ГД „Пожарна безопасност и защита на населението“, кметът на Свищов Генчо Генчев, директорът на ОД на МВР ст. комисар Димитър Мащов, директорът на РД ПБЗН комисар Красимир Кръстев и депутатът Станислава Стоянова се срещнаха с хората от най-пострадалите села и обходиха местата с най-сериозни поражения. \r\n„Всички териториални структури в областта работят в много добра координация. Още вчера по време на силната буря проведох разговори по телефона с кмета на Свищов, и директорът на РД ПБЗН във Велико Търново, днес вече сме на място, за да се запознаем с щетите и да разговаряме с хората, очаквам от всички отговорни институции, в срок да изпратят необходимите документи, за да можем да ги разгледаме на извънредното заседание в четвъртък“, каза областният управител. \r\n„Още вчера, след настъпването на бедствието в района на Свищов, МВР и специално пожарно-аварийните екипи работим съвместно с кмета в помощ на местните хора. Няма пострадали, но са нанесени сериозни разрушения на инфраструктурата – пътна и железопътна. Ще направим детайлен обход на място. Задвижена е процедурата за оформяне на необходимите документи и преписка, за да може при следващо заседание на Комисията за защита при бедствия и аварии, от фонда, предназначен за възстановяване, да бъде включена помощ за общината“, каза министър Младен Маринов. Целта е да помогнем максимално за бързото  възстановяване на инфраструктурата. Подготвяме се за прочистване на затинените места, за да може при променливото време, при евентуално следващ дъжд, да се изтичат водите и да няма допълнителни щети. Вътрешният министър уточни, че е създадена организация и за защитата на инфраструктурата и минимализиране на щетите и се работи в тясно взаимодействие с Министерството на земеделието и храните. Около 70 хил. дка са напълно пропадналите площи, засегнати от градушки от началото на годината до момента. Това обяви министърът на земеделието, храните и горите Десислава Танева в град Свищов. Тя уточни, че е направена необходимата организация и в районите, в които метеорологичната обстановка позволява, комисии от Областните дирекции по земеделие вече извършват обследване. „Площите, които се заявяват за подпомагане по кампанията за директните плащания, която тече в момента, са около 38 млн. дка за цялата страна. Към момента са подадени 107 хил. заявления“, допълни тя.", "date": "2019.05.21", "title": "Велико Търново: Междуведомствена комисия ще проведе извънредно заседание за засегнатите от силната градушка населени места в община Свищов"}
{"url": "http://www.focus-news.net/news/2019/05/21/2660698/nikola-gruevski-tsipras-nikoga-ne-e-predlagal-razgovori-za-spora-za-imeto.html", "text": "След интервюто с гръцкия премиер Алексис Ципрас, в което той заяви, че бившият премиер на Македония Никола Груевски никога не е искал да преговаря за промяна на името, предходният лидер на ВМРО-ДПМНЕ реагира в социалната мрежа „Фейсбук“, предава скопската телевизия  „Канал 5“ . \r\n„Искам да подчертая, че в действителност Ципрас никога не е предлагал такива разговори, които съм отказал. Впрочем, преди идването му на поста имах интензивни преговори с Папандреу, с когото проведохме 10 лични срещи по този въпрос, но за съжаление поради известните гръцки позиции или червени линии, както ги наричаха, не стигнахме до решение, което по-късно да предложим на гражданите на референдум“, пише Груевски. \r\nСпоред него той и Ципрас са имали само две „комуникации“, в рамките на които гръцкият премиер не е предложи никакви преговори за разрешаване на спора за името.  Тереза Герова", "date": "2019.05.21", "title": "Никола Груевски: Ципрас никога не е предлагал разговори за спора за името"}
{"url": "http://www.focus-news.net/news/2019/05/21/2660699/veliko-tarnovo-s-39-potrebiteli-raboti-dnevniyat-tsentar-za-detsa-s-uvrezhdaniya-v-svishtov.html", "text": "С 39 потребители работи Дневният център за деца с увреждания в Свищов. Очаква се приемът и на 40-ото дете, като капацитетът на услугата е 30 деца. Това посочи в ефира на  Радио „Фокус“ – Велико Търново  директорът Теменужка Тодорова. Тя припомни, че от миналата година социалните дейности се реализират в нова сграда, което позволява работата с повече потребители. „В годините екипът, който аз ръководя, разви професионални компетенции и умения, които използвахме на местно ниво, за да създадем Център за социална интеграция и рехабилитация за пълнолетни лица. Това се случи преди около 4 години. Нашите деца, които навършват 18 години, имат възможност да продължат да ползват услуги в другия център, който вече има съвсем други функции и цели в работата си“, обясни още Тодорова. Тя допълни, че предстои разкриване и на структура за работа с деца от 0 до 6 години, което ще задоволи потребностите на семействата в риск от най-ранна възраст. \r\nЛуиза ТРАНЧЕВА", "date": "2019.05.21", "title": "Велико Търново: С 39 потребители работи Дневният център за деца с увреждания в Свищов"}
{"url": "http://www.focus-news.net/news/2019/05/21/2660700/kyustendil-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта, пътните настилки са сухи. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.05.21", "title": "Кюстендил: Нормално се осъществява движението по пътищата в областта"}
{"url": "http://www.focus-news.net/news/2019/05/21/2660701/prokuratura-povdigna-obvineniya-na-trima-dushi-za-ubiystvoto-na-mlada-zhena-v-kv-orlandovtsi.html", "text": "Софийска градска прокуратура (СГП) привлече към наказателна отговорност трима служители на охранителна фирма за извършено от тях убийство по особено мъчителен за жертвата начин – престъпление по чл. 116 ал.1,т.6 вр. чл. 115 вр. чл. 20 ал.1 от НК. Това съобщиха от  пресцентъра на прокуратурата.   \r\nВладислав Д., Георги Я. и Татян Н. са обвинени, затова, че на 16 чай 2019г. в гр. София, на територията на месокомбинат „Родопа-София“, в съучастие като съизвършители, по особено мъчителен за жертвата начин, умишлено са умъртвили П.С. \r\nТримата извършители завързали ръцете на пострадалата и й нанесли множество удари по главата, гръдния кош, корема и крайниците. В резултат на това се развили травматичен и хеморагичен шок, довели до остър срив на хемодинамиката и настъпване на смъртта й. \r\nЕдиният от извършители - Владислав Д., е осъществил деянието в условията на опасен рецидив, след като е бил осъден в чужбина за трафик на наркотични вещества на 13 години и 4 месеца лишаване от свобода. \r\nОбвиняемите са задържани за срок до 72 часа, с оглед осигуряване явяването им пред съда за определяне на мярката за неотклонение „задържане под стража“. \r\nАко бъдат признати за виновни по повдигнатите им обвинения, извършите могат да получат наказания в размер от 15 (петнадесет) до 20 (двадесет) години „лишаване от свобода“, „доживотен затвор“, или „доживотен затвор без право на замяна“. \r\nРазследването по случая продължава.", "date": "2019.05.21", "title": "Прокуратура повдигна обвинения на трима души за убийството на млада жена в кв. „Орландовци“"}
{"url": "http://www.focus-news.net/news/2019/05/21/2660702/veliko-tarnovo-silna-gradushka-valya-v-grada-nyama-danni-za-postradali-grazhdani-i-seriozni-shteti.html", "text": "Силна градушка валя в града, предаде репортер на  Радио “Фокус” - Велико Търново . За секунди улиците побеляха. Ледените късове бяха с големината на лешник, а валежът продължи около пет минути. Данни за пострадали граждани и сериозни щети няма.", "date": "2019.05.21", "title": "Велико Търново: Силна градушка валя в града, няма данни за пострадали граждани и сериозни щети"}
{"url": "http://www.focus-news.net/news/2019/05/21/2660684/varna-909-uchenitsi-ot-oblastta-shte-se-yavyat-na-izpit-za-pridobivane-na-profesionalna-kvalifikatsiya.html", "text": "909 ученици от областта ще се явят на изпит за придобиване на професионална квалификация. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Тя обясни, че учениците, завършили професионални гимназии или паралелки, не се явят на втора матура, а на изпит за квалификация. „Те са повече в сравнение с предходната година, което означава, че желанията на учениците от професионалните гимназии, са освен дипломна диплома за средно образование да получат и степен за професионална квалификация, като изберат този държавен зрелостен изпит по теория и практика на професията. Това е много добро като тенденция“, обясни Венцеслава Генова. Според нея тези ученици могат да продължат образованието си във висше учебно заведение като едновременно с това работят по професията, за която са се обучавали в гимназията. „Така и българската икономика има възвръщаемост на инвестираните средства за тяхното обучени“, посочи Венцеслава Генова. \r\nБояна АТАНАСОВА", "date": "2019.05.21", "title": "Варна: 909 ученици от областта ще се явят на изпит за придобиване на професионална квалификация"}
{"url": "http://www.focus-news.net/news/2019/05/21/2660697/mon-11-sa-anuliranite-pismeni-raboti-na-darzhavniya-zrelosten-izpit-po-balgarski-ezik-i-literatura.html", "text": "11 са анулираните писмени работиш на държавния зрелостен изпит по български език и литература. Това съобщиха от пресцентъра на  Министерство на образованието и науката . На днешния държавен зрелостен изпит по български език и литература се явиха 49 334 ученици.", "date": "2019.05.21", "title": "МОН: 11 са анулираните писмени работи на държавния зрелостен изпит по български език и литература"}
{"url": "http://www.focus-news.net/news/2019/05/21/2660704/blagoevgrad-shofyor-na-avtobus-e-predaden-na-sad-za-patnotransportno-proizshestvie-sas-zaginal-peshehodets.html", "text": "Окръжна прокуратура – Благоевград е внесла в съда обвинителен акт срещу 51-годишен мъж с инициали И.М., нарушил правилата за движение по време на управление на товарен автомобил и допуснал пътнотранспортно произшествие, с което причинил смъртта на неправилно пресичащ пешеходец. Това съобщиха от пресцентъра на  Апелативна прокуратура - София .  \r\nКъм месец януари 2018 г. обвиняемият работел като шофьор на автобус, като извършвал превози на работници.  \r\nОколо 07.20 часа на 17 януари 2018 г. И.М. се движел с управлявания от него автобус марка „Ивеко Маго“ по главен път Е-79. С него се возели три шивачки, които той следвало да закара в гр. Петрич. Преминавайки през с. Долна Градешница, въпреки че бил в населено място, водачът шофирал със скорост от 56,2 км/ч. В един момент минаващият наоколо осемдесет и три годишен мъж – Д.С., предприел неправилно пресичане на пътното платно на нерегламентирано място. Обвиняемият забелязал пешеходеца със закъснение, когато възрастният мъж бил пресякъл около 2,60 метра. Водачът задействал спирачната система, но не успял да спре навреме и да заобиколи С. Последвал удар, в резултат на който пешеходецът паднал на земята с предната част на главата и лицето.  \r\nБил подаден сигнал на телефон 112,след който на място пристигнала линейка. Пострадалият бил транспортиран по спешност в лечебно заведение в гр. Сандански, където по-късно починал вследствие на черепно-мозъчна травма.  \r\n Предстои делото срещу обвиняемия И.М. да продължи в съда.", "date": "2019.05.21", "title": "Благоевград: Шофьор на автобус е предаден на съд за пътнотранспортно произшествие със загинал пешеходец"}
{"url": "http://www.focus-news.net/news/2019/05/21/2660703/afp-spored-mayk-pompeo-e-napalno-vazmozhno-iran-da-stoi-zad-intsidentite-v-persiyskiya-zaliv.html", "text": "Според държавния секретар на САЩ Майк Помпео е „напълно възможно\" Иран да е отговорен за саботажите на петролните интереси в Персийския залив, въпреки че не направи окончателно заключение, предава  AFP . \r\n„Като се имат предвид всички регионални конфликти, които видяхме през последното десетилетие и формата на тези атаки, изглежда е напълно възможно Иран да е зад тях\", заяви Помпео, който по-късно през деня ще информира американските законодатели за нарастващото напрежение с Техеран.   Тереза Герова", "date": "2019.05.21", "title": "AFP: Според Майк Помпео е „напълно възможно“ Иран да стои зад инцидентите в Персийския залив"}
{"url": "http://www.focus-news.net/news/2019/05/21/2660708/api-na-22-may-dvizhenieto-po-pat-ii-86-asenovgrad-chepelare-shte-se-izvarshva-v-edna-lenta-poradi-pochistvane-na-edinichni-kamani-v-blizost-do-patnoto-platno.html", "text": "На 22 май движението по път II-86 Асеновград - Чепеларе ще се извършва в една лента поради почистване на единични камъни в близост до пътното платно. Това съобщиха от пресцентъра на  Агенция „Пътна инфраструктура“ . Шофьорите при необходимост ще изчакват на място.", "date": "2019.05.21", "title": "АПИ: На 22 май движението по път II-86 Асеновград - Чепеларе ще се извършва в една лента поради почистване на единични камъни в близост до пътното платно"}
{"url": "http://www.focus-news.net/news/2019/05/21/2660705/veliko-tarnovo-kmetat-daniel-panov-razporedi-nezabavna-proverka-za-shteti-sled-padnalata-v-grada-gradushka.html", "text": "Кметът Даниел Панов разпореди незабавна проверка за щети след падналата в града градушка. Това съобщиха от пресцентъра на  Община Велико Търново . Заради бурята кметът свика незабавно оперативния щаб за реакция при бедствия и аварии. Възложена бе обстойна проверка за щети и поражения от природната стихия. \r\nОгледите ще обхванат както всички райони на града, така и населените места от общината, през които бурята е преминала. В резултат от констатациите ще бъде решено какви ще бъдат последващите действия и дали има необходимост от сезиране на Междуведомствената комисия за възстановяване и подпомагане.", "date": "2019.05.21", "title": "Велико Търново: Кметът Даниел Панов разпореди незабавна проверка за щети след падналата в града градушка"}
{"url": "http://www.focus-news.net/news/2019/05/21/2660695/violeta-ilieva-ruo-burgas-biologiya-i-zdravo-obrazovanie-i-angliyski-ezik-sa-predmetite-s-nay-mnogo-zhelaeshti-za-vtorata-matura-na-23-may.html", "text": "Биология и здраво образование и английски език са предметите с най-много желаещи за матурата на 23 май. Това каза за  Радио „Фокус“ – Бургас  Виолета Илиева, началник на Регионалното управление на образованието. По думите ѝ 1030 са желаещите да се явят на втората матура по желан от тях предмет биология и здраво образование, а след тях се нареждат желаещите да се явят на матура по английски език – 937. По философски цикъл желаещите са 334, география и икономика – 271, математика - 126, история и цивилизация – 44, физика и астрономия – 4, химия и опазване на околната среда – 5, испански език – 16, френски език – 27, руски език – 62, италиански език – 1. „По абсолютно всички 14 предмета, по които учениците имат възможност да се явят, са заявени желания. Тази година правото си да се явят на изпита по теория и практика на професията в професионалните гимназии са се възползвали 297 ученици, тоест държавният им изпит за придобиване на степен на професионална квалификация, ще бъде вписан като оценка като втори държавен зрелостен изпит в дипломата“, добави Илиева. Тя посочи, че се надява на 23 май зрелостниците да бъдат в отлично здраве и да бъдат също толкова добре организирани, колкото са били и на днешната матура , като добави, че днес не е регистриран нито един закъснял зрелостник. \r\nМария КУРТЕВА", "date": "2019.05.21", "title": "Виолета Илиева, РУО – Бургас: Биология и здраво образование и английски език са предметите с най-много желаещи за втората матура на 23 май"}
{"url": "http://www.focus-news.net/news/2019/05/21/2660706/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и отлична видимост. Пътните настилки са сухи. През деня не са получавани сигнали за инциденти по пътищата в областта. Заради пресечения релеф на областта е повишена опасността от падащи камъни и свличане на земни маси по всички направления, затова водачите трябва да шофират внимателно и със съобразена скорост. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.21", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/21/2660709/rumyana-glavcheva-ekspert-seizmolog-dopisen-chlen-na-bani-poveche-ot-sedmitsa-prodalzhava-zemetrasna-aktivnost-v-rayona-na-severozapaden-pelopones.html", "text": "От 13 май до днес се регистрира известна сеизмична активност в района на Северозападен Пелопонес. За първите две денонощия Европейският център е оценил параметрите на 15 сеизмични събития в пелопонеското  огнище. Шест от тях са с магнитуди 4.1-4.7 и максимална епицентрална интензивност от V степен; последното се отнася за трусове с магнитуд 4.4 и повече. Това съобщава за  Агенция \"Фокус\" Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nТук е необходимо да се вметне, че при земетресението с магнитуд 4.7 в епицентъра са “пропуснати” сътресения от VI степен (леки повреди в неподдържани стари сгради). Днес, вторник, в 11:58 местно време се случи поредното, седмо, земетресение оценено с магнитуд 4.4. Отново V степен (масово усещане, падане на предмети) е приписана на въздействието в епицентъра. Цялата серия от земетресения е реализирана в земната кора – на дълбочини до 15 километра (км). \r\nЕпицентрите на трусовете от серията са в близката до сушата акватория на Йонийско море и в Северозападен Пелопонес. Те покриват област с размер около 35 км в направление север-юг и до 15 км изток-запад. Националният център в Атина локализира най-силните събития в серията на разстояния от самия епицентър до 12-26 км южно от градчето Андравида (под 5 хил.ж.) и същевременно на разстояния 13-19 км западно и до 31 км север-северозападно от град Пиргос (малко над 25 хил.ж.) . Столицата е на около 220 км в източна посока – достатъчно отдалечена, за да не бъде разтърсвана. \r\nЕдновременно с реализиране на земетресения от “пелопонеската” серия, активността  от трусове около Закинтос – на около 30-60 км в западна до северозападна и югозападна посока – не се прекратява. За разглеждания период на сеизмична активизация в Пелопонес, в района на Закинтос са регистрирани 5 труса с магнитуд над 3.0, максималният от които е 3.7. За сравнение, девет са пелопонеските трусове с подобна сила – най-силният сред тях е с магнитуд 3.8 и е регистриран от хора и инструменти снощи в 20:40 часá.", "date": "2019.05.21", "title": "Румяна Главчева, експерт-сеизмолог, дописен член на БАНИ: Повече от седмица продължава земетръсна активност в района на Северозападен Пелопонес"}
{"url": "http://www.focus-news.net/news/2019/05/21/2660712/blagoevgrad-povishena-e-opasnostta-ot-padashti-kamani-v-kresnenskoto-defile-i-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и проходите Предел и Папаз Чаир. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и проходими. Натоварено е движението по автомагистрала „Струма“ и главен път Е-79, както и по второкласен път 19 Симитли – Гоце Делчев. През деня няма регистрирани тежки пътни инциденти. В област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението. \r\nЛивия НИНОВА", "date": "2019.05.21", "title": "Благоевград: Повишена е опасността от падащи камъни в Кресненското дефиле и проходите Предел и Папаз Чаир"}
{"url": "http://www.focus-news.net/news/2019/05/21/2660711/sport-grigor-dimitrov-otpadna-v-parvi-krag-na-turnira-v-zheneva.html", "text": "Григор Димитров отпадна в първия кръг на турнира по тенис в швейцарския град Женева. Българинът допусна загуба от 84-тия в света Федерико Делбонис с 6:1, 4:6, 2:6. В следващия етап на надпреварата аржентинецът ще играе срещу миналогодишния шампион Мартон Фучович. \r\nНай-добрият български тенисист влезе в основната схема на турнира в Женева след две победи в квалификациите – срещу Марк-Андреа Хюслер и Томас Фабиано. До момента първата ни ракета и 28-годишният Делбонис имаха две срещи помежду си, като Григор водеше с 2:0 победи.", "date": "2019.05.21", "title": "Спорт: Григор Димитров отпадна в първи кръг на турнира в Женева"}
{"url": "http://www.focus-news.net/news/2019/05/21/2660714/varna-58-zrelostnitsi-ot-oblastta-sa-zayavili-zhelanie-da-se-yavyat-na-treta-matura.html", "text": "58 зрелостници от областта са заявили желание да се явят на трета матура. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Държавните зрелостни изпити по желание на ученика ще се проведат в периода 28 май до 31 май 2019 г. Венцеслава Генова съобщи, че най-много са желаещите за явяване на втора матура по английски език – 1058 зрелостници. „17 са заявленията за матура по математика, 3 за история и цивилизация, 5 за физика и астрономия, 4 има химия и опазване на околната среда, също 4 са биология и здравно образование и 2 зрелостници за немски език“, съобщи Венцеслава Генова. Очаква се резултатите от трите матури да станат ясни около 13 юни. \r\nБояна АТАНАСОВА", "date": "2019.05.21", "title": "Варна: 58 зрелостници от областта са заявили желание да се явят на трета матура"}
{"url": "http://www.focus-news.net/news/2019/05/21/2660707/telma-makedoniya-sdsm-i-vmro-dpmne-mozhe-da-se-sporazumeyat-za-sp-predi-publikuvaneto-na-doklada-na-ek.html", "text": "Възможно е постигането на договор между управляващия СДСМ и опозиционната ВМРО-ДПМНЕ за Закона за прокуратурата до публикуването на доклада на Европейската комисия за напредъка на Северна Македония, предава скопската телевизия  „Телма“ . \r\nПреговорите между работните групи ще бъдат интензивни, като се очаква и лидерска среща между премиера Зоран Заев и лидера на опозицията Християн Мицковски. Министърът на правосъдието Рената Тренеска Дескоска подчерта, че много неща в страната са решени в последната минута, така че е възможно това да се случи и по казуса със Специализираната прокуратура. Това, което дава надежда, казва Дескоска, е, че ВМРО-ДПМНЕ вече е осъзнала, че скритата амнистия не може да мине. \r\nПравосъдният министър призова политиците съвместно да приемат Закона за прокуратурата, което е от решаващо значение за гражданите. В ход са обсъждания по него и с другите парламентарно представени партии.  \r\nОт ВМРО-ДПМНЕ твърдят, че споразумение за СП може да съществува само ако партиите сближат позициите си по отворените въпроси.  Тереза Герова", "date": "2019.05.21", "title": "„Телма“ (Македония): СДСМ и ВМРО-ДПМНЕ може да се споразумеят за СП преди публикуването на доклада на ЕК"}
{"url": "http://www.focus-news.net/news/2019/05/21/2660713/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.05.21", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/05/21/2660715/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-veliko-tarnovo-i-antonovo-zaradi-remont-na-asfaltovata-nastilka.html", "text": "В едната лента се осъществява движението в участък от пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците, съветват от Областно пътно управление. От там уточниха за  Радио „Фокус“ – Велико Търново , че трафикът в областта се осъществява нормално. Ограничено е движението за товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му е краят на май. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.21", "title": "Велико Търново: В едната лента се осъществява движението в участък от пътя между Велико Търново и Антоново заради ремонт на асфалтовата настилка"}
{"url": "http://www.focus-news.net/news/2019/05/21/2660710/sofiya-do-3-yuni-dvizhenieto-shte-e-dvuposochno-v-edna-lenta-po-okolovrastniya-pat-na-grada-v-rayona-na-chepintsi.html", "text": "До 3 юни движението по Софийския околовръстен път в района на Чепинци ще се осъществява двупосочно в една лента поради ремонт на жп надлез при км 19. Това съобщиха от пресцентъра на  Агенция „Пътна инфраструктура“ . Ще бъде ограничено преминаването в лентата в посока АМ „Хемус“. Движението ще се регулира с пътни знаци и сигналисти. Шофьорите трябва да карат внимателно, със съобразена скорост и стриктно да спазват пътната сигнализация.", "date": "2019.05.21", "title": "София: До 3 юни движението ще е двупосочно в една лента по околовръстния път на града в района на Чепинци"}
{"url": "http://www.focus-news.net/news/2019/05/21/2660716/premierite-na-balgariya-i-gartsiya-boyko-borisov-i-aleksis-tsipras-shte-dadat-start-na-izgrazhdaneto-na-mezhdusistemnata-gazova-vrazka-mezhdu-dvete-strani.html", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция на 22 май, сряда. Това съобщиха от  правителствената информационна служба . Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. \r\nИнтерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа. Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  \r\nГазовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  \r\nЦеремонията за даване началото на строителните дейности по проекта ще се състои от 11.30 часа на 22 май 2019 г. до с. Кирково, на пътя преди ГКПП-Маказа.", "date": "2019.05.21", "title": "Премиерите на България и Гърция Бойко Борисов и Алексис Ципрас ще дадат старт на изграждането на междусистемната газова връзка между двете страни"}
{"url": "http://www.focus-news.net/news/2019/05/21/2660717/sliven-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Интензивно е движението по пътищата в областта, съобщиха от  Областно пътно управление - Сливен . Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Повишена е опасността от падащи камъни по пътя Сливен – Ичера – Градец. Ограничено е движението на тежкотоварни автомобили над 12 тона по път ІІІ-7006 Бероново – Градец в участъка от с. Садово до с. Градец от км 9+645 до км 13+042 поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е до 30 юни.", "date": "2019.05.21", "title": "Сливен: Затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/05/21/2660723/aktsenti-v-sutreshniya-blok-dobro-utro-balgariya-po-radio-fokus-na-22-may.html", "text": "Австрийският парламент ще гласува вот на недоверие срещу канцлера Себастиян Курц на 27 май. Вотът идва след корупционния скандал, който завърши с разпадането на коалицията на Австрийската народна партия с дясната Партия на свободата. До къде може да стигне аферата „Ибиса“ и ще окаже ли влияние на европейските избори. Темата в  сутрешния блок „Добро утро, България“  на  Радио „Фокус“  ще коментираме с Димитър Гърдев, експерт по международни отношения и въпросите на сигурността. Какви са дебатите за бъдещето на ЕС, кои политики на ЕС имат нужда от промяна, има ли място популизма в европейската действителност, по тези и още въпроси ще разговаряме с Александър Йорданов, кандидатът за евродепутат в общата листа на ГЕРБ и СДС. Нов комплекс беше открит към университетската болницата в Стара Загора, предстои да бъде положена първата копка на етап от проекта за реконструкция и разширение на канализационната и водопроводната мрежа в един от кварталите в града. С повече подробности, както и по какви други проекти се работи, очаквайте след 9, 30 Виктория Грозева, главен архитект на Община Стара Загора. Община Кюстендил ще превърне бившето училище в село Слокощица в Център за екологично образование. Това ще стане възможно след спечелването на проект по Програмата за трансгранично сътрудничество между България и Сърбия, който е на обща стойност 425 000 евро. Колегата от  Радио „Фокус” – Кюстендил  Венцеслав Илчев допълва информацията по темата. Четвъртият традиционен поход „Асеновградски върхове и пътеки“ ще се проведе на 8 и 9 юни. Събитието се радва на засилен туристически интерес, като броят на участниците нараства с всяка изминала година. Повече за маршрута на двудневния поход и за предвидените съпътстващи атракции ще ни разкаже колегата Тони Михайлов от  Радио „Фокус“ – Пловдив . В Шумен предстои поредният Международен конкурс за пианисти и цигулари на името на  „Панчо Владигеров“. Събитието се посвещава на 120 тата годишнина от рождението на велия български композитор и се провежда под почетения патронаж  на председателя на Народното събрание Цвета Караянчева. Повече за предстоящото събитие ще чуем в репортажа на Ивелина Иванова,  радио „Фокус“ - Шумен . Започнете деня информирани! Тези и още теми – в „Добро утро, България“ от 06.00 до 10.00 часа на 22 май, с водещ Елеонора Чолакова.", "date": "2019.05.21", "title": "Акценти в сутрешния блок „Добро утро, България“ по Радио „Фокус“ на 22 май"}
{"url": "http://www.focus-news.net/news/2019/05/21/2660718/pregled-na-mezhdunarodnite-novini-do-18-chasa-agentsiya-fokus.html", "text": "Възможно е постигането на договор между управляващия СДСМ и опозиционната ВМРО-ДПМНЕ за Закона за прокуратурата до публикуването на доклада на Европейската комисия за напредъка на Северна Македония, предава скопската телевизия  „Телма“ . \r\nПреговорите между работните групи ще бъдат интензивни, като се очаква и лидерска среща между премиера Зоран Заев и лидера на опозицията Християн Мицковски. Министърът на правосъдието Рената Тренеска Дескоска подчерта, че много неща в страната са решени в последната минута, така че е възможно това да се случи и по казуса със Специализираната прокуратура. Това, което дава надежда, казва Дескоска, е, че ВМРО-ДПМНЕ вече е осъзнала, че скритата амнистия не може да мине. \r\nПравосъдният министър призова политиците съвместно да приемат Закона за прокуратурата, което е от решаващо значение за гражданите. В ход са обсъждания по него и с другите парламентарно представени партии.  \r\nОт ВМРО-ДПМНЕ твърдят, че споразумение за СП може да съществува само ако партиите сближат позициите си по отворените въпроси. \r\n***  Канцлерът на Австрия и председател на Австрийската народна партия (АНП) Себастиан Курц ще предложи нови министри в кабинета си „най-късно до края на деня“, предава  ORF , най-голямата обществена медия в страната. \r\nСъответното обяви самият Курц на съвместната пресконференция с президента Александер Ван дер Белен. \r\nОчаква се новото правителство във Виена да бъде обявено още в сряда. Промените в него станаха наложителни след оставките на министрите от „Партията на свободата на Австрия“. Нови ръководители ще имат Министерството на вътрешните работи, отбраната, инфраструктурата и Министерството на социалните въпроси. Австрия ще има и нов вицеканцлер.  \r\nКурц обяви, че ще предложи „квалифицирани лица от администрацията и експерти с висока почтеност и независимост\". Става въпрос само за висши служители, които също имат професионална квалификация.  \r\n***  Според държавния секретар на САЩ Майк Помпео е „напълно възможно\" Иран да е отговорен за саботажите на петролните интереси в Персийския залив, въпреки че не направи окончателно заключение, предава  AFP . \r\n„Като се имат предвид всички регионални конфликти, които видяхме през последното десетилетие и формата на тези атаки, изглежда е напълно възможно Иран да е зад тях\", заяви Помпео, който по-късно през деня ще информира американските законодатели за нарастващото напрежение с Техеран.  \r\n***  Ирак ще изпрати делегации във Вашингтон и Техеран, за да подпомогне „спирането на напрежението\" между САЩ и Иран на фона на опасенията от отприщване на нова военна конфронтация в Близкия изток. Съответното обяви министър-председателят на Ирак Адел Абдул Махди, съобщава турският вестник  Yeni Safak . \r\n„Ще изпратим делегации в Техеран и Вашингтон, за да сложим край на напрежението между тях“, цитира изданието думите на иракския премиер.  \r\nСъгласно думите на лидера на кабинета в Багдад, в Ирак няма групировки, които биха искали да се стигне до война. Припомня се, че преди два дни в района на американското посолство в иракската столица падна ракета.  \r\n***  По данни на водещия прищински ежедневник  Gazeta Express  в началото на следващия месец канцлерът на ФРГ Ангела Меркел ще приеме за среща косовския министър-председател Рамуш Харадинай.  \r\n„Това е среща, която се очаква да се проведе в Берлин\", заяви източник на изданието, уточнявайки, че тя ще се състои на 6 юни. Поканата към Харадинай да посети Берлин бе предшествана от специалната среща за Западните Балкани, проведена във федералната германска столица през април. Освен Меркел, неин домакин бе и държавният глава на Франция Еманюел Макрон.  \r\nСлед срещата медиите съобщиха, че Харадинай се е противопоставил на искането на Меркел и Макрон за отмяна на 100-процентовите мита върху сръбските и босненските стоки, за да бъде възобновен диалогът за нормализиране на двустранните отношения между Белград и Прищина. \r\nВ Берлин Харадинай се срещна и с германския вътрешен министър Хорст Зеехофер, който увери, че Германия подкрепя либерализирането на визовия режим за Косово. Съобщава се, че Харадинай по време на посещението си в Германия следващия месец ще обсъди с Меркел визите и възобновяването на диалога със Сърбия.  \r\n***  Държавното бюро за разследвания (ДБР) на Украйна започна проверка за възможна държавна измяна, извършена от бившия президент на страната Петро Порошенко, съобщи във „Фейсбук“ първият заместник-директор на службата Олга Варченко, предава  РИА Новости . \r\nКакто уточняват от ГБР, става дума за събитията от 25 ноември 2018 година, когато кораби от украинските военноморски сили (ВМС) се опитаха да преминат от Черно в Азовско море през Керченския пролив. \r\nЗаявлението е подадено от бившия заместник-ръководител на администрацията на бившия президент на Украйна Виктор Янукович Андрей Портнов. По неговите думи, докато е бил на поста държавен глава, Порошенко е извършил държавна измяна, когато се е опитал да въведе военно положение в страната, за което е пожертвал украински моряци и ги е пратил в Керченския пролив. \r\n***  Нелегалните постройки, които убягват от погледа на Община Охрид, бяха видени от ЮНЕСКО. В последни си доклад международната организация препоръчва включването на природните богатства на града в списъка за световното наследство, съобщава македонската електронна медия  A1 On . Реакцията на ЮНЕСКО е свързана със съобщенията за кафенета, чиито платформи навлизат в Охридското езеро, за изграждане на нови хотели в Галичица, както и за други строежи в района, който е защитен. Уточнява се, че организацията е внесла искания до македонските власти да обявяват мораториум върху всички градски трансформации по бреговете на Охридското езеро, но също така и за всякаква градска трансформация. \r\n„Да се направи оценка на въздействието на незаконните сгради в защитената зона и да се съборят всички, които представляват заплаха\", препоръчва ЮНЕСКО в последния си доклад. \r\nОт природозащитната организация „Фронт 21/42\" твърдят, че вредите са нанесени през годините на неконтролираното строителство и легализация на незаконни сгради, при това за сметка на културното наследство. През 2017 г. ЮНЕСКО отправи препоръки, които не бяха спазени, допълват от от „Фронт 21/42“. \r\n„В Охрид и Струга е истинска катастрофа. Незаконните сгради се легализират. През 2017 г. беше препоръчано Община Охрид да обяви мораториум. Но вместо това беше предприета мащабна легализация на незаконни сгради. От ноември 2017 г. до април 2019 г. са узаконени 250 нелегални постройки. Затова се стигна до тази реакция. Изискваше се само политическа воля за разрешаване на този въпрос. Вместо това решихме да затворим очите си. Сега ЮНЕСКО е взела нещата в свои ръце. Това наистина трябва да спре. Ситуацията отдавна е лоша, сега става все по-лоша и по-лоша. Ако загубим езерото, което е на четири милиона години, всички ние ще бъдем отговорни за това“, предупреждава активистката Александра Буяроска от „Фронт 21/42\". \r\nДиректорът на Охридския институт и музей, Елеонора Новаковска, не е била на разположение за коментар пред медията относно това какво ще бъде предприето след реакцията от страна на ЮНЕСКО. От Община Охрид също запазват мълчание. \r\n***", "date": "2019.05.21", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/21/2660721/ombudsmanat-maya-manolova-shte-provede-sreshta-pri-pravosadniya-ministar-zaradi-problemi-s-targovskiya-registar.html", "text": "На 22 май 2019 г., от 13.00 ч. омбудсманът Мая Манолова и адвокати, представители на Фейсбук общност на българските адвокати, ще се срещнат с правосъдния министър Данаил Кирилов и служители на Агенцията по вписванията във връзка с проблеми, които срещат при всекидневната си работа с Търговския регистър. Това съобщиха от пресцентъра на  Омбудсмана на Република България . Срещата ще се състои в Министерството на правосъдието.  \r\nПрипомняме, че на 17 май 2019 г., адвокати от фейсбук общността сезираха с отворено писмо омбудсмана, в което настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.  \r\nВ понеделник Манолова се срещна с представители на адвокатите и пое ангажимент да организира среща при министъра на правосъдието, на която да бъдат поставени проблемите, упоменати в отвореното писмо.  \r\nОсвен това омбудсманът се ангажира и с изготвянето на законодателни предложения, които да подобрят работата на Търговския регистър и Агенцията по вписванията.  \r\nЦелта им ще бъде въвеждането на ясни правила, които да водят до обезщетяване на вредите, претърпени от гражданите при неправомерни откази на длъжностните лица, включително възстановяване на разноските при незаконни откази. Ще настоява и за мерки, които да уеднаквят начините, по които действат и вписват отделните длъжностни лица.  \r\n На срещата в Министерството на правосъдието са поканени и представители на ВСС във връзка с проблеми с достъпа до електронното правосъдие.", "date": "2019.05.21", "title": "Омбудсманът Мая Манолова ще проведe среща при правосъдния министър заради проблеми с Търговския регистър"}
{"url": "http://www.focus-news.net/news/2019/05/21/2660720/veliko-tarnovo-pet-sela-v-oblastta-sa-zasegnati-ot-buryata-s-proliven-dazhd-i-gradushka.html", "text": "Пет села са засегнати от бурята с проливен дъжд и градушка, преминала над Велико Търново и територията на общината. Това съобщиха от пресцентъра на  Общината . Най-силна е била стихията в Шемшево, Леденик, Беляковец и Ветринци, по-слабо засегнато е село Пушево. Констатирани са частични щети по пътната инфраструктура в Шемшево и Леденик. Проверките от сформираната от кмета Даниел Панов група за реакции при бедствия и аварии продължават.  \r\nВъв Велико Търново започна прочистване на шахтите от листната маса, донесена от стичащата се вода. Стартира и събиране на материалите от строежи, също влачени от водата. Те ще бъдат извозени до депото за строителни отпадъци. Мобилизирани са екипи на ОП „Зелени системи“.  \r\nДо момента няма информация за счупени клони, дървета или за щети по покривите на сгради. Единствено в кв. „Слънчев дом“ има засегната покривна ламарина на блок, чието обезопасяване е ангажимент на етажната собственост.", "date": "2019.05.21", "title": "Велико Търново: Пет села в областта са засегнати от бурята с проливен дъжд и градушка"}
{"url": "http://www.focus-news.net/news/2019/05/21/2660719/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-lesovo-i-dunav-most-1-i-2.html", "text": "Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1 и 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове. На ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до м. август.", "date": "2019.05.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, „Лесово“ и „Дунав мост 1 и 2“"}
{"url": "http://www.focus-news.net/news/2019/05/21/2660725/tass-tri-balkanski-strani-oglaviha-klasatsiya-za-nay-evtini-hoteli-v-evropa-v-top-10-e-i-balgariya.html", "text": "На Северна Македония бе отредено първо място в класация на европейските страни с най-евтините хотели. Съответният списък е съставен от експерти по планиране на пътуванията от компанията OneTwoTrip, предава  TACC . \r\nЕкспертите изчисляват средната цена на една нощувка в хотели с четири звезди. Взети са под внимание не само столиците и популярните градове, но и всички градове, където са налични възможности за настаняване от желаната категория. От класацията са изключени страни, в които има по-малко от десет четиризвездни хотела, например, Фарьорските острови. Представените цени са актуални към месец май 2019 година. \r\nСредната цена на хотели в Северна Македония е малко над 27 евро на вечер. На второ място е Албания, където за престой в един от четиризвездните хотели се плаща средно по 28 евро. Тройката затваря Босна и Херцеговина.  \r\nВ „Топ 10“ влизат Молдова, Чешката република, Унгария, Румъния, България и дори Великобритания, като последното се дължи на факта, че в страната има много малки градове и села с евтини хотели с четири звезди, поясниха казаха експерти.  Тереза Герова", "date": "2019.05.21", "title": "ТАСС: Три балкански страни оглавиха класация за най-евтини хотели в Европа, в „Топ 10“ е и България"}
{"url": "http://www.focus-news.net/news/2019/05/21/2660726/pazardzhik-na-tri-mesta-v-sgradata-na-obshtina-velingrad-sa-postaveni-kartoneni-mini-konteyneri-za-razdelno-sabirane-na-otpadatsi.html", "text": "В сградата на Общинска администрация – Велинград на три места са поставени картонени мини-контейнери за разделно събиране на отпадъци, съобщи за  Радио „Фокус“- Пазарджик  Бояна Кирилова, експерт в общинската администрация. Едните са за хартия и картон, а другите – за метал и пластмаса. „Така общинските служители ще могат да допринесат за опазването на природата и отделянето на по-малко вредни емисии при преработката на предварително сортирания отпадък. Велинградчани отдавна са запознати с ползата от тази дейност. Припомням, че цветните пластмасови контейнери, поставени по улиците,  са само за разделно събиране. Жълтите са предназначени за опаковки от хартия, пластмаса и метали, а зелените – за стъкло“, уточни Кирилова. Тя допълни, че е добре хората да бъдат по-отговорни към разделното събиране и да го превърнат в свой навик. \r\nАлбена ЖИЛЕКОВА", "date": "2019.05.21", "title": "Пазарджик: На три места в сградата на община Велинград са поставени картонени мини-контейнери за разделно събиране на отпадъци"}
{"url": "http://www.focus-news.net/news/2019/05/21/2660730/vratsa-vazstanoveno-e-dvizhenieto-po-pat-i-1-montana-botevgrad-v-rayona-na-okolovrastniya-pat-na-grada.html", "text": "Възстановено е движението по път I-1 Монтана - Ботевград в района на околовръстния път на гр. Враца. Това съобщиха от пресцентъра на  Агенция \"Пътна инфраструктура\" .", "date": "2019.05.21", "title": "Враца: Възстановено е движението по път I-1 Монтана - Ботевград в района на околовръстния път на града"}
{"url": "http://www.focus-news.net/news/2019/05/21/2660724/gerb-daryava-70-hil-shtatski-dolara-za-pribiraneto-v-balgariya-na-tlennite-ostanki-na-alpinista-ivan-tomov.html", "text": "По предложение на председателя на ПП ГЕРБ Бойко Борисов Изпълнителната комисия на партията взе решение да дари 70 хил. щатски долара на семейството на загиналия в Хималаите алпинист Иван Томов. Това съобщиха от пресцентъра на  ПП ГЕРБ . Средствата са необходими на семейството на алпиниста за прибирането на тленните му останки в България. Дарените средства са от партийната субсидия на ГЕРБ. \r\nВ телефонен разговор председателят на ГЕРБ Бойко Борисов поднесе своите съболезнования на семейството на Иван Томов.", "date": "2019.05.21", "title": "ГЕРБ дарява 70 хил. щатски долара за прибирането в България на тленните останки на алпиниста Иван Томов"}
{"url": "http://www.focus-news.net/news/2019/05/21/2660728/evropeyski-izbori-2019-g-prof-boyan-durankev-abv-nay-tsennoto-koeto-imame-sa-detsata-i-vnutsite-ni-borim-se-za-tyahnoto-badeshte.html", "text": "Най-ценното, което имаме, са децата и внуците ни – борим се за тяхното бъдеще. Това каза по време на пресконференция Проф. Боян Дуранкев, водач на листата за предстоящите европейски избори на ПП „Коалиция за България“, предаде репортер на  Радио „Фокус“ – Бургас . „Това, което забелязвам, е изтичане на млади момчета и момичета от България. Преди няколко дни министър-председателя и Мария Габриел твърдяха, че са се върнали повече българи, отколкото са заминали. Това не е вярно. Или не знаят, или лъжат. Напротив, напускат ни. Нашите деца и внуци и то завинаги. Това не са мигранти, това са бегълци от условията на живот и работа в България. Затова ние се борим за бъдещето на нашите деца и внуци.  Битката ни е те да останат в България и да живеят по-добре“, отбеляза проф. Дуранкев. Той добави, че редица проблеми в България биха могли да се разрешат чрез Европейския парламент и Европейските комисии. „Това, което ще отстояваме, е идеята за мир в Европа. Във великия континент Евразия ние сме нещо малко – 520 млн. души, които би било редно да бъдем лидери в битката за мир – световен и европейски. Освен това, Европейският съюз да има много по-ясна външна политика в налагането на идеята за мир. До този момент ние нямаме обща външна политика. Предлагаме премахване на всякакви санкции, тъй като в международното право няма такова понятие, а има незаконни репарации, които имат бумерангов ефект върху този, който ги налага. Загубихме руските пазари за нашите консерви. Загубихме какви ли не други приятелски отношения. Ние сме за обща европейска политика за сигурност и мир и дейно участие на Европейския съюз в ООН“, посочи още проф. Дуранкев. По думите му друго предложение е за създаването на общевропейски референдум против разполагането на ядрени оръжия на територията на Европейския съюз, за недопускане на повече военни бази, както и против участие на която и да било страна в Европейския съюз в незаконни войни на чужди територии. \r\nМария ПОПЧЕВА", "date": "2019.05.21", "title": "Европейски избори 2019 г.: Проф. Боян Дуранкев, АБВ: Най-ценното, което имаме, са децата и внуците ни – борим се за тяхното бъдеще"}
{"url": "http://www.focus-news.net/news/2019/05/21/2660727/predstoyashti-sabitiya-v-stranata-za-22-may-agentsiya-fokus.html", "text": "*** \r\nОт 8.30 часа ще се проведе редовното правителствено заседание.  \r\n*** \r\nОт 11.30 часа до село Кирково, на пътя преди ГКПП \"Маказа\" министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция.  \r\n*** \r\nВ 14.00 часа министърът на образованието и науката Красимир Вълчев ще посети Висшето училище по телекомуникации пощи (ВУТП) и ще се срещне с ръководството и студенти от висшето училище. Предвижда се министърът да се запознае с учебната база и лабораториите, както и с актуалните проекти и партньорства на училището. \r\n*** \r\nОт 10.00 часа в голямата заседателна зала на Община град Добрич зам.-министъра на образованието и науката Деница Сачева, кмета на Община Добрич Йордан Йорданов и председателя на Българската стопанска камара Радосвет Радев ще открият Дискусионен форум „Взаимодействие между бизнес и образование“. \r\n*** \r\nОт 9.00 часа IV състав на Специализирания наказателен съд ще заседава по делото за престъпление по служба срещу Симеон Д., Иво П., Радослав Г., Любомир Е., Петър В., Трайчо Т.  \r\n*** \r\nОт 9.30 часа в зала 7 на НДК ще се състои конференция на тема „От грижа към самостоятелност: права и потребности на младежите, напускащи и напуснали алтернативна грижа“.  \r\n*** \r\nОт 10.00 часа XVIII състав на Специализирания наказателен съд ще гледа делото за образуване и ръководене на организирана престъпна група срещу Огнян А., Янко Я., Ивайло С., Петър М., Ангел Т., Марин Я., Антон Х., Валентин П. и Васил К.  \r\n*** \r\nОт 10.00 часа XV състав на Специализирания наказателен съд ще заседава по делото за образуване и ръководене на организирана престъпна група срещу Димитрина Р., Мария Ж., Нели К. и Надежда Т. \r\n*** \r\nОт 10.00 часа XII състав на Специализирания наказателен съд ще заседава по делото за образуване и ръководене на организирана престъпна група срещу Камен Б., Ивайло Б., Димитър З., Валентин Г., Илиян М., Иван С., Мирослав М. и Петьо Х.  \r\n*** \r\nОт 10.00 часа в Централния военен клуб ще се състои откриване на Конференция на тема „100 години от завършване на Първата световна война: поуки и съвременност”. \r\n*** \r\nОт 10.45 часа в сградата на ГД „Национална полиция“ ще се проведе брифинг Представители на ГДНП, СДВР и ГДПБЗН ще информират за предприетите мерки, във връзка с осигуряване на реда и нормалното протичане на абитуриентските балове.  \r\n*** \r\nОт 11.00 часа в Американския център ще се състои финал на четвъртата успешна кампания „На училище в Столична библиотека“, в която се включиха училища от всички райони на град София и над 1 000 деца от 30 столични училища.  \r\n*** \r\nОт 11.00 до 17.00 часа в галерия „Академия“ на Националната художествена академия ще се проведе четвърта научна конференция „Визуалната комуникация в културния и образователен процес“. \r\n*** \r\nОт 11.00 часа VІІ състав на Специализирания наказателен съд ще гледа делото за образуване и ръководене на организирана престъпна група срещу Кирил Т., Милен В., Виктор Б., Габриел Б., Иван А., Георги К., Николай С., Красимир К., Димитър П., Иван К., Емил И., Георги З. и Ангел З.  \r\n*** \r\nОт 11.00 часа в Националния пресклуб на БТА ще се състои пресконференция „150 години Българска академия на науките. Историческите изследвания - основа на Българското книжовно дружество“. \r\n*** \r\nОт 11.00 часа в Американския център на Столична библиотека ще бъдат наградени победителите в ученическия конкурс „Вековната мъдрост на нашия град“.  \r\n*** \r\nВ 13.00 час в Министерството на правосъдието омбудсманът Мая Манолова ще проведe среща при правосъдния министър Данаил Кирилов заради проблеми с Търговския регистър. \r\n*** \r\nОт 13.00 часа III състав на Специализирания наказателен съд ще гледа квалифицирани състави за изнудване срещу Лъчезар Я. и Габриел П.  \r\n*** \r\nОт 13.30 часа XI състав на Специализирания наказателен съд ще гледа делото за образуване и ръководене на организирана престъпна група срещу Недялко Ц.  \r\n*** \r\nОт 13.30 часа ХХ състав на Специализирания наказателен съд ще гледа делото за образуване и ръководене на организирана престъпна група срещу Владимир Р., Григор Г. и Даниел Г.  \r\n*** \r\nВ 14.00 часа в Университетската библиотека \"Св. Климент Охридски\" ще бъде открита изложбата „Път към Бога” – възрожденският Самоков – град на ковачи, зографи и печатари”.  \r\n*** \r\nОт 13.00 часа в зала 6 на Националния дворец на културата ще бъде официално открита програмата „Възобновяема енергия, енергийна ефективност и енергийна сигурност“, чиито програмен оператор е Министерството на енергетиката.  \r\n*** \r\nОт 16.00 часа в Ларгото за 24-та поредна година ще бъдат връчени отличията „Златно перо“. \r\n*** \r\nОт 16.30 часа в Зала „Проф. Васил Геров“ ще се проведе музикално-поетичен пърформанс \"Любовта е равна на любов\". \r\n*** \r\nОт 17.00 до 20.00 часа Галерия Арте открива изложба-живопис на Светлин Русев. \r\n*** \r\nОт 18.00 часа в Мраморното фоайе Георги Константинов представя новата си книга „Поезията като свидетел“.  \r\n*** \r\nОт 18.30 часа в „Ларгото“ над 300 деца танцьори ще вземат участие в станалия вече традиционен за програмата на „Европейски музикален фестивал“ концерт „Европа танцува“.  \r\n*** \r\nОт 18.30 часа на Лятна естрада в Борисовата градина ще се проведе концерт концерт на Софийския духов оркестър по повод 120 години от рождението на проф. Панчо Владигеров и възстановяването на бюст-паметника на композитора. \r\n*** \r\nОт 19.00 часа в Централното фоайе на Ректората ще бъде открита изложбата „Нова българска типография II“ –  графичен дизайн и съвременна типография от български автори.  \r\n*** \r\nОт 19.00 часа в аудитория 272 на Ректората на Софийски Университет ще се състои премиера на документалния филм „Полярни изследователи\" с автор Мария Чернева.  \r\n*** \r\nОт 19.00 до 19.30 часа в градинката пред бл. 73 в ж.к. „Младост“ 1 ще се проведе протест като част от кампанията  „За чиста и уредена София 2019“. От 19.30 до 21.00 часа ще има шествие по маршрут: по бул. „Андрей Сахаров“ от кръстовището с ул. „Йерусалим“ – до кръстовището с бул. „Александър Малинов“ и обратно по бул. „Андрей Сахаров“ до кръстовището с ул. „Йерусалим“. \r\n*** \r\nОт 19.00 до 19.30 часа на ул. „Монтевидео“ № 98 в жк. „Овча купел“ 1 ще се проведе протест като част от кампанията  „За чиста и уредена София 2019“. От 19.30 до 21.00 часа ще има шествие по маршрут:  по ул. „Монтевидео“ от № 98 до кръстовището с бул. „Президент Линкълн“ и обратно по ул. „Монтевидео“ до  № 98.  \r\n*** \r\nВ 19.00 часа в зрителната зала на читалище ''Родолюбие'' ще се представи театралната постановка ''Женско царство'' по Ст. Л. Костов, която е поздрав за учителите в Община Асеновград \r\n*** \r\nОт 18.30 часа ще се проведе фолклорна вечер на певци и музиканти по повод 15-ата година от обявяването на Аксаково за град. \r\n*** \r\nОт 10.30 часа в салона на НЧ „Просвета – 1909 ще бъдат чествани 135 години ОУ \"Христо Ботев\". \r\n*** \r\nОт 12.00 часа в читалището в града ще се проведе публична лекция с дискусия на следните теми: „Защитен ли е дивият божур - символ на Божурище?“ и „Защитените територии в България“.  \r\n*** \r\nОт 12.00 часа на площад „Тройката“ две нови, артистични пейки ще станат част от облика на Бургас, инициативата е на клуб „България за младите“ към ГЕРБ.   \r\n*** \r\nВ 14.30 часа във Филхармонията ще бъдат представени етапите на строителните дейности, които предстои да бъдат осъществени за цялостното й обновяване, както и проекта за реставрация на сградата в автентичния й вид.  \r\n*** \r\nОт 17.00 часа от площада пред общината ще започне празнично шествие на тема „Биоразнообразие и Натура 2000“. То ще премине по ул. „Богориди“, ще завърши в 17.30 на Лятна сцена „Охлюва“.  \r\n*** \r\nОт 17.30 часа в Регионална библиотека \"Пейо Яворов\" Митко Иванов, съавтор в \"История на Бургас\" ще изнесе лекция на тема: „Истинската история на празника на светите братя Кирил и Методий- в България и в Бургас“. \r\n*** \r\nОт 15.00 часа в конферентната зала на Регионален исторически музей – Благоевград ще се проведе лекция на тема: „Св. Йоан Владимир и Св. Седмочисленици от Охрид. Политическа антропология и религиозен култ“. \r\n*** \r\nОт 18.30 часа във Фоайето на НЧ \"Никола Вапцаров - 1866\" ще бъде премиерата на новия роман на Снежанка Филчева - \"Бягство\". \r\n*** \r\nОт 10.00 часа в Руския център на Варненският свободен университет „Черноризец Храбър“ ще бъде открит Международния  младежки форум „Моята инициатива в образованието“.  \r\n*** \r\nОт 10.00 часа във Варненския свободен университет „Черноризец Храбър“ научно жури ще присъди на проф. д-р Георги Близнашки степен „доктор на науките“. \r\n*** \r\nОт 17.30 часа ще започне „Дългата вечер на църквите“. Различни мероприятия ще се проведат в Католическа църква „Непорочно зачатие на Дева Мария“ и Евангелска методистка епископална църква.  \r\n*** \r\nОт 18.00 часа в ИЗ „Рафаел Михайлов“ ще се състои откриване на изложба „Превъплъщенията на книгата“ с автори Светослав Косев и Симеон Желев. \r\n*** \r\nОт 18.00 часа в МДТ „Константин Кисимов“ ще се проведе благотворителен концерт в подкрепа на Никол Владкова. \r\n*** \r\nОт 19.00 часа в ДКС „Васил Левски“ ще се състои „Как ще НИ стигнат американците“ – спектакъл на Национален фолклорен ансамбъл „Българе“. \r\n*** \r\nОт 19.00 часа в Клуб 7 ще се проведе Вечер на дамската поезия.  \r\n*** \r\nОт 11.00 часа в Регионалния пресклуб на БТА ще се проведе пресконференцията във връзка с приключването на европейския проект „Трансданюб перли“. \r\n*** \r\nВ 11.00 часа кметът Огнян Ценков ще посети напълно възстановения в първоначалния му вид турски барутен склад, който се намира в Крайдунавския парк, в близост до крепостта \"Баба Вида\".  \r\n*** \r\nОт 18.00 часа в Градска концертна зала ще се състои госпъл концерт  с легендарните „Инграметс“ и Шърман Холмс.  \r\n*** \r\nОт 10.00 ч. пред кметството в селото ще започнат ремонтните дейности за подобряване на състоянието на републикански път ІІ-53 \"Поликраище - Горна Оряховица - Елена\" в участъка от км 0+000 до км 6+289 „Поликраище  -Първомайци - Горна Оряховица“. \r\n*** \r\nОт 9.30 часа в Държавен куклен театър „Дора Габе“ ще се играе куклен спектакъл „Жабокът и слънчевата дъщеря“. \r\n*** \r\nОт 10.00 до 17.00 часа в Огледална зала „Нели Божкова“ ще се проведе Международен конгрес по спелеология в изкуствени кухини. \r\n*** \r\nОт 10.00 до 12.30 часа в сградата на Община Добрич ще се проведе дискусионен форум, посветен на взаимодействието между бизнеса и образованието на територията на областта. \r\n*** \r\nОт 11.00 часа в Концертна зала на Младежкия център ще се състои концерт по проект „Заедно учим, творим и играем“. \r\n*** \r\nОт 13.30 часа в Народно читалище „Й. Йовков-1870 г.“, Зала „Зорница“ ще се играе  \r\nспектакъл „Не падай духом“ на Театрална студия „Зорница“. \r\n*** \r\nОт 18.00 часа в Концертна зала „Добрич“ ще се проведе тържество „О, Будители народни“. \r\n*** \r\nОт 14.30 часа на стадион „Осогово” ще се проведе общинското състезание „Бързи, смели, сръчни”. \r\n*** \r\nОт 18.30 часа в Куклената зала на Драматичния театър ще се състои премиерата на \"Приказни мъниста\" на Школа по куклено актьорско майсторство към Общински куклен театър \"Патилан\".  \r\n*** \r\nОт 10.00 часа пред храм „Св. Иван Рилски” ще има молебен и курбан за здраве, организирани от общината. \r\n*** \r\nОт 11.00 часа в Специализираната болница за продължително лечение и рехабилитация ще бъдат отбелязани 60 години от създаването на лечебното заведение. \r\n*** \r\nОт 12.30 часа на площада в кв. „Бела вода“ ще има курбан за здраве по повод годишнина от голямото земетресение през 2012 г. \r\n*** \r\nВ 11.00 часа в центъра на населеното място ще бъде отслужен молебен за здраве. От 14.00 часа на площада в селото ще има курбан за здраве по повод земетресението от 22 май 2012 г. \r\n*** \r\nОт 17.00 часа в Галерия „Артсалон” ще бъде открита „Крачка в различното“ – изложба- керамика на  учители и ученици  по повод 80 години Обединено училище  „Т. Ненков“. \r\n*** \r\nОт 17.30 часа в ЦПЛР-ОДК ще бъде открита изложба на школите по изобразително изкуство– вернисаж. \r\n*** \r\nОт 11.00 часа в пресклуба на БТА председателят на Районната избирателна комисия Ярослав Димитров ще даде пресконференция за подготовката за предстоящите европейски избори. \r\n*** \r\nОт 13.30 часа в Гарнизонен военен клуб ще се състои тържествено събрание-концерт по повод патронния празник на Военновъздушна учебна база „Георги Бенковски“ с участието на Представителен ансамбъл на Въоръжените сили. \r\n*** \r\nОт 17.00 часа в  ХГ Дарение ,,Колекция Светлин Русев ще се състои музикално - поетичен рецитал с участието на Юри Тошмаков - цигулка и Магдалена Начева - пиано. \r\n*** \r\nОт 17.00 часа в арт зала на Регионална библиотека ,,Христо Смирненски\" ще се състои прожекция на операта ,,Луд гидия\". \r\n*** \r\nОт 19.00 часа в Драматично-куклен театър ,,Иван Радоев\" ще се състои спектакъла ,,Анини приказки и грозното патенце\" на детската театрална студия. \r\n*** \r\nОт 9.30 часа в 10 зала Окръжният съд ще гледа делото срещу Йордан С., Марин П., Александър К. и Александър Д., обвинени в отнемане на чужди вещи на обща стойност 457 352.00 лева. \r\n*** \r\nОт 10.45 часа в зала № 2 7 наказателен състав на Районния съд ще заседава по делото срещу Калин В. и Васко Д., обвинени в транспортиране на различни момичета с цел да бъдат използвани за развратни действия, независимо от съгласието им, като деянията са извършени чрез обещаване, даване и получаване на облаги и при условията на опасен рецидив.  \r\n*** \r\nОт 11.30 часа в зала № 10 втори наказателен състав на Районния съд ще гледа делото срещу Свилен Г., обвинен в причиняване на средна телесна повреда на турски гражданин на пътя, като деянието е извършено в пияно състояние. \r\n*** \r\nОт 14.00 часа в зала № 3 22 наказателен състав на Районния съд  ще гледа делото срещу Цветелин К., Илиян С. и Александър Г., обвинени в умишлено запалване на чуждо движимо имущество. \r\n*** \r\nОт 18.00 часа в Конферентната зала на Народна библиотека „Иван Вазов“ ще се състои премиера на втората част на книгата „Изявени пловдивчани. Личностна енциклопедия“. \r\n*** \r\nОт 20.00 часа в зала Колодрум ще бъдат връчени Годишните музикални награди на БГ Радио 2019. \r\n*** \r\nОт 10.30. ч. в зала „Свети Георги“ председателят на Районната избирателна комисия в Русе Мирослава Маркова ще даде пресконференция относно предстоящите избори за членове на Европейския парламент 2019 г. \r\n*** \r\nОт 18.00 часа в Художествената галерия ще се състои официално откриване на изложбата „Михайло Парашчук: украинският и български скулптор“.  \r\n*** \r\nОт 17.30 часа в Художествената галерия ще се проведе изложба на ателие по иконопис при храм „Света Троица“. \r\n*** \r\nОт 19.00 часа в Драматичния театър ще се играе постановката „Между два стола” от Рей Куни.  \r\n*** \r\nВ 19.00 часа в зала Сливен започва прожекцията на носителя на „Златна Палма“ от КАН ’18- „Джебчий“. \r\n*** \r\nОт 18.00 часа на площад „Олимпийски“ ще се проведе юбилеен концерт „Фолклорът – лек за душата“, посветен на 25 години ОДК и 10 години ТК „Веселие“. \r\n*** \r\nОт 18.00 часа в малкия читалищен салон на НЧ \"Родопска искра 1880\" ще бъде открита изложба на картини от керамика и пластика на скулптора Марин Борисов.  \r\n*** \r\nОт 17.00 часа във фоайето на Областната администрация ще бъде открита изложбата „Лица от Деца“. \r\n*** \r\nОт 10.00 часа в двора на СУ „Трайко Симеонов“ ще се проведе състезание по националната програма „Работа на полицията в училищата“.  \r\n*** \r\nВ 13.30 часа 92 деца от първите класове на II ОУ „Д- р Петър Берон“ ще посетят Информационния център на РИОСВ по повод Международния ден на биологичното разнообразие. Втора група ще посети центъра в 15.00 часа.  ЕВРОПЕЙСКИ ИЗБОРИ 2019: \r\n*** \r\nВ 10.30 часа кандидатът за евродепутат от БСП Димитър Данчев ще проведе среща с жители в пенсионерския клуб.  \r\n*** \r\nВ 11.00 часа кандидатът за евродепутат от БСП Деница Златева ще се срещне с управителния съвет на асоциацията на рециклиращата индустрия АРИ във фирма „Екометал Инжинеринг”. \r\n*** \r\nВ 12.00 часа кандидатът за евродепутат от БСП Димитър Данчев ще се срещне с жители в Клуба на пенсионера.  \r\n*** \r\nВ 14.00 часа кандидатът за евродепутат от БСП Димитър Данчев ще се срещне с жители в пенсионерския клуб.  \r\n*** \r\nОт 17.30 часа кандидатите за евродепутати от ГЕРБ Андрей Ковачев и Жечо Станков ще присъстват на хепънинг в парк „Овча купел“. \r\n*** \r\nВ 18.00 часа в ресторант „Форум” в НДК кандидатите за евродепутат от БСП Елена Йончева, Петър Витанов, Мариела Модева и Румен Гечев ще се срещнат с културни дейци по повод 24 май. В 18.30 часа в зала „Витоша” в Интер Експо Център Петър Витанов, Цветелина Пенкова и Момчил Неков ще проведат среща с младежта. \r\n*** \r\nВ 19.00 часа в комплекс Кредо кандидатът за евродепутат от БСП Димитър Данчев \r\nще уважи честването на 100 години от основаването на партийна организация в селото. \r\n*** \r\nВ 11.30 часа в офиса на ГЕРБ кандидатите за евродепутати Асим Адемов и Марин Захариев ще се срещнат с граждани.  \r\n*** \r\nВ 16.00 часа на ул. \"Даме Груев\" 25 кандидатът за евродепутат от БСП Валери Жаблянов ще се срещне с  интелектуалци и хора от сферата на образованието. В 18.00 часа в Градския парк срещу общежитията на Американски университет Деница Златева и Валери Жаблянов ще присъстват на празничен концерт. \r\n*** \r\nОт 9.00 часа в партийния съвет на БСП кандидатът за евродепутат Велизар Енчев ще проведе среща с журналисти.  \r\n*** \r\nВ 12.45 часа кандидатите за евродепутати от ГЕРБ Асим Адемов и Марин Захариев ще бъдат на центъра на девинското село, където ще се срещнат с местното население.  \r\n*** \r\nВ 14.00 часа кандидатите за евродепутати от ГЕРБ Асим Адемов и Марин Захариев ще посетят шивашки цех на ул. „Родопи“ 20.  Заедно с тях ще бъдат председателят на ПГ на ГЕРБ д-р Даниела Дариткова, бившият евродепутат Владимир Уручев, областният координатор на ГЕРБ и кмет на Смолян Николай Мелемов. \r\n*** \r\nВ 10.00 часа кандидатът за евродепутат от БСП Велизар Енчев ще проведе среща с офицери от запаса. \r\n*** \r\nОт 10.00 часа в залата на хотел „Диамант“ кандидатите за евродепутати от ГЕРБ Асим Адемов и Марин Захариев ще се срещнат със симпатизанти.  \r\n*** \r\nВ 17.30 часа кандидатът за евродепутат от БСП Димитър Данчев ще посети училище „Тодор Пеев”.  \r\n*** \r\nОт 11.00 часа в Златарица кандидатът за евродепутат от БСП Велизар Енчев ще проведе среща с жители. \r\n*** \r\nВ 11.00 часа кандидатите за евродепутати от БСП Иво Христов и Иван Кръстев ще се срещнат с обществеността.  \r\n*** \r\nОт 18.30 часа кандидатът за евродепутат от ГЕРБ Ивелина Василева ще се срещне с жители на града. Тя ще посети откритата предизборна приемна, която се намира на булевард „България“. След това Ивелина Василева ще присъства на дискусия с гражданите в салона на народно читалище „Димитър Полянов“, което се намира на ул. „Трети март 1“.  \r\n*** \r\nВ 14.00 часа кандидатите за евродепутати от БСП Иво Христов и Иван Кръстев ще се срещнат с граждани в клуба на БСП. В 17.30 часа Христов и Кръстев ще се срещнат с граждани в ХГ \"Проф. Илия Петров\". \r\n*** \r\nВ 11.00 часа в залата на общината кандидатът за евродепутат от БСП Сергей Станишев ще се срещне с обществеността.  \r\n*** \r\nВ 12.30 часа пред партийния съвет кандидатът за евродепутат от БСП Сергей Станишев \r\nще проведе среща с жители на селото. \r\n*** \r\nВ 19.30 часа в големия салон на читалището кандидатът за евродепутат от БСП Крум Дончев ще се срещне с граждани и ще присъства на концерт. \r\n*** \r\nВ 10.00 часа в кв. „Батановци“ кандидатът за евродепутат от БСП Румен Гечев ще се срещне с учители.  \r\n*** \r\nВ 14.00 часа в Културният дом кандидатът за евродепутат от БСП Сергей Станишев ще се срещне с гражданите на града.  \r\n*** \r\nВ 16.00 часа кандидатът за евродепутат от БСП Димитър Данчев ще посети Клуб на пенсионера.  \r\n*** \r\nОт 18.00 часа в залата на Родопски драматичен театър ще бъде представена листата на ГЕРБ и СДС за предстоящите избори за членове на Европейския парламент. В събитието ще участват кандидатите за евродепутати Мария Габриел, Асим Адемов, Марин Захариев и Илия Лазаров. На представянето ще присъстват още председателят на ПГ на ГЕРБ д-р Даниела Дариткова, председателят на СДС Румен Христов, народният представител д-р Красимир Събев, бившият евродепутат Владимир Уручев, областният координатор на ГЕРБ и кмет на Смолян Николай Мелемов. \r\n*** \r\nВ 16.30 часа в Областният съвет на БСП кандидатът за евродепутат Сергей Станишев \r\nще даде пресконференция. В 17.00 часа в залата на читалището в Търговище Сергей Станишев ще проведе среща с обществеността. \r\n*** \r\nВ 11.00 часа водачът на листата на ГЕРБ и СДС за европейските избори Мария Габриел ще посети Културно-информационен център „Безистен“, който бе обновен по европейски проект през 2015 година. В 11.10 часа Мария Габриел ще разгледа Интерактивния музей на открито „Европа в Ямбол“, разположен на централния площад на ул. „Г.С.Раковски“ в Ямбол. Там тя ще срещне и с членове и симпатизанти на ГЕРБ.", "date": "2019.05.21", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2019/05/21/2660731/varna-roditeli-se-sabirat-na-protest-sreshtu-promenite-v-zakonodatelstvoto-zasyagashti-sotsialnata-politika-v-stranata.html", "text": "Родители се събират на протест срещу промените в законодателството, засягащи социалната политика в страната, предаде репортер на  Радио „Фокус“ – Варна . Въпреки лошото време десетки варненци вече се събраха пред паметника на загиналите в Сръбско-българската война до сградата на общината. Протестиращите се обединяват срещу редица поправки в Закона за закрила на детето, Семейния кодекс, Наказателния кодекс и др., които според тях са антисемейни и антидетски. Организаторите на протеста във Варна съобщиха, че неговата цел е именно да запознае широката общественост с различни промени в законодателството, които според тях са противоконституционни. Очаква се протестиращите да преминат под формата на шествие през бул. \"Сливница\" до Фестивалния и конгресен център. Оттам ще се отправят към бул. \"Княз Борис I\" до площад \"Независимост\". \r\nБояна АТАНАСОВА", "date": "2019.05.21", "title": "Варна: Родители се събират на протест срещу промените в законодателството, засягащи социалната политика в страната"}
{"url": "http://www.focus-news.net/news/2019/05/21/2660736/nimh-vremeto-utre-shte-bade-slanchevo-s-maksimalni-temperaturi-mezhdu-23-i-28.html", "text": "През нощта ще преобладава ясно време, с разкъсана висока облачност. Утре преди обяд ще е слънчево. След обяд ще има временни увеличения на облачността, но само на отделни места в Източна България и планинските райони ще превали краткотраен дъжд. Ще духа слаб до умерен западен вятър. Максималните температури ще са между 23° и 28°. Атмосферното налягане ще се задържи по-ниско от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nПо Черноморието ще е слънчево, след обяд ще има временни увеличения на облачността, но ще е почти без валежи. Ще духа умерен западен вятър. Максималните температури ще са между 21° и 27°. Температурата на морската вода е 16° - 19°. Вълнението на морето ще е 1 - 2 бала. \r\nВ планините ще е слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Ще духа умерен, по високите и открити части – силен западен вятър. Максималната температура на височина 1200 метра ще е около 17°, на 2000 метра – около 10°. \r\nВ четвъртък сутринта ще бъде предимно слънчево. Около обяд от запад на изток ще започне да се развива купеста и купесто-дъждовна облачност и на места ще превали и прегърми. Към вечерта и през нощта срещу петък явленията ще станат по-интензивни. Вятърът отново ще бъде от запад-северозапад, в Дунавската равнина - умерен. В петък облачността ще е значителна, купеста и купесто-дъждовна. На много места ще има превалявания, временно интензивни, придружени и с гръмотевици. Към края на деня вятърът от северозапад ще се усили. В събота явленията ще намалеят; краткотрайни превалявания ще има в следобедните часове на места в Североизточна България и планините. Вятърът до края деня ще отслабне. Температурите ще се повишат.", "date": "2019.05.21", "title": "НИМХ: Времето утре ще бъде слънчево с максимални температури между 23° и 28°"}
{"url": "http://www.focus-news.net/news/2019/05/21/2660729/washington-examiner-kampaniyata-za-preizbiraneto-na-tramp-nyama-da-ima-ekipi-za-vanshna-politika-i-ikonomika.html", "text": "Кампанията за преизбирането на настоящия държавен глава на САЩ Доналд Тръмп на изборите през 2020 г. няма да има екипи за външна политика и икономика. Отчасти целта е да се избегнат проблемите от предходното гласуване през 2016 г. около младшите съветници, които впоследствие доведоха до разследването на специалния прокурор Робърт Мюлер, поясняват от редакцията на американското издание  Washington Examiner . \r\nВместо това, екипът на Тръмп ще следва политиката на Белия дом по ключовите въпроси, отбелязват представителите на кампанията. Така за първи път от най-малко две десетилетия кандидат-президент няма да има специализирани екипи, които да обхващат проблемите по ключови въпроси като националната сигурност и икономиката. \r\n„Когато се кандидатирате за служба, отвън създавате екипите за политика и консултативните групи, защото искате да направите това. Тук политиката ще се прави в Белия дом, с федералното правителство\", поясни пред изданието Марк Лотер, директор на кампанията за стратегически комуникации на Тръмп \r\nПрез 2016 г. двама външнополитически съветници по кампанията на Тръмп изиграха голяма роля в разследването на Мюлер. И двамата бяха под подозрение за връзките си с Русия. \r\nЕдин от тях, Картър Пейдж, беше заподозрян от ФБР в действия в полза на Русия. Другият, Георгиос Пападопулос, прекара 12 дни в затвора за лъжа пред ФБР за връзките му хора, свързани с Москва. Мюлер не откри тайни споразумения между служители на кампанията на Тръмп и руското правителство, но неговото разследване беляза мандата на Тръмп.  \r\nРешението на кампанията да избегне външнополитически съветници този път би могло да позволи на екипа на Тръмп да избегне насочването на вниманието върху връзките с чужди правителства, както и да спести пари от кампанията. \r\nПредставители на кампанията на Тръмп подчертават, че специалните екипи за външна политика и икономика не са необходими за агитацията за преизбирането на настоящия президент, тъй като Белият дом показва насоките в тези области чрез действията си. Кампанията на Тръмп за 2020 г. ще следва ръководството на Държавния департамент, Министерството на отбраната, Националния съвет на икономическите съветници и други изпълнителни отдели по политиките, повечето от които вече са добре установени, подчертава изданието.  \r\n„Неговите (на Тръмп) позиции са известни\", заяви стратегът от Републиканската партия Форд О'Конъл. „..Единствената политическа позиция, върху която той трябва да работи, наистина е по-добрата здравна грижа, как ще защити съществуващите условия и ще намали медицинските разходи\", допълни стратегът.  \r\nО'Конъл заяви, че кампанията на Тръмп има „огромно предимство\" пред тези на кандидатите от Демократическата партия, които ще трябва да създадат нови политики по множество въпроси и да се опитат да ги откроят.  \r\nТака излиза, че кампанията на Тръмп не трябва да прави политика, тя трябва да „преведе” политиките на Тръмп в смислени послания за избирателите, според Тери Нелсън, политически директор на кампанията за преизбиране на президента Джордж У. Буш. „Кампанията трябва да бъде в състояние да разгърне политиката по начин, който е благоприятен за нея“, заяви Нелсън. \r\nСпроед професора по политология от Колумбийския университет Робърт Шапиро, Тръмп може да промени решението си по-напред във времето.   Тереза Герова", "date": "2019.05.21", "title": "Washington Examiner: Кампанията за преизбирането на Тръмп няма да има екипи за външна политика и икономика"}
{"url": "http://www.focus-news.net/news/2019/05/21/2660732/dots-pavel-pavlov-bogoslov-svetite-ravnoapostolni-konstantin-i-elena-imat-golyama-zasluga-za-razprostranenie-na-hristiyanstvoto.html", "text": "Светите равноапостолни Константин и Елена имат голяма заслуга за разпространение на християнството. Това каза в интервю за  Агенция \"Фокус\"  богословът доц. Павел Павлов по повод 21 май - Денят на светите равноапостолни Константин и Елена. Доц. Павлов обясни, че света Елена е майката на свети Константин. \"Тя е родена в района на Балканите, макар че в последните научни изследвания се говори, че родното й място е в Понт, Мала Азия. Знаем от изворите, че тя е от обикновено семейство. Баща й е ханджия по диагоналния път. Още в младостта си света Елена се запознава с бащата на свети Константин - Констанций Флор. Той по-късно става император и ще му се наложи по тази причина да изостави първата си съпруга света Елена. Той се жени за дъщерята на западния император, който го осиновява и по този начин го прави вицеимператор. Свети Константин е роден в град Ниш, който е близо до нас. Животът му преминава на Балканите. Той много обича Сердика. Много често, когато говорим за Сердика и свети Константин, казваме, че той е наричал града „Моят Рим“. След смъртта на баща си през 306 г. става западен вицеимператор. Оттам започва неговият път през Британия, през Трир, за да отиде до Рим. През 312 г. след битката при Милвийския мост той е утвърден като западен император. Постепенно преминава на изток. Заедно с Лициний издава Миланския едикт, който разрешава християнството\", разказа доц. Павлов. По думите му насетне със своите големи дарове, които има свише, свети Константин, взима радикално решение да премести столицата от стария Рим.  Доц. Павлов обясни, че целта е на ново място да бъде християнска столица на империята. \"Свети Константин става този избран съсъд, чрез който християнството получава своята универсалност. До времето на Константин макар и изповядвано от мнозина християнството беше тайна, маргинализирана религия в гетото. Свети Константин изведе християнството на светло: на площада, в храма, на обществените места, където започна да се провежда богослужението\", каза доц. Павлов.  \r\nДеница КИТАНОВА", "date": "2019.05.21", "title": "Доц. Павел Павлов, богослов: Светите равноапостолни Константин и Елена имат голяма заслуга за разпространение на християнството"}
{"url": "http://www.focus-news.net/news/2019/05/21/2660735/evropeyski-izbori-2019-ivo-hristov-bsp-za-balgariya-izborite-na-26-may-sa-klyuchovi-za-natsionalnata-politicheska-situatsiya.html", "text": "Изборите на 26 май са ключови за националната политическа ситуация, заяви на пресконференция в Шумен Иво Христов, кандидат за евродепутат от листата на „БСП за България“, предаде репортер на  Радио „Фокус“ - Шумен . По думите му, победа на „БСП за България“ ще бъде предпоставка за предсрочни парламентарни избори, противното означава  удължаване на агонията на настоящото правителство, което според Иво Христов е фабрика за скандали и отдавна не е в състояние да събере реформаторско мнозинство. „Парламентът е на дъното на своето доверие, той практически не функционира, занимава се с кворума си. Правителството също е обект на много скандали, дори не мога да преброя колко министри подадоха оставка и колко от тях си отидоха, мисля, че са 7. Слогънът на нашите опоненти на тези избори е „Европа ни чува“. Изглежда Европа действително е чула за апартаментгейт, за техните къщи за гости, за къщата в Барселона, защото днес стана ясно, че мониторинговият механизъм, който тегне над България, няма да бъде снет. Властта се провали в тази си афиширана цел“, заяви Иво Христов. Той посочи, че няма напредък и по другите два приоритета - влизането в Шенген и чакалнята на Еврозоната“, каза Иво Христов. „Остава само споменът за това как Европредседателството беше употребено за политически пи ар, остават прегръдките с европейските лидери и това, което медиите градяха като образ на Борисов, някакъв карикатурен балкански Бисмарк. Образ, от който не остана нищо“, заяви Иво Христов. Според него, смесването на европейските и национални интереси в предизборната кампания е естествено. „Във Франция социалните протести са в центъра на кампанията, в Германия ръстът на националнизма и крайната десница също са основна тема. В този смисъл вече трудно могат да се разграничават обевропейските от националните теми. Ние сме част от една общност, от един пъзел, в който всеки има своето място и всеки влияе на съседите и общия климат“, каза Иво Христов. Като отработен механизъм за измама той определи залагането на ниски приходи в бюджета, генерирането на т.нар. бюджетен излишък, който после се разпределя не по Закона за държавния бюджет, а с ПМС. „Една огромна сума е оставена на благоволението на управляващите и тези пари се разпределят лично от министър- председателя, като всяко негово действие се представя като в ориенталските приказки, като вид милостиня, която раздава от собствения си джоб и благоволява да решава по пътя си всякакви социални проблеми. Това са нашите общи пари и не бива да се разпределят по този начин, а с прецизно изчислен бюджет. На практика, с общите пари си купуват политически комфорт, купуват си избори съвсем легално“, каза още Иво Христов. Той отбеляза, че от страна на Бойко Борисов ще бъде антидемократично упорство, да не признае резултатите от изборите, ако те бъдат спечелени от БСП. „Това предстои  да се сбъдне или не, но  при сегашния начин на броене, който в последните години поставя много въпроси, при очевидния контрол на  властта над много нива на изборния процес, ние не може отнапред да кажем, че изборите ще бъдат честни“, каза още Иво Христов. Той добави, че корупционният сплет, който представлява ПП ГЕРБ дискредитира общия морален климат на българския политически живот. В отговор на журналистически въпрос за темите, по които ще работи в качеството си на евродепутат, Иво Хростов посочи, че преди изборите не би искал да прави заявки, но посочи, че социалните теми, темите за единната минимална европейска пенсия и единната европейска минимална заплата, за затваряне на офшорните зони, в които изтича богатството на европейците, за таксуване на финасовите транзакции са стълбовете в програмата на „БСП за България“, по които има отношение. \r\nИвелина ИВАНОВА", "date": "2019.05.21", "title": "Европейски избори 2019: Иво Христов, „БСП за България“: Изборите на 26 май са ключови за националната политическа ситуация"}
{"url": "http://www.focus-news.net/news/2019/05/21/2660734/sofiya-v-gradskite-parkove-i-gradini-na-stolichna-obshtina-sa-izvarsheni-dvukratni-obrabotki-sreshtu-karlezhi.html", "text": "В градските паркове и градини на Столична община са извършени двукратни обработки срещу кърлежи. Обработките се извършват при окосени тревни площи и сухо време поне едно денонощие. Това съобщиха от  пресцентъра на Столична община . Контролът за правилното прилагане и използване на препаратите (биоциди) периодично се извършва от Столичната Регионална здравна инспекция. Използват се препарати, одобрени от Министерство на здравеопазването. За пълна ефективност в действието на препаратите е необходимо поне 24 часа след пръскане времето да е без валежи. Наличието на влага и подходяща температура благоприятства развитието и размножаването на третираните организми.  \r\nПравят се теренни наблюдения на най-често посещаваните зелени площи от Столичната РЗИ и дирекция „Зелена система“ на Столичната община.  \r\nОбработки са извършвани в Южен парк – 1, 2 част, Борисова градина, Градската градина, градина Докторски паметник, Северен парк и др.  \r\nНаправена е обработка срещу кърлежи и в зелените площи в районите Красно село, Възраждане, Оборище, Изгрев, Лозенец, Триадица, Илинден, Искър, Овча Купел, Люлин, Банкя, Панчарево, Кремиковци, Витоша, Връбница, Слатина и Подуяне.  \r\nНа територията на останалите райони е започнало извършване на обработки и дейността продължава при сухо време.  \r\nПрез април е извършена ларвицидна обработка срещу комари, както и дератизация, съгласно даденото предписание от СРЗИ във всички райони на Столична община.  \r\nГрафик за изпълнение на обработките се публикува на интернет - страницата на Столична община и на видно място в районната администрация.  \r\nОбработките се извършват рано сутрин до 10.00 часа, а срещу комари късно вечерта след 20.00 часа.  \r\nПри получени сигнали от граждани на общински терени към районните администрации, местата се подават на фирмата изпълнител за допълнителни третирания.  \r\nОбработките на зелените площи в междублоковите пространства, се извършват по възлагане на районните кметове.  \r\nСпециализираният контрол се осъществява от експерти на Столичната РЗИ.  \r\nПрепаратите, които се използват, са разрешените съгласно нормативните изисквания.", "date": "2019.05.21", "title": "София: В градските паркове и градини на Столична община са извършени двукратни обработки срещу кърлежи"}
{"url": "http://www.focus-news.net/news/2019/05/21/2660733/afp-britanskite-deputati-shte-glasuvat-za-vtori-referendum-za-chlenstvoto-v-es-no-samo-ako-odobryat-proektozakona-za-brekzit.html", "text": "Британските депутати ще могат да гласуват за провеждането на втори референдум за членството на Обединеното кралство в Европейския съюз, но само ако одобрят проектозакона за прилагане на споразумението за излизане на страната от Общността. Съответното обяви министър-председателят на Великобритания Тереза Мей, предава  AFP . \r\nМeй увери, че правителството ще позволи на парламента да реши дали страната да остане временно в митническия съюз с Европейския съюз.  Тереза Герова", "date": "2019.05.21", "title": "AFP: Британските депутати ще гласуват за втори референдум за членството в ЕС, но само ако одобрят проектозакона за Брекзит"}
{"url": "http://www.focus-news.net/news/2019/05/21/2660737/predstoyashti-mezhdunarodni-sabitiya-za-22-may-agentsiya-fokus.html", "text": "Министърът на външните работи на ФРГ Хайко Маас приема колегите си от Португалия и Словения за преговори. \r\n***  Министърът на финансите на САЩ Стивън Мнучин ще бъде изслушан пред Конгреса. \r\n***  Министър-председателят на Обединеното кралство Тереза Мей ще отговаря на въпроси в парламента. \r\n***  ЕЦБ провежда конференция в чест на напускането на главния икономист Петер Прает. \r\n***  Процесът срещу каталунските сепаратисти навлиза в 15-ата си седмица. \r\n***", "date": "2019.05.21", "title": "Предстоящи международни събития за 22 май (Агенция „Фокус“)"}
{"url": "http://www.focus-news.net/news/2019/05/21/2660722/strana-ukrayna-vladimir-zelenski-nasrochi-izbori-za-21-yuli.html", "text": "Новият държавен глава на Украйна Владимир Зеленски подписа указ за разпускането на Върховната рада и разпореди провеждането на предсрочни парламентарни избори в страната на 21 юли, съобщава киевското издание  „Страна“ . \r\n„Да се прекратят правомощията на осмия състав на Върховната Рада на Украйна. Да се назначат специални избори за Върховната Рада на Украйна на 21 юли 2019 г.”, се казва в текста на указа. \r\nДокументът влиза в сила в деня на публикуването му в официалните вестници. Кабинетът на министрите е натоварен да осигурява финансирането за предсрочните избори. \r\nЮрий Бойко подкрепи разпускането на Върховната Рада. Лидерът на „Опозиционна платформа - за живот\" съобщи, че водената от него партия е готова за избори. Представители на „Баткивщина“, НФ и БПП също одобриха свикването на предсрочни избори.  Тереза Герова", "date": "2019.05.21", "title": "„Страна“ (Украйна): Владимир Зеленски насрочи избори за 21 юли"}
{"url": "http://www.focus-news.net/news/2019/05/21/2660740/makfaks-makedoniya-v-sarbiya-vavedoha-nakazanie-za-dozhivoten-zatvor.html", "text": "Сръбските депутати приеха измененията в Наказателния кодекс, които премахват присъдата от 30 до 40 години и въвеждат доживотна присъда за най-тежките престъпления, предава македонската информационна агенция  „Макфакс“ . \r\nДоживотното лишаване от свобода е предвидено за убийство, изнасилване, сексуален контакт с непълнолетно лице, бременна жена или лице с увреждане, пояснява агенцията. Доживотният затвор ще бъде отсъждан и за всички други престъпления, за които приложимото право предвижда присъда от 30 до 40 години затвор, като убийството на представители на висшите държавни органи, тежки действия срещу конституционния ред и сигурността на Сърбия, престъпно сдружение, престъпления срещу човечеството, военни престъпления, тероризъм... \r\nИзмененията предвиждат осъдено лице да бъде условно освободено след изтърпяване на 27 години затвор. Съдът обаче не може да освободи осъдени за убийството на деца, бременни жени и безпомощни хора. \r\nИзмененията въвеждат и ново престъпление - нападение срещу адвокати по предложение на Адвокатската колегия на Сърбия.  Тереза Герова", "date": "2019.05.21", "title": "„Макфакс“ (Македония): В Сърбия въведоха наказание за доживотен затвор"}
{"url": "http://www.focus-news.net/news/2019/05/21/2660739/evropeyski-izbori-2019-g-prof-boyan-durankev-abv-shte-se-borim-za-ideyata-za-dobolnichno-sotsialno-ikonomichesko-razvitie.html", "text": "Ще се борим за идеята за Доболнично социално-икономическо развитие. Това каза по време на пресконференция Проф. Боян Дуранкев, водач на листата за предстоящите европейски избори на ПП „Коалиция за България“, предаде репортер на  Радио „Фокус“ – Бургас . „Имаме устно споразумение с Румъния, започнахме разговори с Литва, Латвия, Естония, Словакия и Словения за догонващо икономическо развитие на страните, които имат по-ниско ниво на развитие. Затова е нашата идея за Европа на различни скорости. Ние сме за Европа на две скорости, така че най-бързо да се развият най-слабите страни, като на първо място е България. Сметките показват, че ако в България има темпове на растеж 6-7% средно годишно, ако се отречем от понятието „усвояване на еврофондове, а не инвестиране и ако отсечем триглавата ламя, нещата ще изглеждат по-добре“, отбеляза проф. Дуранкев. Той добави, че наравно с това стои въпросът за доходите. „Достигнахме работна заплата от 600 евро. Средната минимална заплата в Европейския съюз е 924 евро. Ние станахме лидери – от началото на прехода до 2018 г. номер едно в света по нарастване на неравенството е България. Минималната работна заплата дневно е 14,50 лева, а максимална работна заплата – 6000 лева дневно“, каза още проф. Дуранкев. Той посочи, че въпросът с доходите тълкува като основен, така че минималната работна заплата до 2025 г., при сегашно ниво на инфлация – до 2% годишно, може да достигне над 1000 лева, средната работна заплата – над 2200 евро, а минималната пенсия – около 600 лева, в зависимост от структурата на икономиката. „Очакват се затваряне на нови предприятия, ТЕЦ-овете трябва да бъдат затворени – Европейската комисия е категорична в това отношение, предприятията, които произвеждат хартия и картон, трябва да бъдат затворени. В рамките на черния хумор, остава работа за сервитьори и масажисти. Почти 90 % от предприятията са с персонал от 5 прочета, като началото на 20-те години. Нормално е една медицинска сестра да взима поне два пъти минмалната работна заплата, един лекар-три пъти. Не е нормално да е иначе“, каза още проф. Дуранкев. По думите му партията предлага да бъде въведена данъчна ваканция за всички,които завършват висше образование – 4 или 5 години след завършване да не се плащат данъци. „Освен това предлагаме насърчаване на раждаемостта плюс общински жилища с държавно участие. Европейски фонд „Бебе“, според който за първо дете да бъдат дадени 5 хиляди, за второ - 10 хиляди. Подчертавам, че предложението трябва да важи при отговорно родителство, а не да родиш бебе и  го захвърлиш“, каза още проф. Дуранкев. \r\nМария ПОПЧЕВА", "date": "2019.05.21", "title": "Европейски избори 2019 г.: Проф. Боян Дуранкев, АБВ: Ще се борим за идеята за доболнично социално-икономическо развитие"}
{"url": "http://www.focus-news.net/news/2019/05/21/2660738/na-spetsialna-tseremoniya-shte-badat-otlicheni-izyaveni-pedagozi-ot-uchilishta-v-obshtina-kazanlak-v-ramkite-na-initsiativata-uchitel-na-godinata-2019.html", "text": "На специална церемония ще бъдат отличени изявени педагози от училища в община Казанлък в рамките на инициативата „Учител на годината 2019” на 22 май, каза за  Радио „Фокус”  началник – кабинет на кмета Сребра Касева. Тя поясни, че 41 са номинираните учители за второто издание на инициативата. Номинациите са в 3 категории – „Учител на годината”, „Млад и успешен кадър” и „Цялостен принос в сферата на образованието”, в три направления - предучилищно, основно и средно образование. \r\nОсем са номинираните в категория „Учител на годината” в предучилищното образование, пет за „Млад и успешен кадър” и четири за „Цялостен принос в сферата на образованието” В сферата на основното образование и в трите категории има направени по четири номинации.  \r\nВ средното образование за „Учител на годината” номинираните са шест, трима са за „Млад и успешен кадър” и „Цялостен принос в сферата на образованието”. \r\nСлавяна ГАЙДАРОВА", "date": "2019.05.21", "title": "На специална церемония ще бъдат отличени изявени педагози от училища в община Казанлък в рамките на инициативата „Учител на годината 2019”"}
{"url": "http://www.focus-news.net/news/2019/05/21/2660743/evropeyski-izbori-2019-g-valentin-kasabov-govorim-za-kashti-za-gosti-a-se-malchi-za-saraite-na-dogan-zashtoi.html", "text": "Говорим за корупция, за апартаменти и къщи за гости. Но се мълчи за големите сараи на Доган. За това, че Доган си прибра ТЕЦ – Варна срещу някакви дребни стотинки? Прибра пристанището на Варна. Държавата сега ще му подари едни 30 млн. лв. всяка година, студения резерв? Какво е това? Схеми от 30 години, за които мълчим. Това заяви Валентин Касабов, кандидат за български представител в Европейския парламент от коалиция „Патриоти за Валери Симеонов (НФСБ и Средна Европейска класа)” в предаването „Лице в лице по бТВ, съобщиха от  пресцентъра на НФСБ.  Той беше категоричен, че така както се говори за корупцията с апартаментите и с къщите за гости – трябва да се говори и за сделките, с които е свързан Ахмед Доган.  \r\nВалентин Касабов подчерта, че както той, така и неговите колеги от листата на коалицията се кандидатират, за да покажат един друг начин на поведение и работа в Европейския парламент – на действията, вместо на приказките, защитавайки българския национален интерес. Както и една друга Европа. „Европа на старите ценности, Европа не на Кончита Вурст, а Европа на Тервел, който спаси континента от исляма”, подчерта Валентин Касабов. \r\nВ отговор на въпрос на водещата той потвърди позицията на НФСБ, че е категорично „за” санкциите срещу Русия. „Защото не може в 21 век да има подобни актове на завземане на земя. По същия начин наша южна съседка може да предяви претенции и вземе парче от наша българска земя”, коментира Валентин Касабов.", "date": "2019.05.21", "title": "Европейски избори 2019 г.: Валентин Касабов: Говорим за къщи за гости, а се мълчи за сараите на Доган – защо?"}
{"url": "http://www.focus-news.net/news/2019/05/21/2660745/denitsa-nikolova-zam-ministarat-na-regionalnoto-razvitie-i-blagoustroystvoto-nad-1-mlrd-lv-shte-dostignat-evropeyskite-sredstva-do-2020-g-za-modernizirane-na-uchilishta-i-detski-gradini-v-stranata.html", "text": "Над 1 млрд. лв. ще достигнат европейските инвестиции за модернизиране на българските училища и детски градини до 2020 г. Това обяви във Варна заместник-министърът на регионалното развитие и благоустройството и ръководител на ОПРР Деница Николова, съобщиха от пресцентъра на  министерството . В града заедно с кмета Иван Портних тя откри обновените с  евросредства основно училище „Никола Вапцаров“ и детска градина „Светулка“ и инспектира редица обекти, които се реализират с финансиране по ОПРР. Двете учебни заведения са част от проекта „Модернизация на образователната инфраструктура на територията на град Варна“, по който с над 16,1 млн. лв. в общината се обновяват десет учебни заведения. Зам.-министър Николова отбеляза, че по Оперативна програма „Региони в растеж“ 2014-2020 г. в ремонти и ново оборудване на учебни заведения се влагат 624 млн. лв., а заедно със средствата, инвестирани в предишния програмен период - 2007-2013 г., инвестициите ще нахвърлят 1 млрд. лв.  \r\nИзпълнението на оперативната програма върви с ускорени темпове, коментира още заместник-регионалният министър. 86% от общата сума по нея в размер на над 3 млрд. лв. вече са договорени, а 51% са разплатените  средства по проекти. Николова информира, че до края на годината по програмата ще бъдат отпуснати нови 14 млн. лв.  за подобряване на енергийната ефективност на многофамилни жилища и обществени сгради в 28-те малки общини, бенефициенти. \r\nВъв Варна зам.-министър Деница Николова присъства на  символичната първа копка за началото на проекта за модернизиране и реконструкция  на рибарско пристанище „Карантината“ край Аспарухово. На събитието присъстваха и кметът на община Варна Иван Портних, еврокомисарят по цифрова политика Мария Габриел, областният управител на Варна Стоян Пасев,  евродепутатът Емил Радев и др.  Индикативната стойност на проекта е  15 млн. лв. , от които 2,7 млн.лв. се осигуряват от Оперативна програма „Региони в растеж“ 2014-2020 г. под формата на нисколихвено кредитиране през Фонда за градско развитие, а близо 6 млн. лв. е безвъзмездната европейска помощ по програмата за морско дело и рибарство. „Това е отличен пример за ефекта от реализацията на интегриран проект с комбинирано финансиране между двете европейски програми“, отбеляза зам.-министър Николова. Проектът включва изграждането на модерен пристан за местните рибари, както и административна сграда с ресторант и щандове. На тях те ще могат да продават уловените риба и морски дарове и да представят пред туристи и местното население своите традиции и познания. В района ще се обновяват и зелените площи, улиците, ще се обособят и нови паркоместа. Ще се монтира ново парково обзавеждане и улично осветление. Ще се облагороди целият район от морската ивица, който ще стане привлекателен за туристите и местните жители като нова морска градина. \r\nЗам.-министър Николова инспектира и строителните дейности  по благоустрояване на междублокови пространства в район „Владислав Варненчик“, част от проекта „Естетизация и модернизация на градската среда във Варна“, който се финансира от ОПРР с над 34,4 млн. лв. Строителните дейности в района са завършени на над 90%, установи тя. Обхванати са над 160 декара новозастроени площи. Обновени са централните улици,  тротоарите, направено е ново озеленяване.  Създадени са нови 7000 паркоместа, 6 детски площадки и 4 спортни игрища, велоалеи, нови перголи и обзавеждане.  По проекта в града тече и  реконструкция на редица главни булеварди и улици с изграждане на пешеходни пасарелки, детски площадки, зони за отдих, атракциони, спортни площадки и велоалеи. Извършва се и рехабилитация на  части от „Морската градина“.  Зам.-министър Николова информира също, че предстои и реализацията на проект за многофункционален спортен комплекс в жилищен район „Владиславово“, включващ зала и спортни площадки за различни дисциплини, който ще се финансира с нисколихвено кредитиране от Фонда на фондовете и ОПРР. Индикативната стойност е около 7,5  млн. лв. \r\nЗаместник-регионалният министър даде висока оценка за изпълнението на инвестиционните проекти на Варна. „В града вече се виждат положителната промяна и ефектът от интегрираните мерки и визия за развитие. \"Европа близо до жителите\" ще бъде нашата основна цел през следващите години за развитие на регионите. Целта ни е да направим регионите по-добро място за живот и инвестиции и да запазим младите хора, каза още тя. \r\nПред журналисти Николова коментира, че през следващия програмен период ще се подкрепя развитието на територията на регионален принцип. „Скоро започва дебат за функциите на регионите в новото програмиране, какви отговорности ще имат и в каква посока ще са въвлечени в решенията за инвестиционни мерки“, каза тя. Зам.-министърът съобщи, че няма да се извършва ново териториално делене на страната и регионите за планиране ще останат 6, както и досега. „Няма да променяме обхвата на статистическото райониране, за да направим правилно планиране на инвестиции за следващия период.  Работим усилено какви отговорности ще делегираме на регионите при избор на проекти“, заяви тя.", "date": "2019.05.21", "title": "Деница Николова, зам.-министърът на регионалното развитие и благоустройството: Над 1 млрд. лв. ще достигнат европейските средства до 2020 г. за модернизиране на училища и детски градини в страната"}
{"url": "http://www.focus-news.net/news/2019/05/21/2660741/evropeyski-izbori-2019-g-mariya-gabriel-v-dobrich-shte-otstoyavame-silen-byudzhet-za-balgariya-v-ramkite-na-novata-obshta-selskostopanska-politika.html", "text": "Предстоят много интензивни месеци за финализиране на предложението за новата Обща селскостопанска политика. Беше важно да запазим амбициозен бюджет за ОСП. Ние ще продължаваме да отстояваме категорично запазване на бюджета на ОСП за България. На фона на това, че ще има държави, чийто бюджет за ОСП ще бъде намален почти с 8%, фактът, че ние запазваме нивата на директните плащания и ПРСР, е една много добра основа. Това заяви в Добрич водачът на листата на ГЕРБ и СДС за Европейския парламент Мария Габриел, съобщиха от  пресцентъра на ГЕРБ.  Тя добави, че бюджетът за ОСП продължава да бъде почти една трета от бюджета на ЕС или 365 млрд. евро.  \r\nПо покана на Асоциацията на земеделските производители в България и нейния председател Венцислав Върбанов тя се срещна в Добрич със земеделски производители. Във форума участваха още кандидатът за депутат в Европейския парламент от ГЕРБ Емил Радев, народните представители от Добрич вицеадмирал Пламен Манушев и Даниела Димитрова, председателите на Националната асоциация на зърнопроизводителите Костадин Костадинов и на регионалната му структура Радостина Жекова.  \r\n„Сега е важно стратегическият план за България за ОСП да се подготви така, че да обръща внимание на мерките  и желаните резултати. Новото е, че предварително всяка държава-членка ще трябва да представи подготвени критерии за резултати“, посочи Мария Габриел. Тя подчерта, че в новата програма „Хоризонт Европа“ са предложени 10 млрд. евро за научни изследвания. „България има потенциала да бъде участник по програмата, защото има добри експерти. Сътрудничеството между научните изследователи, университетите, експертите може да допринесе много за по-модерно земеделие“, каза още Мария Габриел. Тя информира още, че  по партньорството за иновации в селското стопанство за периода 2019-2020 година са отделени 160 млн. евро. Наблегна на това, че ще работи за това Европа да е по-близко до земеделските стопани и земеделските организации и чрез опростяване на формулярите за кандидатстване. \r\nПо думите на Мария Габриел в бъдещия ресор цифровизация трябва да се включи образованието, което ще е важно както за цифровия модел, така и за учителите, а и за земеделците.  \r\n„Има пълно единодушие за позицията на българската държава, която е изцяло съобразена със земеделските производители“, посочи Емил Радев. Той изрази надежда, че дебатът при новия Европейски парламент ще се поднови. „Много е важно как ще се структурираме, за да успеем да защитим българските интереси. Тук пак се сблъскваме с познатите двойни стандарти, защото когато трябва да изравняваме плащанията, има огромна съпротива. Смятам, че когато имаме нужната подкрепа в Комисията, когато в ЕС и ЕП позицията ни е единна, нещата се случват“, заяви Емил Радев. Той увери, че при структуриране на новата земеделска комисия отново ще бъде поставен въпросът за тавана на директните плащания. При това ще се търси подкрепата и на други държави.  \r\nВенцислав Върбанов благодари на Мария Габриел за доброто сътрудничество, което досега е имала с АЗПБ. Особено, когато тя бе член на Комисията по земеделие. „Ни ще разчитаме и в следващия Европарламент това сътрудничество да продължи. Комуникацията да не бъде прекъсната, защото тя е много важна. Липсата на информация води до неувереност или до смущения, които водят до нежелани резултати“, посочи още той.", "date": "2019.05.21", "title": "Европейски избори 2019 г.: Мария Габриел в Добрич: Ще отстояваме силен бюджет за България в рамките на новата Обща селскостопанска политика"}
{"url": "http://www.focus-news.net/news/2019/05/21/2660748/sport-adrian-andreev-shte-bade-postaven-pod-nomer-dve-na-yunosheskiya-rolan-garos.html", "text": "Адриан Андреев ще бъде поставен под номер две на турнира при юношите на Открито първенство на Франция „Ролан Гарос“. \r\nБългаринът е трети в световната ранглиста при младежите, но лидерът Джейсън Цен е единствен от „Топ 10“, който няма да участва. Така поставен под номер ще бъде Лоренцо Мусети от Италия, Андреев е втори, а трети Брандън Накашима от САЩ. \r\nЮношеският „Ролан Гарос“ ще се проведе в периода между 2 и 8 юни в Париж. \r\nПри девойките от България възможност да попадне в квалификациите на „Ролан Гарос“ има Даниела Димитрова .", "date": "2019.05.21", "title": "Спорт: Адриан Андреев ще бъде поставен под номер две на юношеския „Ролан Гарос“"}
{"url": "http://www.focus-news.net/news/2019/05/21/2660750/varna-v-grada-predstoi-19-ata-sreshta-na-osinovenite-detsa.html", "text": "Деветнадесетата традиционна среща на осиновените деца и техните осиновители под наслов „Аз и моето семейство“ ще се проведе на 15 юни от 10.30 часа в Дома за медико-социални грижи за деца във Варна (ДМСГД – Варна). Това съобщават от  ДМСГД – Варна . Поканени са не само децата, преминали през заведението, но и всички осиновители, осиновени и техните семейства, независимо от мястото и града, в които съдбата ги е събрала. Както всяка година, събитието ще премине под формата на празник, в неформална обстановка, с много игри и забавления за децата. Подготовката на програмата този път е поверена на Димитър Увалиев. Сцената обаче ще открита за всички малки гости, които желаят да покажат своя талант. Празникът „Аз и моето семейство“ стартира през 2001 г. в Дома за медико-социални грижи за деца във Варна, като по това време е уникален за страна. Инициативата за провеждането му е на директора на лечебното заведение д-р Стефка Джанкова, която заимства идеята от държави като Италия, Дания, САЩ. През изминалата година форматът бе разширен и сред поканените бяха всички деца, преминали през Отделението за недоносени и новородени в ДМСГД – Варна. „Тази година отново ще очакваме нашите малки герои, за да се порадваме заедно на техните успехи“, коментира д-р Джанкова. Тя уточни, че на разположение на родителите на всички деца ще са специалисти от мултидисциплинарните екипи в ДМСГД – Варна – психолози, логопеди, рехабилитатори, кинезитерапевти, специални педагози.", "date": "2019.05.21", "title": "Варна: В града предстои 19-ата среща на осиновените деца"}
{"url": "http://www.focus-news.net/news/2019/05/21/2660751/varna-v-grada-se-provede-treti-protest-sreshtu-strategiyata-za-deteto-i-tsyalostnata-politika-na-darzhavata-v-sferata-na-zakrilata-na-deteto-i-obrazovanieto.html", "text": "Трети протест срещу Стратегията за детето и цялостната политика на държавата в сферата на закрилата на детето и образованието се проведе във Варна, предаде репортер на  Радио „Фокус“ – Варна . Протестиращите се събраха в 18.30 часа пред паметника на загиналите в Сръбско-българската война до сградата на общината. Според тях замразяването на Националната стратегия на детето не решава проблемите в сферата на социалното законодателство в страната, тъй като вече съществуват редица други закони, които са приети. Те посочиха, като най-сериозен пример обнародвания в брой 24 на Държавен вестник, от 22 март 2019, Закон за социалните услуги, както и Постановление на МС No104/02.05.2019 г. Освен това организаторите на протеста съобщиха, че искат Трети факултативен протокол от ООН да не бъде приет в България, а всички по следващи международни актове, свързани с децата и семейството да минава през широк обществен дебат/референдум. Организаторът на протеста във Варна Павлина Тодорова съобщи, че каузата е събрала 103 хил. човека в социалните мрежи. \"Накараха ни да започнем да четем закони, да си ги обясняваме, да търсим адвокати, да искам мнения и да разберем какво се случва. В още 25 закона ударно влязоха промени, които оформят един скандинавски модел на социално подпомагане. Едно управление на държавата, което измества родителя, дава права на децата, които те не могат да имат, откъсват децата ни от нас. Тези закони правят контрол върху родителя. Така ние се страхуваме\", заяви Павлина Тодорова. Тя обяви, че протестиращите са подготвили декларация, в която родителят изрично да бъде попитам, ако към неговото дете бъде отправена анкета или обучение, което е извън учебния материал. Тя прикани хората да заемат гражданка позиция като се интересуват от обучението на децата си в училище и гласуват съвестно на изборите. Адв. Петър Николов, който присъства на протеста, каза, че действията на протестиращите на бива да спират дори при успех със спряната Национална стратегия за детето, а трябва непрекъснат да са организирани. \"Ние през цялото време трябва да сме като юмрук, да следим какво се случва и да казваме твърдо не - да отстояваме своите позиции, както го правим досега\", каза още адвокатът. Друго искане на родителите е съдействие от страна на държавата при деца осиновени извън България и забрана на международното осиновяване от страната. Протестиращите се обявиха и срещу участието на чуждестранни неправителствени организации (НПО) в сферата на образованието и семейните политики, а подобни правомощия да бъдат изцяло в ръцете на държавата. Росица Тодорова, организатор на протеста, посочи и няколко спорни точки в различни закони, според които трябва да се въведе ранно сексуално образование в училище. Според протестиращите, държавата трябва да развива дейността си в посока покрепа и развитие не семейството. Протестът трябваше да премине в шествие по бул. \"Сливница\" до Фестивалния и конгресен център, което не се състоя поради лошите метеорлогични условия.  \r\nБояна АТАНАСОВА", "date": "2019.05.21", "title": "Варна: В града се проведе трети протест срещу Стратегията за детето и цялостната политика на държавата в сферата на закрилата на детето и образованието"}
{"url": "http://www.focus-news.net/news/2019/05/21/2660747/evropeyski-izbori-2019-anton-kodzhabashev-pp-abv-s-godinite-gordostta-mi-kam-balgariya-zapochna-da-se-slomyava-ot-pokartitelni-kartini-koito-vizhdam-vseki-den.html", "text": "С годините гордостта ми към България започна да се сломява от покъртителни картини, които виждам всеки ден. Това каза по време на пресконференция кандидатът за евродепутат от ПП „Коалиция за България“ Антон Коджабашев, предаде репортер на  Радио „Фокус“ - Бургас . „Идвам от средите на спорта. В продължение на много години животът ми мина в спорт, труд и лишения. Всичко това обаче ние правихме за България. Бях един от щастливците три пъти да стана световен шампион и да подобря 27 световни рекорда в спортната си кариера. След това винаги съм се прибирал в България изключително горд“, отбеляза Коджабашев. Според него в момента ситуацията в държавата вече е различна и не може да се нарече истинска родина. „Виждам как учители, лекари и други достойни хора ровят в кофите за боклук. Нека направим така, че след тези избори да бъдем горди и щастливи от мястото, в което живеем. Ние сме с най-чисти помисли и тръгваме целенасочено напред, за да помогнем на затъващата Майка България“, каза още Антон Коджабашев. \r\nМария ПОПЧЕВА", "date": "2019.05.21", "title": "Европейски избори 2019: Антон Коджабашев, ПП АБВ: С годините гордостта ми към България започна да се сломява от покъртителни картини, които виждам всеки ден"}
{"url": "http://www.focus-news.net/news/2019/05/21/2660752/sport-ludogorets-pobedi-s-20-pri-gostuvaneto-si-na-botev-plovdiv-shampionat-shte-bade-opredelen-v-posledniya-krag.html", "text": "Отборът на Лудогорец победи с 2:0 при гостуването си на Ботев Пловдив мач от 35-ия кръг на Първа лига. \r\nВ другия мач от кръга ЦСКА победи Левски с 2:0, което запази шансовете на тима за шампионската титла. Носителят й ще стане ясен в последния кръг на първенството. \r\nЛудогорец е начело във във временното класиране с актив от 75 точки, а ЦСКА е втори с точка по-малко.", "date": "2019.05.21", "title": "Спорт: Лудогорец победи с 2:0 при гостуването си на Ботев Пловдив, шампионът ще бъде определен в последния кръг"}
{"url": "http://www.focus-news.net/news/2019/05/21/2660770/sport-chelsi-tryabva-da-zaplati-neustoyka-v-palen-razmer-na-antonio-konte.html", "text": "Футбол: Челси е получил нареждане да покрие в пълен размер годишната заплата на Антонио Конте за последните 12 месеца по неговия договор. Сумата възлиза на 9 милиона паунда. Италианският специалист, който завоюва шампионска титла и ФА Къп по време на двата си сезона начело, беше уволнен през лятото на 2018-а, макар и именно с него начело да стартира лятната подготовка.  \r\nТова е поредното подобно плащане за собственика на клуба Роман Абрамович във връзка с уволнен мениджър. Откакто руснакът придоби собствеността над Челси през 2003 година той е платил над 90 милиона паунда под формата на неустойки към преждевременно освободени наставници.", "date": "2019.05.21", "title": "Спорт: Челси трябва да заплати неустойка в пълен размер на Антонио Конте"}
{"url": "http://www.focus-news.net/news/2019/05/21/2660769/shumen-detska-rabotilnitsa-organizira-rb-st-chilingirov-v-grada.html", "text": "За тринадесета поредна година Регионална библиотека „Стилиян Чилингиров” организира за шуменските деца лятна Детска работилница за изкуство с различни творчески ателиета и клубове. Това съобщиха от  библиотеката . В периода 3-7 юни децата във възрастовата група 7-14 години ще могат да участват във фотоателие „Аз обичам Шумен”, в рамките на което ще направят първите си стъпки в света на фотографското изкуство, а тема на практическите фотозанимания ще са красивите кътчета и зелените пространства в града и тяхното опазване. Всеки вторник, сряда и четвъртък от 11 до 20 юни ще са заниманията на клуб „Светът на кораловия риф зад стъклото на аквариума”, в който малчуганите на възраст 7-10 години ще опознаят света на кораловите рифове и ще участват в практически занимания – обгрижване на екзотичните морски обитатели в соленоводния аквариум на библиотеката, наблюдения под микроскоп, приложни и други занимателни дейности по темата. За децата във възрастовата група 10-14 години библиотеката организира и клуб „Млад полицай”. Заниманията в клуба – от 17 до 21 юни, ще са по актуални теми от ежедневието на полицаите, като включват и демонстрации на работата с полицейски кучета. В две групи – от 24 до 28 юни и от 8 до 12 юли, за деца от 7 до 10 години ще се осъществят заниманията на клуб „Роботко”, в който малчуганите ще направят първите си стъпки в света на програмирането с помощта на роботчетата Финч. От 1 до 5 юли библиотеката организира за шуменските деца на възраст между 7 и 10 години ателие „Сръчни ръчички” за усвояване на различни приложни техники в работата с хартия и природни материали, от 8 до 12 юли – краеведски клуб „Роден край” за деца от 7 до 14 години, в рамките на който малчуганите ще научат любопитни истории за родния край, като посетят и част от шуменските музеи, в които ще фотографират кътчетата, направили им най-силно впечатление. В периода 15-19 юли ще са заниманията за 7-14-годишни деца във „Фешънателие” за изработване на модни аксесоари и колажи от модни скици, от 22 до 26 юли – заниманията за 6-14-годишни деца в ателие „Весел лесен декупаж” за усвояване на декоративната техника и украсата на предмети за дома, а в периода 1 юни – 30 август децата на възраст 6-14 години ще могат да се включат и в клуб „Бонсай”, където ще усвоят основите на древното изкуство бонсай и ще отгледат собствено дръвче. По традиция Детската работилница за изкуство ще бъде закрита в последния августовски ден с изложба базар на изработени от децата изделия и с детско парти. Заниманията в клубовете и ателиета на XIII Детска работилница за изкуство са безплатни, като единственото условие е децата да са читатели на библиотеката. Записването за ателие или клуб се осъществява на място, в Детски отдел на библиотеката, от възрастен член на семейството, като всяка група ще приема до десет деца.", "date": "2019.05.21", "title": "Шумен: Детска работилница организира РБ „Ст. Чилингиров“ в града"}
{"url": "http://www.focus-news.net/news/2019/05/21/2660753/plovdiv-chast-ot-ul-stefan-stambolov-shte-bade-zatvorena-na-22-may-zaradi-avarien-remont.html", "text": "Част от ул. „Стефан Стамболов“ в Пловдив ще бъде затворена на 22 май заради авариен ремонт. Това съобщиха за  Радио „Фокус“ – Пловдив  от  ОП „Организация и контрол на транспорта. Утре, за времето от 09.00 до 16.00 часа за движение на моторни превозни средства се затваря пътната артерия, в участъка от  ул. „Георги Икономов” до ул. „Павел Калпакчиев“. Маршрутът  на  автобусни линии  №16 и 36 от вътрешноградския транспорт  се променя.", "date": "2019.05.21", "title": "Пловдив: Част от ул. „Стефан Стамболов“ ще бъде затворена на 22 май заради авариен ремонт"}
{"url": "http://www.focus-news.net/news/2019/05/21/2660749/press-24-makedoniya-zaev-i-ahmeti-obsadiha-na-sreshta-operatsiya-metla.html", "text": "Премиерът на Северна Македония и лидер на СДСМ Зоран Заев и председателят на коалиционния му партньор „Демократичен съюз за интеграция“ (ДСИ) Али Ахмети проведоха среща, с която стартираха преговорите за операция „метла“  за чистки в изпълнителната власт, предава скопската електронна медия   Press24 . \r\nНа срещата бе договорено провеждането на консултации в двете политически партии, след което преговорите между партньорите да продължат. \r\nЦелта на тези инициативи е да се осигурят кадрови решения за укрепване на капацитета на институциите, за да се постигнат на по-добри икономически резултати и оправдаване на очакванията на гражданите. \r\n„Метлата“ стана актуална след митинга на Стево Пендаровски в Карпош, на който Заев говори за чистка, в отговор на което от публиката му дадоха метла.   Тереза Герова", "date": "2019.05.21", "title": "Press 24 (Македония): Заев и Ахмети обсъдиха на среща операция „метла“"}
{"url": "http://www.focus-news.net/news/2019/05/21/2660772/rumyana-glavcheva-ekspert-seizmolog-dopisen-chlen-na-bani-na-50-kilometra-ot-bari-italiya-e-registrirano-useteno-zemetresenie.html", "text": "В 10:13 часá (11:13 у нас) тази сутрин в района Барлета-Андриа-Трани на югоизточна Италия е усетено земетресение с максимална интензивност от V степен (масово усещане, падане на леки и незакрепени предмети). Земетресението е с магнитуд 3.9-4.0. Епицентърът е в източната част от територията на Италия, много близо до адриатическия бряг. Относно дълбочината на сеизмичния източник налице е несъгласие в оценките на Националния институт по геофизика и вулканология (Рим) и Евро-Средиземноморския сеизмологичен център – 35 км и 10 км, съответно. Римският център използва 182 вълнови встъпления, Европейският център – 79. Националното решение се основава на по-добро обкръжение от регистрации в сравнение с решението в Европейския център – азимутален недостиг на информация от 52о срещу 79о. И най-важното – близко разположение на регистрационните пунктове и добро познаване качествата на земната среда, през която се разпространяват сеизмичните сигнали, дават предимство за достоверността на дълбочинната оценка, предложена от италианския институт. Териториалното разпределение на силата на въздействие от земетресението (илюстрация на полето на сеизмичната интензивност, подготвена в италианския институт, въз основа на 821 сведения от 224 общини) потвърждава хипотезата за относително по-голяма дълбочина. И ето – максимални сътресения от V степен са засвидетелствани не в района на епицентъра, а на 20 и повече километра от него; полето с тази интензивност е “накъсано”.   \r\nИталианският институт разполага с много добре документирана и проучена информация за земетръсното минало на територията. Недалеч, между Трани и Бишелие на по-малко от 20 км в югоизточна посока от днешния трус, се е случвало земетресение с изчислителна магнитудна оценка 5.7 през 1560 година. Само на единици километри южно от днешното събитие, между Барлета и Андриа, е локализиран епицентърът на земетресение с магнитуд 4.9 от 1689 година.", "date": "2019.05.21", "title": "Румяна Главчева, експерт-сеизмолог, дописен член на БАНИ: На 50 километра от Бари, Италия, е регистрирано усетено земетресение"}
{"url": "http://www.focus-news.net/news/2019/05/21/2660771/kshtyustendil-v-ramkite-na-edna-godina-inspektorite-ot-detskite-pedagogicheski-stai-sa-rabotili-s-459-maloletni-i-nepalnoletni-litsa-ot-oblastta.html", "text": "В рамките на една година инспекторите от детските педагогически стаи са работили с 459 малолетни и непълнолетни лица от Кюстендилска област. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Значителна част от тях са на възраст между 14 и 18 години. Делът на проявите на малолетни и непълнолетни се запазва за региона, като за двата големи града – Кюстендил и Дупница, се отчита незначително увеличение, като кражбите са най-много – 25. При регистриране на проблем или извършени деяния от непълнолетни лица се осъществяват срещи със семейството, децата, училището. Провеждат се разговори и периодични беседи. При по-сериозни ситуации се предприемат мерки по чл. 13 от Закона за борба с противообществените прояви на малолетни и непълнолетни и Закона за закрила на детето от специализираните и социални служби. Превантивните програми, които осъществява полицията,  тематично са съобразени с различните възрастови групи и обхващат деца от големите групи на детските градини, начален, основен и среден курс на обучение, за които регулярно предлагаме информация и за медиите. \r\nВенцеслав ИЛЧЕВ", "date": "2019.05.21", "title": "Кюстендил: В рамките на една година инспекторите от детските педагогически стаи са работили с 459 малолетни и непълнолетни лица от областта"}
{"url": "http://www.focus-news.net/news/2019/05/21/2660774/plovdiv-zapochna-proizvodstvo-i-razprostranenie-na-seriya-kolektsionerski-medali-posveteni-na-initsiativata-plovdiv-evropeyska-stolitsa-na-kulturata-2019.html", "text": "Започна производство и разпространение на серия колекционерски медали, посветени на инициативата „Пловдив – Европейска столица на културата 2019“. Това съобщиха за  Радио „Фокус“ – Пловдив  от Фондация „Пловдив 2019“. Уникалната емисия съдържа пет вида сребърни медали с различен дизайн, които представят едни от най-известните архитектурни и културни символи на града, съчетани с логото на „Пловдив 2019“. Това е съвместна инициатива между фирма и Фондация „Пловдив 2019“ по повод годината на титлата.   \r\n„Античния театър“  е първият мотив от колекцията , който ще бъде пуснат в продажба от тази седмица в специализираните онлайн магазини. Следващите мотиви са посветени на „Античен стадион на Пловдив“, „Старият град и Хисар Капия“ и „Капана“. Последният медал ще обединява тези четири мотива. Всеки месец ще бъде обявяван нов продукт от серията. Медалите са ограничен тираж от по 3000 броя за всеки. Колекцията ще се разпространява на няколко места в Пловдив. Изданието може да се намери и по време на фестивала „Оpera open”, който традиционно се провежда на Античен театър. Стойността на всеки знак е 73 лева с ДДС, като инициаторите са решили от всяка продажба да отделят 4,80 лева за спонсориране на проекта. \r\nЗа изработката на медала са използвани най-модерните методи на монетосечене в световен мащаб. Пластиката се характеризира с изящна гравюра и стилно излъчване. Медалът “Античен театър” е изработен от сребро с най-високо качество проба 925/1000, мат-гланц с тегло 24 гр и диаметър 38,6 мм. На лицето е изобразен Античният театър, а на гърба – логото на „Пловдив 2019“. Медалът е придружен със сертификат за качество в луксозна опаковка, оформена тематично.", "date": "2019.05.21", "title": "Пловдив: Започна производство и разпространение на серия колекционерски медали, посветени на инициативата „Пловдив – Европейска столица на културата 2019“"}
{"url": "http://www.focus-news.net/news/2019/05/21/2660742/unn-ukrayna-zelenski-uvolni-nachalnika-na-generalniya-shtab-na-ukrainskata-armiya.html", "text": "Новият президент на Украйна Владимир Зеленски освободи от длъжност началника на Генералния щаб на украинската армия Виктор Муженко, предава информационната агенция  УНН . \r\nНа негово място Зеленски назначи генерал-лейтенант Руслан Хомчак.  \r\nМедията припомня, че по-рано оставки подадоха директорът на Службата за сигурност на Украйна Василий Грицак и министъра на отбраната Степан Полторак.  Тереза Герова", "date": "2019.05.21", "title": "УНН (Украйна): Зеленски уволни началника на Генералния щаб на украинската армия"}
{"url": "http://www.focus-news.net/news/2019/05/21/2660744/tass-predsedatelyat-na-varhovnata-rada-nasrochi-izvanredna-plenarna-sesiya-na-22-may.html", "text": "Председателят на Върховната Рада Андрей Парубий насрочи извънредна пленарна сесия, на която ще бъдат разгледани промените в закона за избирането на депутати, за обедите часове на 22 май, предава  TACC . \r\n„Моля на 22 май 2019 г. да се съберем на извънредно пленарно заседание на Върховната Рада, в чийто дневен ред да ще се разгледат измененията на Закона за изборите за народни депутати на Украйна \", се казва в изявлението на Парубий, публикувано в социалната мрежа „Туитър“.   Тереза Герова", "date": "2019.05.21", "title": "ТАСС: Председателят на Върховната рада насрочи извънредна пленарна сесия на 22 май"}
{"url": "http://www.focus-news.net/news/2019/05/21/2660773/tass-predsedatelyat-na-varhovnata-rada-obvini-zelenski-v-grubo-narushenie-na-konstitutsiyata.html", "text": "Председателят на Върховната Рада Андрий Парубий  заяви, че президентът на Украйна, Владимир Зеленски, започва работа като държавен глава с грубо нарушение на Конституцията, цитира думите му  TACC . \r\n\"Тъжно и обезпокояващо е, че гарантът на Конституцията на Украйна започва дейността си с явно нарушение на Конституцията. Лош знак\", пише той в социалната мрежа „Фейсбук“ във вторник. \r\nВ същото време Парубий не уточнява за какво точно нарушение на конституцията обвинява новия президент, който е на власт от малко повече от 24 часа. \r\nПо-рано във вторник Зеленски подписа указ за предсрочното прекратяване на мандата на Върховната Рада и за назначаване на предсрочни парламентарни избори на 21 юли тази година. Следващите избори за Върховната Рада трябваше да се проведат на 27 октомври тази година.  Юлиян Марков", "date": "2019.05.21", "title": "ТАСС: Председателят на Върховната Рада обвини Зеленски в грубо нарушение на конституцията"}
{"url": "http://www.focus-news.net/news/2019/05/21/2660778/tass-vladimir-putin-e-provel-telefonen-razgovor-s-angela-merkel-i-emanyuel-makron.html", "text": "Руският президент Владимир Путин е обсъдил по телефона с германския канцлер Ангела Меркел и френския президент Еманюел Макрон положението в Украйна след встъпването в длъжност на новия президент, съобщи пресслужбата на Кремъл, цитирана от  TACC . \r\n„Обсъдена бе  ситуацията около вътрешнополитическата криза в Украйна, като се взима предвид катастрофалната политика на администрацията на Петър Порошенко и неотдавнашната смяна на държавното ръководство в Киев. Бяха изразени общи мнения, че„ пакетът от мерки “от Минск от 2015 г. няма алтернатива като основа за мирното уреждане (на конфликта в Украйна)”, се казва в съобщението. \r\n\"Президентът на Русия още веднъж напомни за приоритета на влизането в сила на закона за специалния статут на отделните региони в Донецка и Луганска области, давайки му постоянен характер, провеждане на амнистия, намаляване на силите  и средства в предварително договорени области на линията на съприкосновение между страните, както и стъпки за установяване на пряк диалог на Киев с Донецк и Луганск ”, добави пресслужбата на Кремъл. \r\nПутин е изразил изненада от отказа на редица страни да обсъдят в Съвета за сигурност на ООН закона, приет в Украйна \"За осигуряване на функционирането на украинския език като държавен език\". \r\n„Вниманието на събеседниците беше обърнато и към дискриминационния закон, приет от Върховната Рада“ За осигуряване функционирането на украинския език като държавен език ”. Беше изразено недоумение за отказа на няколко страни да обсъдят този документ в Съвета за сигурност на ООН, противоречащ на Конституцията на Украйна, Минските споразумения и международните задължения на Киев за езиковите малцинства, ”се казва в съобщение на Кремъл. \r\nСтраните са обсъдили и ситуацията в Сирия. \r\n„Проведена бе задълбочена размяна на мнения по сирийските въпроси, включително в светлината на многобройните нарушения от страна на радикалните въоръжени групи на прекратяването на военните действия в Идлиб. Президентът на Русия информира колегите си за мерките, които се предприемат съвместно с Турция за стабилизиране на ситуацията в Северозападна Сирия, за защита на цивилното население и за неутрализиране на терористичната заплаха ”, съобщава Кремъл. \r\n\"Особено внимание беше обърнато на перспективите за създаване и започване на работата на конституционен комитет, включително като се вземат предвид споразуменията, постигнати на срещата на високо равнище между Русия и Турция и ФРГ, проведена в Истанбул през октомври 2018 г. въз основа на резолюция 2254 на Съвета за сигурност на ООН, в съответствие с принципите за гарантиране на суверенитета и териториалната цялост на Сирия, ”добави пресслужбата. \r\nЛидерите на трите страни са се изказали в подкрепа на разрешаването на ситуацията, в която делегацията на Русия бе лишена от ключови правомощия в Парламентарната асамблея на Съвета на Европа (ПАСЕ). \r\n„Лидерите на трите страни се изказаха в подкрепа на решаването на ситуацията в Съвета на Европа (СЕ), която възникна в резултат на неподходящото лишаване на руската делегация от ключови правомощия в Парламентарната асамблея. Като се вземат предвид резултатите от срещата на Комитета на министрите на Съвета на Европа в Хелзинки на 17 май и поемането на председателството от страна на Франция на този комитет, се запазва принципна линия за възстановяване на пълните права на руската делегация към ПАСЕ., ”каза пресслужбата на Кремъл. \r\nСтраните са потвърдили отново ангажимента си за по-нататъшно търговско и икономическо сътрудничество с Иран и са отбелязали важността на запазването на ядрено споразумение с тази страна. \r\n\"По време на обсъждането на ситуацията около съвместния план за действие за иранската ядрена програма беше отбелязано значението на запазване на това споразумение, което е ключов фактор за поддържане на международната стабилност и сигурност. Русия, Франция и Германия са ангажирани с по-нататъшно взаимноизгодно сътрудничество с Иран в търговската и икономическата сфера\", предава Кремъл.  Юлиян Марков", "date": "2019.05.21", "title": "ТАСС: Владимир Путин е провел телефонен разговор с Ангела Меркел и Еманюел Макрон"}
{"url": "http://www.focus-news.net/news/2019/05/21/2660777/", "text": "Тенис: Състезаващият се за Германия Александър Зверев, поставен под № 1 в основната схема на турнира в Женева победи Ернест Гулбис от Латвия с 2:0 сета (6:2, 6:1) за 67 минути и се класира за четвъртфинала , където ще срещне победителя от двубоя Янко Типсаревич – Уго Делиен, които играят в момента.", "date": "2019.05.21", "title": "Спорт: Александър Зверев победи Ернест Гулбис в Женева"}
{"url": "http://www.focus-news.net/news/2019/05/21/2660775/veliko-tarnovo-s-praznichno-shestvie-v-gorna-oryahovitsa-shte-bade-otbelyazan-denyat-na-balgarskata-prosveta-i-kultura-i-na-slavyanskata-pismenost.html", "text": "С празнично шествие в Горна Оряховица ще бъде отбелязан Денят на българската просвета и култура и на славянската писменост, съобщават от пресцентъра на  Общината . В него ще се включат деца от детските заведения, ученици, учители, просветни и културни дейци от общината. За първи път тази година в празничното шествие ще има специален блок на спортисти, в който ще дефилират медалисти от спортните клубове, завоювали отличия на международни и национални първенство. Празникът ще започне от 10.00 ч. \r\nВъв връзка с провеждане на празничното шествие от 09.30 ч. до приключването му ще бъде спряно движението на автомобили по ул. „Цар Освободител” в участъка й от ул. „19 февруари” до кръстовището с ул. „Св. Княз Борис І” (Пощата). Движението ще бъде ограничено и по следните маршрути: ул. „Георги Измирлиев” от кръстовището й с ул. „Ангел Кънчев” до кръстовището с ул. „Цар Освободител” (НЧ „Напредък – 1869”), по ул. „Иван Вазов” от кръстовището й с ул. „Янко Боянов” до пл. „Георги Измирлиев”. \r\nЗаради празничното дефиле отново се налага временна организация на движението в централната градска част. Движението на моторни превозни средства ще бъде спряно от 17.00 ч. по ул. „Цар Освободител” в участъка от ул. „19 февруари“ до кръстовището с ул. „Св. Княз Борис І“ (Пощата); по ул. „Георги Измирлиев“ – от кръстовището й с ул. „Ангел Кънчев“ до кръстовището с ул. „Цар Освободител“; по ул. „Иван Вазов“ в участъка от кръстовището й с ул. „Янко Боянов“ до пл. „Георги Измирлиев“ \r\nДвижението ще бъде възстановено след приключване на празничното дефиле на абитуриентите. \r\nОт 20.00 ч. на пл. „Георги Измирлиев“ започва празничния концерт на Деси Добрева. Заедно с нея на сцената ще излязат и танцьори от ФА „Сидер войвода“.", "date": "2019.05.21", "title": "Велико Търново: С празнично шествие в Горна Оряховица ще бъде отбелязан Денят на българската просвета и култура и на славянската писменост"}
{"url": "http://www.focus-news.net/news/2019/05/21/2660779/tv-21-makedoniya-za-chetvartak-e-nasrocheno-zasedanieto-na-komisiyata-za-otnemane-na-deputatskiya-mandat-na-nikola-gruevski.html", "text": "Комисията за процедурните правила и мандатно-имунитетните въпроси в Събранието на Република Северна Македония ще обсъди в четвъртък лишаването от мандат на депутата Никола Груевски, информира македонският телевизионен канал  ”TB 21” . \r\nЗаседанието е насрочено в 11 часа с единствената точка от дневния ред - предложението за отнемане на мандата на народния представител Никола Груевски. \r\nГруевски отсъства от парламента шест месеца след бягството си в Унгария. Председателят Талат Джафери е информирал Комисията, че Груевски е отсъствал неоправдано шест месеца, като по този начин е изпълнил условията за лишаване от мандата му.  Юлиян Марков", "date": "2019.05.21", "title": "„ТВ 21“ (Македония); За четвъртък е насрочено заседанието на комисията за отнемане на депутатския мандат на Никола Груевски"}
{"url": "http://www.focus-news.net/news/2019/05/21/2660781/sport-ludogorets-i-tsska-prodalzhavat-spora-za-titlata-sled-pobedi-v-predposledniya-krag.html", "text": "Футбол: Лудогорец и ЦСКА продължават спора за титлата след победи в предпоследния кръг. ЦСКА победи вечния си съперник Левски на националния стадион с 2:0 с голове на Родригес и Евандро през второто полувреме, а Левски остана и с човек по-малко след изгонването на Реиш в 84-ата минута.  \r\nЛудогорец победи като гост Ботев Пловдив с 2:0 с голове на Кешеру и Швиерчок през първото полувреме, а Моци пропусна да реализира от дузпа. \r\nТитлата ще се реши в последния кръг на 24 май, когато Лудогорец приема Черно море, а ЦСКА е домакин на Ботев Пловдив, като разликата между шампионите от Разград и ЦСКА е една точка в полза на зелените. \r\nВ последния мач от Шампионската група на Първа лига, игран днес, Черно море и Берое завършиха наравно 0:0.", "date": "2019.05.21", "title": "Спорт: Лудогорец и ЦСКА продължават спора за титлата след победи в предпоследния кръг"}
{"url": "http://www.focus-news.net/news/2019/05/21/2660746/prof-nikolay-radulov-prevarna-se-v-traditsiya-prestapnitsite-s-lekota-da-byagat-pred-ochite-na-organite-na-reda.html", "text": "Превърна се в традиция престъпниците с лекота да бягат пред очите на органите на реда. Това каза за обзорното предаване „Това е България“ на  Радио „Фокус“  бившият секретар и заместник министър на вътрешните работи проф. Николай Радулов във връзка с издирването на предполагаемия убиец в Костенец Стоян Зайков, което продължава 12-ти ден. Очевидно е, че има системен проблем, а полицията действа като охрана на публично мероприятие, каза Радулов. Според него вината не е в струпалите се полицаи, а в разпорежданията, които са неясни. Когато до 3-тия ден извършителят не бъде заловен, шансът да се намери и минимален. Според него още на 5-тия ден лицето е трябвало да бъде обявено за международно издирване. Не могат да се разкриват престъпления без информационни мрежи и вербувани секретни сътрудници, които познават криминалните среди, обясни той. Според проф. Радулов полицейските коли из селото и присъствието на много тежковъоръжени униформени не води до успокоение на хората, а до по-силно усещане на заплаха. Необходимо е МВР да се фокусира върху оперативни мерки. „Имаме характерна ситуация на некомпетентност. Мисля, че когато говорехме за миналогодишното убийство в Нови Искър казахме, че освен работата по разкриването, честно би било главният секретар да си подаде оставката. Той обаче не само, че не я подаде, а стана и министър. Сега при случващото се най-вероятно ще бъде направен министър-председател, защото такава е логиката на случващото се в страната“, каза той. Над 700 са лицата с влязла в сила присъда, които обаче не могат да бъдат намерени от органите за обществен ред и сигурност, за да я излежат, каза още проф. Николай Радулов. Той изрази надежда Зайков да бъде намерен, макар и случайно, но това да не е свързано с поредно убийство. \r\nЦоня СЪБЧЕВА", "date": "2019.05.21", "title": "Проф. Николай Радулов: Превърна се в традиция престъпниците с лекота да бягат пред очите на органите на реда"}
{"url": "http://www.focus-news.net/news/2019/05/21/2660780/afp-kongresmeni-ot-demokraticheskata-partiya-nastoyavat-za-impiychmant-na-prezidenta.html", "text": "Конгресмени от Демократическата партия настояват за импийчмънт на президента във вторник, след като бившият адвокат на Доналд Тръмп Дон Макган отказа да даде показания пред Конгреса по обвинения срещу американския президент, предава  AFP \r\nЛидерите на Демократическата партия заговориха  за отстраняване на президента, след като Белият дом отново попречи на разследването им за действията на Тръмп срещу разследването на руската намеса. \r\nОтказът на Макган да се яви по искане на правната комисия в Конгреса засили недоволството  сред демократите,които по принцип настояват за импийчмънт на президента. \r\n\"Възпрепятстването на Конгреса по изслушване на свидетели и непубликуваният нередактиран доклад на Мюлер само засилват усещането за вина на президента и в резултат на това той принуждава Конгреса до степен, в която трябва да започнем разследване за импийчмънт\", заяви конгресменът Марк Покан, един от лидерите на прогресивно крило на Демократическата партия.  Юлиян Марков", "date": "2019.05.21", "title": "AFP: Конгресмени от Демократическата партия настояват за импийчмънт на президента"}
{"url": "http://www.focus-news.net/news/2019/05/21/2660776/nova-makedoniya-makedoniya-avtoritarizmat-na-srabskiya-prezident-mozhe-da-stane-prechka-za-vlizane-na-sarbiya-v-es.html", "text": "Преминаването на Сърбия към авторитаризъм би могло да се превърне в основната пречка за присъединяването й към Европейския съюз в коментирания срок през 2025 г., се казва в текста на автора - анализатор Мартин Ръсел, публикуван на сайта на Европейския парламент, цитиран от македонския вестник  “ Нова Македония“ . \r\nСърбия се счита за водеща страна в Западните Балкани в процеса за присъединяване към ЕС, а рейтингите за влиянието на авторитаризма произтичат от демократичните институции, нивото на икономическо развитие и пълната готовност за присъединяване към европейската общност, пише Ръсел, който е анализатор в изследователския отдел на ЕП за Русия и Югоизточна Азия. \r\nТой описва Сърбия като страната, в която доминантната фигура е президентът Александър Вучич, въпреки церемониалната функция, която има според конституцията на Сърбия. \r\n„Критиката на провежданата от властите политика се тълкува като предателство на сръбските интереси. Целта е да се маргинализират критичните гласове, досега властта е концентрирана в ръцете на правителството под ръководството на Сръбската прогресивна партия (СПП). Устните атаки на политици от СПП и техните съюзници, насочени срещу независимите медии, политическата опозиция и гражданското общество, са жестоки - отбелязва Ръсел. \r\nСвободата на медиите в Сърбия намалява от няколко години и този процес е особено изразен  след като Вучич стана министър-председател на Сърбия през 2014 г. \r\n„Много медии сега са пряко контролирани от държавата или от хора в сътрудничество със Сръбската прогресивна партия. Независимите журналисти са изправени пред заплахи и насилие, а извършителите рядко са осъждани“ - казва анализаторът на Европейския парламент. \r\nУправляващата коалиция използва парламентарното мнозинство, за да блокира дебата за правни предложения, заради което опозицията, в знак на протест от февруари, бойкотира работата на сръбския парламент. Като по-сериозно събитие се споменава за побоя на лидера на опозиционния Съюз за Сърбия Борко Стефанович и този инцидент предизвика протести в цяла Сърбия. Въпреки че гражданските протести продължават няколко седмици, те сочат тревожни дългосрочни тенденции на авторитарно управление, изборни измами и корупция в страната“, заяви Ръсел.  Юлиян Марков", "date": "2019.05.21", "title": "„Нова Македония“ (Македония): Авторитаризмът на сръбския президент може да стане пречка за влизане на Сърбия в ЕС"}
