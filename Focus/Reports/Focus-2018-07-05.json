{"url": "http://www.focus-news.net/news/2018/07/05/2542238/sport-ludogorets-specheli-za-treti-pat-superkupata-na-balgariya.html", "text": "Шампионът Лудогорец победи носителят на купата Славия с минималното 1:0 на \"Трейс Арена\" в Стара Загора и за трети път в историята на клуба спечели Суперкупата на България след 2012 и 2014 година. Клаудиу Кешеру в 30-ата минута реализира единственото попадение за шампионите. \r\nТака новият наставник на шампионите Пауло Аутуори започва с трофей още в първия си официален мач начело на тима.", "date": "2018.07.05", "title": "Спорт: Лудогорец спечели за трети път Суперкупата на България"}
{"url": "http://www.focus-news.net/news/2018/07/05/2542206/shumen-obshtinata-zapochna-ukrepvaneto-na-uchastatsi-ot-brega-i-koritoto-na-reka-enchova.html", "text": "Община Шумен започна укрепването на участъци от брега и коритото по протежението на река Енчова. Това съобщиха от пресцентъра на  Общината . Подпорни съоръжения вече са изградени  в района от моста на ул. „Генерал Скобелев“ към улица „Марица“. Брегът в тази част на реката беше най-засегнат, а отделни участъци пропаднаха при поройния дъжд през есента на 2015 г. От тогава Общината търси варианти за бетониране на коритото на реката. Около реката през годините има свличане на земни маси и коритото й е доближило до пътя. Има опасност от свличане на платното. „Затова там на най-опасните участъци започнахме изграждане на подпорни съоръжения. Едното е до големия мост, а второто до следващото малко мостче на ул. „Марица“, където подпорите също са поддали“, обясни заместник-кметът по строителство инж. Боян Тодоров. Той обясни, че съоръженията са с хоризонтална връзка. Там има и отвор, който беше запушен за известно време, за да се съберат наноси, след което беше почистен, за да има по-голям отток на водата. Подпорните стени по коритото на река Енчова са на стойност 30 хил. лв. и са изработени от фирма, специализирана в изграждането на мостови и укрепителни съоръжения. Инженер Тодоров обясни, че предстои да бъде укрепен още един участък от реката по ул. „Марица“, където коритото също заплашва пътя. Той припомни, че община Шумен има изготвен проект за укрепване на коритата на реките Поройна и Енчова. Проектът е подаден към Междуведомствената комисия за възстановяване към МС и чака финансиране.", "date": "2018.07.05", "title": "Шумен: Общината започна укрепването на участъци от брега и коритото на река Енчова"}
{"url": "http://www.focus-news.net/news/2018/07/05/2542205/predstoyashti-mezhdunarodni-sabitiya-za-6-yuli-agentsiya-fokus.html", "text": "Китайският министър-председател Ли Къцян е на посещение в България за среща на високо равнище във формат Централна и Източна Европа - Китай. \r\n***  Правителството на Великобритания ще проведе заседание по стратегията за Брекзит. \r\n***  Френският президент Еманюел Макрон ще проведе среща с емира на Катар Шейх Тамим бин Хамад ал Тани. \r\n***  Държавният секретар на САЩ Майк Помпео ще започне обиколка на Азия, която ще обхване Пхенян, Токио, Ханой и Абу Даби. \r\n***  Вносните мита на САЩ спрямо китайски стоки на стойност от 34 милиарда долара влизат в сила. Пекин ще отговори с огледални мерки. \r\n***", "date": "2018.07.05", "title": "Предстоящи международни събития за  6 юли  (Агенция \"Фокус\")"}
{"url": "http://www.focus-news.net/news/2018/07/05/2542208/georgi-tronkov-kmet-na-obshtina-valchi-dol-do-kraya-na-godinata-shte-bade-izpalnen-proektat-za-rehabilitatsiya-na-osemte-ulitsi-v-grada.html", "text": "До края на годината ще бъде изпълнен проектът за рехабилитация на осемте улици във Вълчи дол. Това каза за  Радио „Фокус“ – Варна  кметът на Община Вълчи дол Георги Тронков. По думите му в момента вървят процедурите по изпълнение на дейностите по проекта за реконструкция на улици и тротоарна настилка за близо 2 млн. лева, който бе спечелен от Община Вълчи дол. В първите месеци на годината кметът Георги Тронков подписа договор с изпълнителния директор на Държавен фонд „Земеделие“, с който бе одобрено проектното предложение на Община Вълчи дол за реконструкцията на улици и тротоарна настилка в град Вълчи дол по Оперативна програма „Развитие на селските райони“ 2014-2020. По проекта е предвидена реконструкция на улиците „Тодор Каблешков”, „Лиляна Димитрова”, „Ал. Стамболийски”, „Толбухин”, „Странджа”, „Гео Милев” и „Скобелев”, както и  реконструкция на тротоари на улиците „Ал. Стамболийски”, „Толбухин”, „Тодор Каблешков” и „23 септември”, консултантски услуги, свързани с подготовката и управлението на проекта, авторски  и строителен надзор и проектиране. \r\nМарияна ВАЛЕНТИНОВА", "date": "2018.07.05", "title": "Георги Тронков, кмет на Община Вълчи дол: До края на годината ще бъде изпълнен проектът за рехабилитация на осемте улици в града"}
{"url": "http://www.focus-news.net/news/2018/07/05/2542209/premierat-boyko-borisov-posreshtna-predsedatelya-na-darzhavniya-savet-na-kitay-li-katsyan.html", "text": "Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София , съобщиха от  правителствената информационна служба . Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации резиденция \"Бояна\".  \r\nУтре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Двамата ще проведат разговор на четири очи, последван от пленарни разговори.  \r\nЛи Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.", "date": "2018.07.05", "title": "Премиерът Бойко Борисов посрещна председателя на Държавния съвет на Китай Ли Къцян"}
{"url": "http://www.focus-news.net/news/2018/07/05/2542210/postizheniyata-na-balgarskoto-predsedatelstvo-na-saveta-na-es-byaha-predstaveni-v-sofiya-obzor.html", "text": "Постиженията на Българското председателство на Съвета на ЕС бяха представени в София по време на дискусия на тема „ЕС през 2018: Австрийските приоритети и българските постижения“. Събитието беше организирано от ПанЕвропа България в партньорство с Посолството на Австрия в България, Представителството на Европейската комисия, Фондация „Конрад Аденауер“ и Дипломатическия институт към Министерство на външните. \r\nРъководителят на Представителството на Европейската комисия в България Огнян Златев коментира, че по време на председателството си България показа, че е достоен член на ЕС, способен да взима важни решения. „Европейските институции вече дадоха своята оценка. Председателят на Европейската комисия Жан-Клод Юнкер например вчера даде изключително положителна оценка, защото България убеди своите партньори, че е достоен член на ЕС“, каза още Златев. Той посочи, че България е показала, че е способна да открива баланса дори и в най-трудните моменти. „От наша гледна точка, Българското председателство вдигна доста високо летвата, така че сега да му мисли Австрия“, коментира Златев. \r\nПостигнатите резултати през последните 6 месеца бяха представени от министъра на Българското председателство на Съвета на ЕС Лиляна Павлова. Тя използва метафората на Златев за високо вдигнатата летва, като посочи, че българите безспорно гордеем с вдигната летва на Стефка Костадинова, но обясни, че председателството не го приеме като индивидуална игра. „Ще го запомним с това, че бяхме екипни и успяхме да запазим единството във всеки един момент и във всяка една ситуация на политическо и експертно ниво. Вярваме, че нашето мото „Съединението прави силата“ не беше просто едно мото, което да звучи красиво, а успяхме да го приложим на практика“, коментира министър Павлова. Тя каза още, че 36 хил. дипломати са посетили България по време на председателството и изрази надежда, че повечето от тях ще се върнат като туристи и инвеститори.   \r\n„За нас беше много важно, че по времето на нашето председателство за младите хора беше приета Европейската стратегия за развитие с подкрепата на 50 хил. млади хора”, каза още Павлова. Сред ключовите ни постижения тя посочи още и Срещата на върха ЕС – Западни Балкани, заключенията от Съвета за общи въпроси за започване на преговори за присъединяване на Македония и Албания към ЕС, осъществения диалог между лидерите от региона и ЕС за предизвикателствата в сферата на сигурността, чийто следващ етап ще бъде срещата на върха в Лондон по линия на берлинския процес на 10 юли 2018 г., допълнителните средства за 11 транспортни проекта с висок приоритет, Декларацията за започване на цифрова програма за Западните Балкани, подобреното управление на границите и миграцията, първата промишлена програма на ЕС за военни способности, напредъка в борбата с тероризма и др. \r\n„Много важен приоритет бяха Западните Балкани. Показахме, че няма как да има единен Европейски съюз, ако Западните Балкани не са там“, каза още Павлова. Тя определи като една от най-големите гордости на Българското председателство социалния стълб. „Защото за първи път Съветът по социални въпроси постигна успех по три много важни теми, по които от години нямаше консенсус – еднаквото заплащане, координацията на системите за социална сигурност и баланса между професионалния и личния живот. Получихме много поздравления за това“, каза Павлова. Тя обясни, че по време на председателството си България е показала, че е доверен партньор, на който ЕС може да се разчита във всеки един момент. \r\nЦветилена СИМЕОНОВА", "date": "2018.07.05", "title": "Постиженията на Българското председателство на Съвета на ЕС бяха представени в София (ОБЗОР)"}
{"url": "http://www.focus-news.net/news/2018/07/05/2542212/sliven-14-o-rali-tvarditsa-2018-parvi-krag-ot-tazgodishniya-rali-shampionat-startira-na-7-yuli.html", "text": "14-о рали „Твърдица 2018“ , първи кръг от тазгодишния рали шампионат, стартира на 7 юли. 30 са подадените заявки до момента, съобщи пред  Радио „Фокус“ – Сливен  Злати Златев, организатор на надпреварата. Сред участниците  са екипажът на Марина Моторспорт Тихомир Стратиев/Добрин Борисов с Пежо 208 R2, Григор Григоров/Даниел Миленков от Григоров Рейсинг с Пежо 208 R2, основните претенденти за победата – Йордан Атанасов/Янаки Янакиев с Мицубиши Лансър Ево 9 и Мирослав Ангелов/Недялко Сивов с Шкода Фабия R5. Диана Стоянова и Иванела Иванова ще се включат наравно в битката с мъжете със своя нов автомобил „Хонда Сивик“. В спортната надпревара ще участват екипажи от Швеция, Полша, Грузия и младия талант Денис Станчовски. Тази година състезанието няма да стига до град Елена и затова носи само името Твърдица. Дължината на ралито е 214 км, от които 38%  са състезателни спрямо общия километраж на състезанието и са разделени на 7 скоростни етапа. Стартът ще бъде даден на 7 юли в 16:00 часа на площад „Свобода“ в Твърдица. Ще се състои церемониалното преминаване на колите. В 17:40 е стартът на първи скоростен етап „Предела“ /23.55 км./ и „Боров Дол“ /7км./, след което следва Супер специален етап. През втория състезателен ден екипажите ще преминат 64 км на спускане през Твърдишкия балкан, за да стигнат отново до подиума на официалната арка. Скоростният етап 4/6 „Чумерна“ ще бъде загрявка за екипажите преди сериозния „Твърдица“ /24км./, който ще стартира от разклона за хижа Чумерна и ще финишира в Твърдица. Награждаването ще бъде на 8 юли в 13.00 часа на площад „Свобода“.", "date": "2018.07.05", "title": "Сливен: 14-о рали „Твърдица 2018“, първи кръг от тазгодишния рали шампионат, стартира на 7 юли"}
{"url": "http://www.focus-news.net/news/2018/07/05/2542215/razgrad-zapochva-noviyat-arheologicheski-sezon-v-rezervata-sboryanovo.html", "text": "Започва новият археологически сезон в резервата „Сборяново“. На 6 юли започват проучванията на Тракийския укрепен град от елинистическата епоха Хелис, съобщи за  Радио „Фокус“- Шумен  Мария Николаева от Исторически музей - Исперих. Ръководител на разкопките е проф. Тотко Стоянов. В екипа участват специалисти от Софийския университет, НАИМ при БАН, археолози от Историческия музей в Исперих, както и студенти по археология от Софийския университет. Проучванията ще бъдат съсредоточени в два важни сектора – Югозападния квартал, за който се предполага, че е била разположена Царската резиденция и Южната крепостна стена. През месец август втори екип ще продължи проучванията на средновековното селище в местността „Петрова нива“, с ръководител гл.ас.д-р Елена Пенчева. И на този обект ще се включат студенти по археология. Селището е интересно с организация на стопанства с оградни каменни стени, непозната до този момент по българските земи.  Археологическите проучвания, които ще продължат до края на месец август се осъществяват с финансиране от Министерство на културата, СУ „Климент Охридски” и Исторически музей - Исперих. \r\nИвелина ИВАНОВА", "date": "2018.07.05", "title": "Разград: Започва новият археологически сезон в резервата „Сборяново“"}
{"url": "http://www.focus-news.net/news/2018/07/05/2542217/kyustendil-za-vtora-poredna-godina-dupnitsa-shte-bade-domakin-na-parad-na-retro-avtomobili.html", "text": "За втора поредна година Дупница ще бъде домакин на парад на ретро автомобили. Това съобщи за  Радио „Фокус” – Пирин  Владимир Димитров, председател на Автомобилен ретро клуб „Авангард“. „През миналата година бе дебютното издание, което привлече десетки участници. Тази година парадът на ретро автомобили ще бъде на площад „Свобода” и се очаква да има още по-голяма посещаемост”, каза Димитров. По думите му са предвидени много награди за участниците и за публиката. Много са запитванията от собственици на автомобили от страната, отделно има заявки от Гърция, Сърбия и Македония. В рамките на парада всеки посетител ще може да разгледа уникалните возила и да получи любопитна информация за тях. \r\nЛора КАЛЧЕВА", "date": "2018.07.05", "title": "Кюстендил: За втора поредна година Дупница ще бъде домакин на парад на ретро автомобили"}
{"url": "http://www.focus-news.net/news/2018/07/05/2542219/deutsche-welle-angela-merkel-i-viktor-orban-vlyazoha-v-spor-za-migratsionnata-politika-na-es.html", "text": "Германският канцлер Ангела Меркел и унгарският министър-председател Виктор Орбан влязоха в спор за това как Европа трябва да се справя с мигрантите. Според Меркел трябва да се проявява „хуманност“, докато Орбан призова границите на Съюза да бъдат закрити, предава   Deutsche Welle. \r\nПо време на напрегната конференция, Германският канцлер Ангела Меркел опита позицията на унгарското правителство по миграцията като „проблематична“ и призова към това, хората искащи убежище да бъдат третирани хуманно. \r\n„Проблемът , който виждам  и мястото където лежат нашите различия е, че трябва винаги да помним и никога да не забравяме, че това са човешки същества“, заяви Меркел след преговорите си с Орбан в Берлин. „Става дума за човешки същества, които идват при нас. Това е човечност“, допълни тя. \r\n„Германия и Унгария виждат света различно“, заяви Орбан на свой ред. Според него Европа може най-добре да демонстрира хуманизъм, премахвайки това, което потиква бежанците да предприемат пътуването към нея. „Трябва да сме хуманни, без да създаваме причина за привличане и единственият начин за това е да затворим границите и да не допускаме хора, които причиняват неприятности“, допълни той. \r\nСъщевременно Орбан допълни, че Германия трябва да бъде благодарна за оградата, която Унгария е построила на границата си, която е „охранявана от 8000 въоръжени мъже“. \r\n„Смятам че е нечестно това, че Германия често ни обвинява в липса на солидарност“, заключи Орбан.   Виктор Турмаков", "date": "2018.07.05", "title": "Deutsche Welle: Ангела Меркел и Виктор Орбан влязоха в спор за миграционната политика на ЕС"}
{"url": "http://www.focus-news.net/news/2018/07/05/2542218/gdbop-prodalzhava-rabotata-sreshtu-grupata-za-iznudvane-obzor.html", "text": "Задържаната на 3 юли група е била създадена с цел изнудване, лихварска дейност и изпълнение на поръчки, посочи прокурор Лидия Манолова на брифинг в Специализираната прокуратура, в който участваха наблюдаващият прокурор Камен Господинов и служител на отдел „Контратероризъм“ в ГДБОП. Поводът бе проведената на 3 юли т.г. успешна операция  на територията на София, Приморско и Белово, в рамките на която бяха задържани трима от участниците в престъпната група, включително и ръководителят им. Четвъртият участник в момента е в Бургаския затвор, където изтърпява присъда за незаконно притежание на оръжие.  \r\nСпоред събраните до момента данни, групата се е занимавала само с изнудвания, решавала е чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица.   \r\nОт прокуратурата съобщиха, че няма връзка между задържаната група за изнудване и убийството на данъчния инспектор, до момента е установено, че й е било възложено той да бъде сплашен с палежи и побой, но не и убийството му. Наблюдаващият прокурор Камен Господинов подчерта, че не са разкрили убийството на Иво Стаменов, тъй като в никакъв случай нямат такива доказателства, с които да могат да повдигнат обвинение за убийство.  \r\nРаботата по документирането на цялостната престъпна дейност на обвиняемите продължава под ръководството на Специализираната прокуратура.", "date": "2018.07.05", "title": "ГДБОП продължава работата срещу групата за изнудване (ОБЗОР)"}
{"url": "http://www.focus-news.net/news/2018/07/05/2542207/afp-britanskata-dvoyka-izlozhena-na-novichok-e-darzhala-zarazen-predmet.html", "text": "Британската полиция съобщи, че двойката, останала в критично състояние, след като е била изложена на невропаралитично вещество в същия район, където бе отровен бившия служител на руското ГРУ Сергей Склипал , е „държала заразен предмет“, предава   AFP. \r\n„След като взехме допълнителни проби от пациентите, ние знаем, че те са изложени на невропаралитичен агент, след като са държали заразен предмет“, съобщава полицията в официално свое заявление.   Виктор Турмаков", "date": "2018.07.05", "title": "AFP: Британската двойка, изложена на „Новичок“ е държала „заразен предмет“"}
{"url": "http://www.focus-news.net/news/2018/07/05/2541851/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Посетили страната американски сенатори призоваха Русия да не се меси в промеждутъчните избори в САЩ през ноември, ако иска двустранните отношения да се подобрят.  Законодателите са на посещение в Москва, за да се срещнат със свои колеги от Думата две седмици преди планираната среща на високо равнище между президентите на САЩ и на Русия Доналд Тръмп и Владимир Путин, пише   The New York Times. \r\nСенатор Джон Тюн (Републиканска партия, Южна Дакота) призова Русия „да промени поведението си“. „Най-добрият начин за това, е да се демонстрира при приближаването на изборите тази година на американския народ и на нашия Конгрес, че руснаците нямат намерение да се месят или да си играят с американските избори“, заяви той. \r\nСпоред сенатор Джери Моран (Канзас, Републиканска партия) руските длъжностни лица, с които се е срещнал отричат да са извършвали намеса на президентските избори в САЩ през 2016 г.  \r\nСъщевременно делегацията, посетила Москва, заяви, че срещата е била полезна за подобряването на отношенията. „Заявихме, че макар и отношенията ни да са изтегнати, би било добре да бъдем конкуренти, а не съперници“, заяви водещият делегацията сенатори Ричард Шелби (Алабама, Републиканска партия). \r\n***  Президентът на САЩ Доналд Тръмп отбеляза Деня на независимостта на САЩ, приветствайки „благородната жертва“ на американските военнослужещи. В публикувано в интернет видеообръщение той припомни историята на подписването на Декларацията за независимостта и войната с Великобритания, която я последва, пише   The Hill. \r\n„Пред 242 години във Филаделфия 56 смели представители на американския народ приеха Декларацията на независимостта. Те обявиха на света, че Америка ще бъде свободна и независима“, заяви Тръмп. „Те предоставиха живота си, своето богатство и свещената си чест и така промениха хода на човешката история“, допълни той. \r\nСъщевременно той постави фокус и върху въоръжените сили на САЩ. \r\n„Нека никога не забравим, че нашата свобода е изкована с кръвта, потта и саможертвата на американските герои“, заяви Тръмп. \r\n„Нека споделим благодарното сърце на нашата нация с всеки ветеран и член на Въоръжените сили на САЩ, които са наистина специални хора“, заключи президентът. \r\n***   Националният комитет на Демократическата партия на САЩ издаде годишно заявление по случай Четвърти юли, националния празник на страната, което отразява неговото напрежение с президента Доналд Тръмп. Председателят на комитета Том Перез заяви, че „изначалните обещания на Америка остават извън досега на твърде много семейства“, пише   USA Today. \r\n„Навсякъде, където погледнем, нашите най-основни ценности са под заплаха“, заяви Перез в заявлението, посочвайки проблемите около нископлатените работни места, здравеопазването, имиграцията, расизма и несправедливостта към ЛГБТИ общността. „Хиляди деца са разделени от родителите си на южната граница“, допълни той. „Правата на работниците са отнети на най-висока съдебна инстанция, има дискриминация срещу мюсюлмано-американците и правата на жените са заплашени както никога досега“, пише в заявлението.  \r\nПерез допълни, че „докато празнуваме независимостта на нашата държава, ние Демократическата партия потвърждаваме нашата твърдост да защитаваме ценността за всеки да има възможност“. \r\nНа свой ред републиканците, които контролират и Белия дом, и Конгреса издадоха значително по-радостно заявление по случай празника. \r\n„Празнуваме два века независимост, почитаме патриотите, които обявиха Америка за свободна нация през 1776 година“, заяви председателя на Републиканския национален комитет Рона МакДаниел. „Ние помним и благодарим на войниците ни за своите жертви, опазвайки нашите свободи“, допълни той. „Той допълни, че партията ще продължи да опазва принципите, върху които САЩ са основани и че ще продължи да се бори за живота, свободата и възможността да се преследва щастието за всички“. \r\n***  Вътрешното разцепление на основната опозиционна турска Републиканска народна партия се засилва, след като нейният председател Кемал Кълъчдароглу отхвърли призивите от загубилия президентските избори кандидат от партията Мухарем Индже да се свика конгрес, на който да се извърши промяна на ръководството, пише   Hurriyet. \r\n„Няма да свиквам извънреден конгрес, защото няма нужда от такъв“, заяви Кълъчдароглу. Той допълни, че има специални усилия по подклаждането на дебат вътре в РНП, за да не се обърне внимание на това, че на изборите гласовете на управляващата Партия на справедливостта и развитието са спаднали.  \r\nПо-рано Индже заяви на Кълъчдароглу по време на първата им среща след изборите на 24 юни, че трябва да отстъпи от водещия  пост и да стане „почетен председател“ или „водач на парламентарната фракция“.  \r\nКълъчдароглу заяви, че партията му все още работи по задълбочен анализ на изборите, за да може да бъде по-добре подготвена за предстоящите през март 2019 г. избори. Този анализ ще бъде основната задача на предстоящите партийни срещи. \r\nМеждувременно източници от РНП твърдят, че последователите на Индже вътре в партията вече са започнали да събират необходимите подписи на делегати, за да се свика извънреден конгрес, но все още не е ясно дали те ще бъдат достатъчни. За целта е необходимо обикновено мнозинство от 634 от 1266 делегати. \r\nПартията проведе своя 36-ти конгрес през февруари 2018 г. на който Кълъчдароглу спечели председателки пост с 790 гласа срещу 447 за Индже. \r\n***", "date": "2018.07.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/07/05/2541852/predstoyashti-sabitiya-v-stranata-za-5-yuli-agentsiya-fokus.html", "text": "*** \r\nОт 10.00 часа вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи. Церемонията ще се проведе пред Паметника на незнайния воин.  \r\n*** \r\nОт 20.00 часа в летен театър „Аполония“ в Созопол вицепрезидентът Илияна Йотова ще открие XIII Международен младежки фестивал на изкуствата „Музите“. Многожанровият фестивал, който се провежда под патронажа на вицепрезидента, продължава до 15 юли и събира участници от цял свят.  \r\n*** \r\nОт 09.00 часа ще започне редовното пленарно заседание на Народното събрание.  \r\n*** \r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 11-и състав на Софийски градски съд ще заседава по делото срещу Х. П., обвинен за умишлена безстопанственост, ощетила БАН. \r\n*** \r\nОт 10.00 часа с поднасяне на венци пред паметника на Незнайния войн и демонстрация на най-новата техника, с която МВР разполага ще започне честването на 139-ата годишнина от създаването на Министерството на вътрешните работи. От 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.  От 17.00 часа честването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани.   \r\n*** \r\nОт 10.00 часа в зала 702 в Агенция „Пътна инфраструктура“ ще бъдат отворени ценовите оферти в откритата процедура за „Проектиране и строителство на автомагистрала „Струма“ лот 3.1 Тунел „Железница“. \r\n*** \r\nОт 10.00 часа в Дома на Европа ще се проведе конференция на тема „Възможности и предизвикателства пред валидирането на уменията, натрупани чрез доброволчество”. Събитието ще бъде открито от Огнян Златев, Ръководител на Представителството на ЕК към Р България. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 19-и състав на Специализирания наказателен съд ще заседава по делото срещу Станимир Р., на които са повдигнати обвинения за престъпление по служба. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Гечо Г., Надежда К. и Илия И., на които са повдигнати обвинения за изнудване. \r\n*** \r\nОт 10.00 часа 102-ри състав на Софийски районен съд ще заседава по делото за инцидента с аварирал асансьор в СБАЛ „Майчин дом“ през 2010 г. Делото ще се гледа в сградата на бул. „Генерал Михаил Д. Скобелев“ № 23. \r\n*** \r\nОт 10.15 часа в сградата на КЕВР ще се проведе обществено обсъждане на доклад за одобряване на Десетгодишен план за развитие на мрежите на „Булгартрансгаз“ ЕАД за периода 2018-2027 г. \r\n*** \r\nОт 10.30 часа в църквата „Св. Седмочисленици“ ще се състои опелото на проф. Божидар Димитров. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване. \r\n*** \r\nОт 11.00 часа в зала „Сердика“ на Гранд хотел София ще се проведе пресконференция на браншово сдружение „Храни и напитки България“, по време на която ще бъдат представени целите и приоритетите на сдружението. \r\n*** \r\nОт 11.00 часа в Националния пресклуб на БТА ще се състои пресконференция на Асоциацията на родителите на деца с нарушено зрение във връзка с началото на проекта  \r\n„Равни шансове за социална интеграция и заетост за хората с нарушено зрение”. \r\n*** \r\nОт 12.00 часа в Националния пресклуб на БТА ще се проведе пресконференция на Гражданска инициатива за обществен и релсов транспорт на тема „Умишлено ли се унищожава бъдещото развитие на подвижния състав на БДЖ?“. \r\n*** \r\nОт 13.30 часа кметът на София Йорданка Фандъкова ще провери ремонтните дейности на алеите в Южния парк.  \r\n*** \r\nОт 13.30 часа 1-ви състав на Специализирания наказателен съд ще заседава по делото срещу Радослав А., Владислав А. и Асен И.,  на които са повдигнати обвинения за изнудване. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н.,  на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Георги И., на когото са повдигнати обвинения за изнудване. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Велика А., на която са повдигнати обвинения за изнудване. \r\n*** \r\nОт 14.30 часа в зала 232 в сградата на Народното събрание на бул.  „Княз Александър Дондуков” парламентарната Комисия по отбрана ще разгледа актуализирания проект за придобиване на многофункционален боен кораб за ВМС. \r\n*** \r\nОт 14.30 часа 1-ви състав на Софийски градски съд ще заседава по делото срещу О.Д. и Б.Б., подсъдими за укриване и неплащане на данъчни задължения, при което е ощетено Министерство на финансите. \r\n*** \r\nОт 15.00 часа в зала 6 на Националния дворец на културата ще се проведе дискусия на тема „ЕС през 2018: Австрийските приоритети и българските постижения“. Участие в събитието ще вземат министърът за Българското председателство на Съвета на ЕС \r\nЛиляна Павлова, ръководителят на Представителството на Европейската комисия в България Огнян Златев и др. \r\n*** \r\nОт 15.00 часа в постоянната приемна на БСП – София гражданите ще получат безплатни юридически консултации.  \r\n*** \r\nОт 17.00 часа в сградата на бул. „Витоша“ №18 (вход от ул. „Кърниградска“) ще се проведе кръгла маса на тема „Лустрация. Декомунизация. Памет. Незавършената реформа“, организирана от  „Демократична България“. \r\n*** \r\nОт 17.00 часа във фоайето на Регионалния исторически музей ще бъде открита изложбата „Творчески влияния на Виена в архитектурата на София от края на XIX и началото на XX век“.  \r\n*** \r\nОт 18.00 часа в Комисия за финансов надзор ще се състои официално тържество – коктейл, на което ще бъдат раздадени удостоверенията на успешно завършилите ХVI-то издание на образователната програма за ученици „Небанковият финансов сектор в България”. \r\n*** \r\nОт 10.30 часа в зала 5 на община Благоевград ще се проведе публична среща на партньорите по проект „Защита от наводнения“, одобрен за финансиране по Програма ИНТЕРРЕГ V-А Гърция – България 2014 – 2020. \r\n*** \r\nОт 10.30 часа в Летен театър Бургас ще се състои церемонията по награждаване на най-добре представилите се състезатели и отбори, и официалното закриване на Международното математическо състезание - BIMC 2018. \r\n*** \r\nОт 17.00 часа общинският съветник от ГЕРБ Петя Гънева организира приемен ден в централата на партията  на ул. „Конт Андрованти” 5. \r\n*** \r\nОт 18.00 часа  в Галерия „Неси“ ще бъде представена изложба живопис на Здравка Василева и Георги Щърбев. \r\n*** \r\nОт 14.00 часа общинският съветник от ПП ГЕРБ д-р Веселин Ангелов  ще се срещне сграждани в офиса на партията на ул. „Георги Бенковски” №1. \r\n*** \r\nОт 18.30 часа в Галерия „Тереза Зиковска“, Божидара Мавродиева от Литературен клуб Многоточие ще представи дебютните книги на Албена Латинова и Блага Бонева, членове на клуба. \r\n*** \r\nОт 17.30 часа в Стопанския факултет на ВТУ „Св. св. Кирил и Методий“ ще се проведе инициатива за безплатни дигитални обучения, организирана от Google и SoftUni Digital. \r\n***  \r\nОт 19.00 часа в МДТ „Константин Кисимов“ ще бъде представена „Няма да платим“ – пиеса от Дарио Фо.  \r\n***  \r\nОт 20.30 часа в Археологически музей ще започне Концерт на Камерен оркестър Търновград.  \r\n*** \r\nЗам.-министърът на регионалното развитие и благоустройството Деница Николова ще участва в работна среща във Видин. От 12.30 часа ще се проведе брифинг  с участниците в нея. \r\n*** \r\nОт 10.30 часа в детския отдел на Регионална библиотека „Христо Ботев” ще се проведе детска архитектурна работилница.  \r\n*** \r\nОт 14.00 часа в Регионална библиотека „Дора Габе” ще се проведе презентация и демонстрация на решения за дигитализация на всякакъв тип документи. \r\n*** \r\nОт 17.30 часа в художествената галерия „Христо Градечлиев“ ще бъде представена изложба-живопис ,,Добруджа“ на Анна Варганова. \r\n*** \r\nОт 11.00 часа в Регионалния пресклуб на БТА ще се състои пресконференция на Плевенската филхармония във връзка с шредстоящ музикален спектакъл на Люси Дяковска на сцената на летния театър „Кайлъка“. \r\n*** \r\nОт 10.30 часа в Дом на културата „Борис Христов“, Малка конферентна зала ще се състои среща – дискусия за обсъждане на промените и новите моменти в „Наредбата за изменение и допълнение на Наредба за реда и условията за финансиране на инициативи в сферата на културата, част от Календара на културните събития на Община Пловдив“. \r\n*** \r\nОт 11.00 часа пред храма „Свето Преображение Господне“ за празника посветен на Атанасий Атонски от администрацията на район „Тракия“ ще дадат курбан за здраве и благоденствие. \r\n*** \r\nОбщинските съветници от ГЕРБ организират приемни за граждани.  \r\nСрещата с Веселин Маневски ще се проведе в 16.00 часа в офиса на ГЕРБ в район „Южен\" на ул. „Академик Петър Динеков“ №1А. \r\nОт 17.00 часа в офиса на ГЕРБ в район „Източен\" на ул. „Коста Паница“ №5 ще се проведе приемна Пенчо Малинов. \r\nОт 17.30 часа Петър Попов, Ясен Михайлов и Дамян Петров ще се срещнат с граждани в офиса на ГЕРБ в район „Западен\" на ул. „Царевец“ №9. \r\nОт 17.30 часа Гошо Къчков ще има среща в офиса на ГЕРБ в район „Северен\" на бул. „Марица“ №91. \r\n***  \r\nОт 10.00 часа Детския отдел на Градската библиотека организира образователна разходка до Къща – музей „Алеко Константинов” под надслов „140 години от Освобождението на България”. \r\n*** \r\nОт 14.00 часа в Археологически музей – Силистра ще се проведе кръгла маса на тема „Силистра и Добруджа – време и пространство“, посветена на 120 години от създаването на Регионален исторически музей – Силистра. \r\n*** \r\nОт 18.00 часа в Регионалната библиотека „Николай Вранчев“ алпинистът Атанас Скатов ще представи две книги и презентация на тема „Над 8000 метра“.   \r\n*** \r\nОт 10.00 до 12.30 часа в детския отдел на библиотека „Родина“ ще се проведат занимания под надслов „Чета и играя – знам и мога”. \r\n*** \r\nОт 15.00 часа в Регионалния пресклуб на БТА ще се състои пресконференция на Държавна опера - Стара Загора. \r\n*** \r\nОт 21.00 часа на сцена Лапидариум в Регионалния исторически музей ще се състои поредното представление от поредицата „Театър под звездите“.", "date": "2018.07.05", "title": "Предстоящи събития в страната за 5 юли (Агенция „Фокус“)"}
{"url": "http://www.focus-news.net/news/2018/07/05/2542211/sluzhitel-ot-beliya-dom-sreshtata-mezhdu-donald-tramp-i-vladimir-putin-e-postizhenie-sama-po-sebe-si.html", "text": "Високопоставен служител от Белия дом заяви, че предстоящата среща на високо равнище между президентите на САЩ и на Русия Доналд Тръмп и Владимир Путин сама по себе си е постижение, предава   Daily Mail. \r\nСлужителят, пожелал да остане анонимен, заяви че срещата ще даде възможност да се „представят напълно“ стоящите въпроси между лидерите, включително руската намеса на изборите и враждебните действия в Украйна и Сирия. \r\nТръмп ще пътува следващата седмица в Брюксел, където ще участва на среща на НАТО на високо равнище, а след това ще се запъти към Хелзинки за лична среща с Путин, която ще премине във формат „на четири очи“ , в разширен състав и в работен обяд на 16 юли. \r\nДокато е в Европа Тръмп ще посети и Великобритания.  Виктор Турмаков", "date": "2018.07.05", "title": "Служител от Белия дом: Срещата между Доналд Тръмп и Владимир Путин е постижение сама по себе си"}
{"url": "http://www.focus-news.net/news/2018/07/05/2541854/the-moscow-times-doverieto-vav-vladimir-putin-e-padnalo-pod-50-protsenta-razkriva-sotsiologichesko-prouchvane.html", "text": "Доверието на руската публика в президента на страната Владимир Путин е паднало под 50 процента за пръв път от пет години насам, според социологическо проучване на независима изследователска организация, пише руското електронно издание  The Moscow Times . \r\nРезултатите идват, след като публичното недоволство расте заради планираната пенсионна реформа, която би повишила възрастта за пенсиониране над средната продължителност на живота на някои руснаци. Хиляди души из цялата страна се стекоха по улиците, за да протестират срещу реформата. \r\nВъв вторник, социологическо проучване на независимия „Levada Center“ показва спад от 12 пункта в доверието към Путин, от 60 процента през януари до 48 процента през юни. \r\nПроучването е помолило респондентите си да назоват политици, на които се доверяват. \r\nЗа последен път доверието във Владимир Путин е било под 50 процента през 2012 и 2013 година, когато той беше избран за третия си мандат като президент. Тогава рейтингът му е бил 37 процента. \r\nРеспондентите в социологическото проучване са посочили министър-председателя на страната Дмитрий Медведев, като политика, на който имат най-малко доверие. Неговият рейтинг е паднал от 14 на 9 процента. \r\nСоциалното проучване на „Levada“ е било извършено между 22 и 26 юни сред 1 600 души в 52 руски региона.  Йонислав Дочев", "date": "2018.07.05", "title": "The Moscow Times: Доверието във Владимир Путин е паднало под 50 процента, разкрива социологическо проучване"}
{"url": "http://www.focus-news.net/news/2018/07/05/2542214/tass-generalniyat-sekretar-na-oon-prizova-kam-nezabavno-prekratyavane-na-boynite-deystviya-v-yugozapadna-siriya.html", "text": "Генералният секретар на ООН Антонио Гутереш призова всички страни към незабавно прекратяване на бойните действия в Югозападна Сирия и към възстановяване на мирните преговори, предава  ТАСС. \r\nВ официално свое заявление Гутереш изрази крайно притеснение от ситуацията в югозападната част на Сирия. „Генералният секретар отново призовава към незабавно прекратяване на бойните действия и възобновяването на преговорите“, пише в документа. \r\nНеговият прессекретар Стефан Дюжарик заяви, че Гутереш „се обръща с призив към всички страни от конфликта да предприемат мерки за осигуряване на сигурността на гражданските лица и осигуряване на тяхното свободно придвижване, защитата на гражданската инфраструктура, включително на медицинските и учебните заведения“. \r\nДюжарик също така отбеляза, че „непрестанните бойни действия не позволяват на ООН да достави хуманитарна помощ“ за нуждаещото се сирийско население.  Виктор Турмаков", "date": "2018.07.05", "title": "ТАСС: Генералният секретар на ООН призова към незабавно прекратяване на бойните действия в Югозападна Сирия"}
{"url": "http://www.focus-news.net/news/2018/07/05/2541853/mkd-makedoniya-vmro-dpmne-shte-vnese-nakazatelniya-obvineniya-protiv-pravitelstvoto-zaradi-dogovora-za-imeto-s-gartsiya-i-zakona-za-ezitsite.html", "text": "Най-вероятно още в четвъртък опозиционната ВМРО-ДПМНЕ ще внесе два комплекта от наказателни обвинения срещу създателите и подписалите Закона за употреба на езиците, както и срещу тези подписали договора за името с Гърция, заяви заместник-председателят на партията Александър Николовски в интервю за македонската телевизия „Алфа“, предава скопското електронно издание  „МКД“ . \r\nОт ВМРО-ДПМНЕ досега няколко пъти заявиха, че според тях Законът за употребата на езиците и договора за промяна на името са противоконституционни. \r\nСпоред Николовски сегашната съдебна система и прокуратура няма да отговорят на техните обвинения, но делата не остаряват и някога, някое независимо правосъдие ще може да ги извади от чекмеджето.  Йонислав Дочев", "date": "2018.07.05", "title": "„МКД“ (Македония): ВМРО-ДПМНЕ ще внесе наказателния обвинения против правителството заради договора за името с Гърция и Закона за езиците"}
{"url": "http://www.focus-news.net/news/2018/07/05/2541855/sport-viktoriya-tomova-zasluzhi-aplodismenti-ot-serina-uilyams-i-priklyuchi-uchastieto-si-na-uimbaldan.html", "text": "Първата ни ракета Виктория Томова приключи участието си на Уимбълдън след загуба с 1:6, 4:6 от Серина Уилямс. Българката показа някои прекрасни отигравания, които ѝ донесоха аплодисменти от Уилямс, но силите ѝ стигнаха само за пет гейма. \r\nУимбълдън 2018 е най-успешният турнир за Томова в кариерата ѝ до момента, що се отнася до турнири от Шлема. За първи път Томова преодоля три квалификационни кръга и един от основната схема на Мейджър турнир.  \r\nНакрая бе изпратена с аплодисменти от централния корт на Уимбълдън.", "date": "2018.07.05", "title": "Спорт: Виктория Томова заслужи аплодисменти от Серина Уилямс и приключи участието си на Уимбълдън"}
{"url": "http://www.focus-news.net/news/2018/07/05/2541858/premierat-boyko-borisov-sprya-vdiganeto-na-aktsiza-varhu-bezdimnite-tsigari-obzor.html", "text": "Премиерът Бойко Борисов спря вдигането на акцизa върху бездимните цигари, след като стана ясно, че управляващата коалиция е разделена в мнението си по внесените законодателни промени. Измененията бяха внесени в парламента от ГЕРБ и една от партиите в коалиционния им партньор - НФСБ. Основният мотив на вносителите е, че чрез изравняването на акциза на бездимните изделия с този на цигарите ще се съберат повече приходи в бюджета. Председателят на парламентарната комисия по бюджет и финанси Менда Стоянова обясни, че държавният бюджет ще загуби близо 30 млн. лв. само за тази година от по-ниския акциз, с който се облагат бездимните тютюневи изделия в сравнение с традиционните такива. Идеята законодателната инициатива да стане в средата на годината бе обяснена с това, че бездимните тютюневи изделия навлизат бързо на пазара. Срещу това обаче се обявиха представители на друга партия от коалицията \"Обединени патриоти\" - ВМРО. Народният представител Александър Сиди обяви, че партията му е твърдо против увеличаването на акциза за бездимните цигари и няма да гласува в негова подкрепа. Той отбеляза, че ЕК гледа на този вид изделия като на безвредни до доказване на противното и трябва да се видят доказателства, че бездимните изделия всъщност са толкова вредни, колкото и конвенционалните. „Иначе остават съмнения защо точно го правим“, каза депутатът. Според него се вижда, че тези бездимни изделия са взели един сериозен пазарен дял и веднага след това се удря производителят им с акциз. По думите му това ще вдигне цената изделието и то ще стане неконкурентоспособно, което от своя страна ще донесе добра печалба на този, който произвежда обикновените цигари.  \r\n„Наслушах се на големи глупост по темата за бездимните цигари. Когато опозицията ни атакува, разбирам, има смисъл – това ѝ е работата. Но в случая говорят и нашите коалиционни партньори\", коментира премиерът пред журналисти. Той напомни, че само след месец-два ще започне да се обсъжда държавния бюджет за следващата година и тогава коалиционните партньори на ГЕРБ ще излязат със своите искания за повече пари за въоръжение, за пенсии и т.н. Премиерът отбеляза, че върху бездимните тютюневи изделия е посочено, че пушенето вреди на здравето, а освен това има и очевидна загуба в бюджета от по-малкия акциз. „И се оказва, че освен ГЕРБ за този бюджет друг не мисли. Всички говорят само колко разходи да направим – дайте допълнително за самолети, дайте за танкове, дайте за пенсии, дайте за заплати, дайте за военни, дайте за полицаи. Просто ей така, все едно държавната хазна е каса без дъно, от която всеки гребе. А това, че е имало облага за някакъв бизнесмен, депутат или друга политическа сила – това пък е огромна лъжа“, каза още Борисов и посочи, че това няма нищо общо с истината.  \r\nПремиерът заяви, че е разпоредил на председателя на ПГ на ГЕРБ Цветан Цветанов да изтегли законопроекта и да проведат срещи. Лидерът на ГЕРБ предупреди коалиционните си партньори, че Българското председателството е свършило и няма намерение повече да оставя партията му става тупан за всеки, който няма работа и излиза да се изказва. „Много им стисках зъбите – достатъчно“, коментира министър-председателят.", "date": "2018.07.05", "title": "Премиерът Бойко Борисов спря вдигането на акцизa върху бездимните цигари (ОБЗОР)"}
{"url": "http://www.focus-news.net/news/2018/07/05/2541860/nezavisimaya-gazeta-moskva-promenya-energiynata-karta-na-regiona.html", "text": "Узбекистан и Русия ще построят съвместна атомна електроцентрала (АЕЦ). Преговорите за изграждането на два крупни енергоблока се намират на финалната права, заяви директорът на „Росатом“ Алексей Лихачев на среща с министър-председателя на Русия Дмитрий Медведев, пише руският вестник  „Независимая газета“ . \r\nКрайното споразумение може да бъде подписано през тази есен в хода на официалната визита на руския президент Владимир Путин в Ташкент. Строителството на станциите ще започне не по-късно от 2019 година. \r\nЗа бъдеща площадка на строителството на АЕЦ-а е избрана Навойската област. „Росатом“ предлага изграждането на два съвременни енергоблока, поколение „три плюс“ с реакторни инсталации ВВЕР-1200. Подобен проект се изпълнява от руската компания в Бангладеш. Узбекистанският проект е оценяван на около 13 милиарда долара, от които 11.3 милиарда долара ще бъдат предоставени от Русия в качеството на държавен експортен кредит. Беларуската АЕЦ, например, струва 10 милиарда долара. Не се съобщава колко ще струва Узбекистанската електроцентрала. Не е изключено тя да е по-евтина, имайки предвид че Узбекистан е един от най-големите износители на уран на световния пазар. Това би намалило цената на суровините за АЕЦ-а. \r\n„Интригата около този въпрос остава. И тя е свързана, както обикновено възниква при такива теми, с ключовия въпрос: кой ще плати проекта, чиято ориентировъчна цена, по предварителни оценки, ще бъде най-малко 13 милиарда долара? Известно е, че Русия е предложила на Ташкент няколко вариант за финансиране на проекта: при условията на държавен заем, който Москва е готова да предостави на Ташкент, привличане на смесени (частно-държавни) инвестиции, влагане на собствени средства от Узбекистан, както и прословутото СПЕ – Строй-Притежавай-Експлоатирай“, заяви докторът на политическите науки и член на научния съвет на Института за изследване на Централна Азия и Афганистан „Иран-Изток“, Игор Панкратенко. \r\nИ тук, по мнението на експерта, възниква един деликатен момент. Ако Москва иска да съхрани своята монополна позиция в строителството на АЕЦ, тя ще трябва да поеме всички разходи, макар и под формата на държавен кредит за Ташкент. Във всички останали случаи в проекта се появяват външни участници, които и във финансов, и в технологичен план ще се стремят да заличат ролята на Москва. Според Панкратенко, след като Ташкент прие окончателното решение за това, че ще има АЕЦ в Узбекистан, френски и южнокорейски компании са „се изправили“, готови, в случай на усложнения в преговорите между Русия и Узбекистан, да предложат по-изгодни условия. \r\n„Москва разбира сложността на тази ситуация, поради високата конкуренция, разбира прекрасно. От тук идва и готовността на руския експортен център да финансира напълно строителството на узбекистанската атомна електроцентрала. Тъй като няма друг начин за закрепване на монополното си положение в зараждащия се атомен отрасъл на Ташкен“, смята експертът.  Йонислав Дочев", "date": "2018.07.05", "title": "„Независимая газета“: Москва променя енергийната карта на региона"}
{"url": "http://www.focus-news.net/news/2018/07/05/2542216/afp-rusiya-blokira-izyavlenie-na-saveta-za-sigurnost-na-oon-za-siriya.html", "text": "Русия е блокирала Съвета за сигурност на ООН от приемането на заявление по ситуацията в Южна Сирия, където бунтовниците са подложени на обстрели от правителството, предава   AFP,  след като Швеция и Кувейт свикаха извънредна среща на органа на световната организация. \r\nПостоянният представител на Русия в ОНН заяви, че няма да има заявление за пресата. „Ние сме фокусирани върху борбата срещу тероризма“, заяви той. \r\nДипломат от ООН, говорейки при условие за анонимност, заяви, че е имало безплоден опит Москва да бъде одобрена да приеме декларацията за хуманитарната ситуация в Сирия.  Виктор Турмаков", "date": "2018.07.05", "title": "AFP: Русия блокира изявление на Съвета за сигурност на ООН за Сирия"}
{"url": "http://www.focus-news.net/news/2018/07/05/2541861/prostihme-se-s-prof-bozhidar-dimitrov-obzor.html", "text": "Стотици граждани, общественици и политици се събраха в Националния исторически музей, за да кажат последно \"Сбогом\" и да почетат паметта на проф. Божидар Димитров, който си отиде от този свят на 1 юли 2018 г. на 72-годишна възраст. Поклонението пред историка. По клонението продължи 6 часа, а настоящият директор на НИМ доц. Бони Петрунова коментира, че през целия ден не е спрял потокът от хора, които искат да се сбогуват с бившия директор, приятел, колега, учител и голям човек на България – проф. Божидар Димитров.  \r\nТя изрази убедеността си, че духът на проф. Димитров ще остане в залите на Националния исторически музей и в сърцата на всеки, който е обичал това, което той прави за родината ни.  \r\nМинистърът на културата Боил Банов заяви, че българската история е загубила най-ревностния си пазител. „Изгарящата любов към всичко българско го направи силен да устоява на всяка житейска буря“, каза още министърът и определи проф. Божидар Димитров като един изключителен ръководител, учен, историк и сладкодумен разказвач. Заместник-председателят на Комисията по културата и медиите проф. Станислав Станилов заяви, че проф. Божидар Димитров е спазвал възрожденското правило, че любовта към Отечеството е превисш от всички закони.  \r\nВ музея бе разположена съболезнователна книга, в която хората имаха възможност да напишат нещо за проф. Божидар Димитров.  \r\nПо решение на семейството на проф. Димитров поднесените венци на поклонението бяха положени пред паметника на Васил Левски в София. Опелото на проф. Божидар Димитров ще се проведе на 5 юли 2018 г. в 10.30 часа в църквата „Св. Седмочисленици“, София, ул. „Граф Игнатиев“ 25. \r\nДеница КИТАНОВА", "date": "2018.07.05", "title": "Простихме се с проф. Божидар Димитров (ОБЗОР)"}
{"url": "http://www.focus-news.net/news/2018/07/05/2542213/ivan-ivanov-ostava-nachelo-na-kevr-obzor.html", "text": "Иван Иванов остава начело на КЕВР, след като парламентът отхвърли проекторешението за предсрочното му освобождаване от Регулатора. Проекторешението бе внесено от ПГ на „БСП за България“ на 29 юни 2018 г. За него гласуваха 63 народни представители, „против“ – 125 и „въздържали се“ - 3 , с което то бе отхвърлено. За отстраняването на Иванов гласуваха само депутатите от „БСП за България“, а 88 депутати от ГЕРБ, 16 от „Обединени патриоти“, 12 от ДПС и 9 от „Воля“ гласуваха „против“. Въздържаха  двама депутати от ДПС и един от ГЕРБ.  \r\nВ рамките на дебата от ГЕРБ обявиха, че дори и да бъде приета оставката на Иван Иванов с нищо няма да промени Закона за енергетиката, така че Регулаторът да се произнесе по сделката с ЧЕЗ. Във връзка с подписите, събрани от БСП за спиране на сделката за дружеството, от ГЕРБ коментираха, че никъде в Закона не пише, че КЕВР трябва да се произнася. Според тях това е нескромен политически натиск от страна на БСП. \r\nПредседателят на ПГ на ГЕРБ Цветан Цветанов зададе въпроса дали 3-те млрд. лв. за КТБ, загубени по време на управлението на БСП са оправяне и спасяване на държавата. Той подчерта, че сега има излишък в бюджета заради политиката, която провежда управляващото мнозинство.  \r\nЛидерът на БСП Корнелия Нинова заяви, че трите енергийни компании са застанали като един в защита на Иван Иванов. Нинова обърна внимание, че в същото време управляващите твърдят, че 200 хил. подписа на потребителите са натиск. По думите на Нинова изпълнителната власт и КЕВР не желаят да изпълнят законовото си задължение, защото искат да прикрият сделката с ЧЕЗ.„Не си посипвайте главата с пепел, че законът, който сме приели, е лош. Не се опитвайте да прехвърляйте тази отговорност на опозицията. Приехме закон, колеги, всички. Тук няма ГЕРБ, патриоти. Всички сме го приели и КЕВР трябва да изпълнява този закон. Ако критериите не са ясни, тя има правомощия да направи подзаконов нормативен акт“, каза Нинова. \r\nПредседателят на ПГ на „Обединени патриоти“ Волен Сидеров заяви, че е с две ръце за свалянето на председателя на Регулатора, но според него това няма да промени решенията на комисията. Според „Обединени патриоти“ КЕВР е извън всякакъв контрол, обслужва интересите на монополите и трябва целият й състав да бъде преизбран. Според ДПС дебатът за оставката на Иван Иванов е бил необходим, за да се даде доверие на КЕВР да си изпълнява задълженията независимо. \r\nОт своя страна председателят на Регулатора Иван Иванов заяви, че е получил подкрепа от българския бизнес и от енергийните дружества, което означава, че Комисията намира балансираните решения, които да са в интерес на обществото. \r\n\"Напълно независим орган е комисията. Това беше заявено не само от мнозинството в българския парламент, това се оценява включително от ЕК с нарочно писмо\", каза доц. Иванов. Според него единственият опит за натиск върху дейността на КЕВР е бил днес от страна на политическа сила в пленарна зала. Агенция „Фокус“  припомня:  \r\nНа 28 юни 2018 г. БСП обяви, че ще внесе сигнал в прокуратурата срещу председателя на КЕВР Иван Иванов и проекторешение за предсрочното му освобождаване от комисията. Дебатът между БСП и КЕВР се заформи още в зала по време на обсъждането на доклада на Регулатора за 2017 г. В рамките на обсъждането лидерът на БСП Корнелия Нинова попита дали са обсъдили и са взели решение по писмото на БСП, придружено с подписите на 200 хил. български граждани против сделката за ЧЕЗ. Иван Иванов отговори, че КЕВР не може да взима решение въз основа на подобна подписка. „Никога не сме имали подобни правомощия, нямаме такъв административен потенциал. Това беше причината да поискаме да се потърси външна юридическа консултация за това как Комисията може да се произнесе“, каза още Иван Иванов.  \r\nСлед това изказване от БСП продължиха темата на извънреден брифинг в централата на партията. Там Корнелия Нинова обяви намеренията си да поиска оставката на председателя на КЕВР и да сигнализира главния прокурор. Нинова посочи, че основанието за този сигнал е изказването на Иванов в парламента, с което той е отказал да изпълни задълженията на Комисията, внедрени в Закона за енергетиката след промените, направени за ЧЕЗ. По думите ѝ тази промяна в закона е била направена, за да може държавата да осъществява контрол върху сделки, които засягат националния интерес. „Въпреки специалното изменение, г-н Иванов каза пред целия парламент, че няма да го изпълни, защото е лош. Един друг закон – Наказателният кодекс предвижда 5 години лишаване от свобода“, каза Нинова. \r\nНа ответен брифинг Иван Иванов отрече да е казвал, че няма да изпълни закона. Той поясни, че е обяснил обстоятелствата, при които Комисията може да се произнесе с решение. „Що се касае за самото действие на ръководството на БСП, това е очевиден опит за кризисен пиар, когато чрез обвинения към независимия регулатор и атака срещу председателя на КЕВР, ръководството на тази партия се стреми да отклони вниманието от тежките вътрешнопартийни проблеми, които и в днешния ден проличаха с различни изявления и съответни действия“, коментира Иванов. Той заподозря, че от страна на БСП се прави опит за натиск върху независимия орган, оглавяван от него.  \r\nОт Брюксел министър-председателят Бойко Борисов подчерта, че КЕВР е независима организация не би трябвало политиците да имат отношение към нея. „Не се меся в независими организации. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов или „х“, или от БСП, но на всеки управляващ му трябва независим регулатор“, посочи Борисов. Според него Регулаторът в лицето на Иван Иванов е независима организация. \r\nДеница КИТАНОВА", "date": "2018.07.05", "title": "Иван Иванов остава начело на КЕВР (ОБЗОР)"}
{"url": "http://www.focus-news.net/news/2018/07/05/2541857/reuters-donald-tramp-prizova-opek-da-ponizhi-tsenite-na-petrola.html", "text": "Президентът на САЩ Доналд Тръмп за пореден път обвини Организацията на страните износителки на петрол (ОПЕК) за това, че завишава изкуствено цените на петрола и призова страните-членки на петролния картел да правят повече, за да го предотвратят, предава  Reuters . \r\n„Монополът на ОПЕК трябва да запомни, че цените на петрола са завишени и те правят малко, за да го предотвратят. Ако не друго, те завишават цените, докато САЩ защитават много от техните членове за много малко пари. Това трябва да бъде двупосочна улица. НАМАЛЕТЕ ЦЕНИТЕ СЕГА!“, гласеше съобщението на американския президент в социалната мрежа „Туитър“. \r\nВ събота Доналд Тръмп обяви, че Саудитска Арабия се е съгласила да повиши петролния си добив с до 2 милиона барела на ден. Държавният глава на Саудитска Арабия крал Салман увери Тръмп, че кралството може да увеличи добива си на петрол, ако е нужно, и че страната има 2 милиона барела на ден резерв, който може да бъде използван, за да помогне за намаляване на цените на петрола. \r\nТръмп обвинява ОПЕК, докато в същото време Вашингтон осъществява натиск върху европейските си съюзници да спрат да купуват ирански петрол.  Йонислав Дочев", "date": "2018.07.05", "title": "Reuters: Доналд Тръмп призова ОПЕК да понижи цените на петрола"}
{"url": "http://www.focus-news.net/news/2018/07/05/2541856/afp-dvama-britanski-grazhdani-sa-kritichno-bolni-sled-kato-sa-bili-izlozheni-na-nervniya-agent-novichok.html", "text": "Двама британски граждани са критично болни в село, намиращо се близо до Солзбъри, където бившият руски агент Сергей Скрипал и дъщеря му Юлия бяха отровени, заяви британската полиция в сряда, цитирана от  AFP . \r\n„Тази вечер получихме тестовите резултати от Портън Даун, които разкриват че двамата души са били изложени на нервния агент Новичок“, заяви Нийл Басу, началник на контра-тероризма на Великобритания.  Йонислав Дочев", "date": "2018.07.05", "title": "AFP: Двама британски граждани са критично болни, след като са били изложени на нервния агент „Новичок“"}
{"url": "http://www.focus-news.net/news/2018/07/05/2541864/vietnam-otseni-polozhitelno-evroredsedatelstvoto-ni-a-balgariya-obyavi-podkrepa-za-podpisvane-na-sporazumenieto-za-svobodna-targoviya-mezhdu-es-i-aziatskata-stranaobzor.html", "text": "Външните министри на България и Виетнам се срещнаха за първи път след демократичните промени в страната ни. Двамата са договорили подписването на нова 4-годишна програма в образованието между България и Виетнам, както и увеличаването на стипендиите до 8 на година, с повече курсове по български език. Екатерина Захариева обясни, че над 5 хил. виетнамски граждани са завършили образованието си в България, а около 1200 виетнамци живеят у нас. На срещата България е приела предложението на Виетнам дипломати от двете страни да обменят опит в дипломатическия институт в МВнР. Външният ни министър заяви, че България ще подкрепи подписването на Споразумението за свободна търговия между ЕС и Виетнам. Преговорите по Споразумението са приключени по време на Българското председателство. Захариева изрази надежда ЕС и Виетнам да подпишат Споразумението през есента. Тя обяви, че има ръст в търговския обмен между Виетнам и България, но има и голям неизразходван потенциал. „Имаме интерес за сътрудничество в селското стопанство, животновъдството, биопроизводството, в сферата на високите технологии“, посочи външният министър. Двамата външни министри ще работят за въвеждане на съвместна икономическа комисия, придружена от бизнес форум. Екатерина Захариева обърна внимание на водената от Виетнам конструктивна и активна вътрешна и външна политика, която е превърнала страната в една от най-бързо развиващите се страни в региона й и в света. Тя посочи, че Виетнам има впечатляващи резултати от 7% ръст на икономиката и над 20% ръст на износа. „България също е една от държавите в топ 3 на икономически ръст - почти 4%, и с голям ръст на износа. Ние сме една от много малкото държави в света, която миналата година изнесе повече стоки за Германия, отколкото внесе от Германия“, заяви Екатерина Захариева. Виетнамският външен министър Фам Бин Мин обяви: „Сърдечно приветстваме успешното Българско председателство на Съвета на ЕС и подкрепата на България за подписването на Споразумението за свободна търговия с ЕС“. Той обясни, че отношенията на Виетнам с България са много добри, а разговорът с външния ни министър е бил ползотворен и съдържателен. Набелязани са мерки за засилване на сътрудничеството между двете страни. Според виетнамския външен министър има възможности за подписване на Споразумението с ЕС през ноември тази година. \r\nФам Бин Мин се срещна и с председателя на парламента Цвета Караянчева. Тя посочи, че отношенията между законодателните институции на България и Виетнам са дългогодишни и добри. Министър Фам Бин Мин отбеляза, че стокообменът между двете страни възлиза на 100 милиона щатски долара, което по думите му е скромна сума. Като области от взаимен интерес Цвета Караянчева открои икономиката и търговията, образованието, културата и туризма, който е приоритетен сектор за страната.  \r\nБиляна ИВАНОВА", "date": "2018.07.05", "title": "Виетнам оцени положително евроредседателството ни, а България обяви подкрепа за подписване на Споразумението за свободна търговия между ЕС и азиатската страна(ОБЗОР)"}
{"url": "http://www.focus-news.net/news/2018/07/05/2541859/kommersant-yordaniya-si-probiva-pat-v-siriya-prez-rusiya.html", "text": "Министърът на външните работи на Русия Сергей Лавров в сряда проведе разговори с йорданския си колега Айман Сафади в Москва. Главната тема на разговорите е била ситуацията в южната част на Сирия, на първо място помощта за бежанците в района на границата между Сирия и Йордания, пише руският вестник  „Коммерсант“ . \r\nСафади е подчертал, че на границата са струпани десетки камиони, чакащи разрешение от Дамаск за влизането на територията на Сирия. Външният министър даде да се разбере, че Москва може да помогне в разрешаването на проблема – ако убеди сирийските власти да пропусне камионите на своя територия. За руската страна разговорите се превърнаха в още една възможност да напомнят на партньорите си за задълженията им в борбата с тероризма в Сирия. \r\nСергей Лавров е започнал пресконференцията с думите, че е обсъдил със своя колега въпроса, който „остава предмет на особено безпокойство за Йордания“. Става въпрос за около 1,3 милиона бежанци, които за годините на сирийския конфликт са се озовали на територията на Йордания, и десетки хиляди разселени лица от събралите се в последните две седмици в района на сирийско-йорданската граница, след като на Юг Сирия започна нова операция на проправителствените си сили за възвръщането на територията под контрола на Дамаск. \r\nПо думите на Лавров, операцията е отговорът на сирийската армия и руските въоръжени сили на активизацията на бунтовническата терористична групировка „Джебхат ан-Нусра“, която „контролира 40% от териториите в югозападната зона за деескалация“. \r\nАман, който не се справя с наплива на бежанци, наскоро затвори границата си, но не се отказва от предоставянето на хуманитарна помощ. Но за влизането на десетки камиони с продоволствия и медикаменти на територията на Сирия, е необходимо разрешението на сирийските власти. Те не го дават, защото считат че йорданците поддържат въоръжената опозиция и бунтовниците от „Джебхат ан-Нусра“ – разлика между двете не се прави от Дамаск. \r\nСлед като говорителят на руското външно министерство Мария Захарова обяви пресконференцията за приключена, йорданският министър отново взе думата и заяви, че неговата страна очаква от Дамаск разрешение за пропуск на хуманитарни стоки през границата. \r\n„Част от споразуменията, които зависят от Русия, в значителна степен са изпълнени. Сега трябва да говорим за това, което нашите партньори са направили и което обещаха да направят“, заяви Лавров. По думите му САЩ са поели задължението да се договорят с опозиционните сили, контролирани от Вашингтон, за да се освободят от терористите, но това не винаги работи и понякога води до обратния ефект. Изглежда, че примирието, на което се надява Аман, ще настъпи едва когато сирийската армия напълно си върне контрола над южната част на Сирия.  Йонислав Дочев", "date": "2018.07.05", "title": "„Коммерсант“: Йордания си пробива път в Сирия през Русия"}
{"url": "http://www.focus-news.net/news/2018/07/05/2541867/ombudsmanat-sezira-prokuraturata-za-novite-po-visoki-tseni-na-parnoto-i-toka-obzor.html", "text": "Омбудсманът Мая Манолова сезира Върховната административна прокуратура заради решението на КЕВР за новите цени на парното и тока, които влязоха в сила от 1 юли. Тя заяви, че процедурата за повишаване на цените е тежко нарушена, защото КЕВР е провел откритото си заседание преди да стане ясно увеличението на цената на природния газ. Така не са чути съображенията на гражданите и гражданските организации, а решението е взето на базата само на аргументите на монополните енергийни дружества. Мая Манолова назова и други нарушения, свързани със сроковете, в които дружествата могат да поискат от КЕВР преразглеждане на цените. „КЕВР им е изпратил писмо, с което да ги „подкани“ да поискат корекция на цената, но те не са спазили 3-месечните срокове от започването на следващия ценови период. Нарушили са срока с един, с десет, с петнадесет дни“, обяви омбудсманът. „Гражданите не могат да атакуват решенията на КЕВР за цените на водата, парното, тока и топлата вода, а те са ощетените“, подчерта Мая Манолова. На 3 юли Конституционният съд отхвърли искането ѝ да бъде отменен текст в Закона за енергетиката, който не позволява на потребителите да атакуват в съда цените. Манолова настоя текстът да бъде обявен за противоконституционен. „Според мотивите на Конституционния съд би следвало съдът да преценява във всеки конкретен случай имат ли право гражданите да обжалват, имат ли правен интерес да атакуват конкретния акт на КЕВР“, обясни Мая Манолова. По думите ѝ обаче практика на съдилищата е да отхвърлят възможността на гражданите да обжалват актовете. Според сега действащото законодателство единствените, които могат да обжалват тези актове, са енергийните дружества. „Нали разбирате какъв е абсурдът? ЧЕЗ има право да обжалва актовете на КЕВР, с които се повишава цената на тока. Защо да го прави, след като КЕВР обикновено удовлетворява всичките им искания? Така е и със столичната „Топлофикация“ - защо да обжалва новото решение за цената на парното, след като тя е удовлетворена изцяло“, попита омбудсманът. До месец Върховната административна прокуратура (ВАП) ще реши дали ще протестира пред съда увеличението на цената на тока средно с 2.03% и на парното със 7.33%. Мая Манолова посочи, че високите цени ощетяват 600 хил. домакинства, а ако решението бъде протестирано от Прокуратурата и отменено, незаконно надвзетите суми следва да бъдат върнати. Заместник-главният прокурор и ръководител на Върховна административната прокуратура Ася Петрова обясни, че от КЕВР ще бъдат изискани над 30 преписки, а след това ще бъде взето решение дали увеличението на цените ще бъде оспорено в съда. „В сигнала на омбудсмана са посочени доста сериозни доводи за нарушения на процедурата при вземане на решенията на КЕВР, за несъответствие на решенията с материално-правните норми“, заяви тя. До момента ВАП е завела 19 производства в Административен съд София срещу КЕВР, които още не са приключили. \r\nБиляна ИВАНОВА", "date": "2018.07.05", "title": "Омбудсманът сезира Прокуратурата за новите по-високи цени на парното и тока (ОБЗОР)"}
{"url": "http://www.focus-news.net/news/2018/07/05/2541868/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Узбекистан и Русия ще построят съвместна атомна електроцентрала (АЕЦ). Преговорите за изграждането на два крупни енергоблока се намират на финалната права, заяви директорът на „Росатом“ Алексей Лихачев на среща с министър-председателя на Русия Дмитрий Медведев, пише руският вестник  „Независимая газета“ . \r\nКрайното споразумение може да бъде подписано през тази есен в хода на официалната визита на руския президент Владимир Путин в Ташкент. Строителството на станциите ще започне не по-късно от 2019 година. \r\nЗа бъдеща площадка на строителството на АЕЦ-а е избрана Навойската област. „Росатом“ предлага изграждането на два съвременни енергоблока, поколение „три плюс“ с реакторни инсталации ВВЕР-1200. Подобен проект се изпълнява от руската компания в Бангладеш. Узбекистанският проект е оценяван на около 13 милиарда долара, от които 11.3 милиарда долара ще бъдат предоставени от Русия в качеството на държавен експортен кредит. Беларуската АЕЦ, например, струва 10 милиарда долара. Не се съобщава колко ще струва Узбекистанската електроцентрала. Не е изключено тя да е по-евтина, имайки предвид че Узбекистан е един от най-големите износители на уран на световния пазар. Това би намалило цената на суровините за АЕЦ-а. \r\n„Интригата около този въпрос остава. И тя е свързана, както обикновено възниква при такива теми, с ключовия въпрос: кой ще плати проекта, чиято ориентировъчна цена, по предварителни оценки, ще бъде най-малко 13 милиарда долара? Известно е, че Русия е предложила на Ташкент няколко вариант за финансиране на проекта: при условията на държавен заем, който Москва е готова да предостави на Ташкент, привличане на смесени (частно-държавни) инвестиции, влагане на собствени средства от Узбекистан, както и прословутото СПЕ – Строй-Притежавай-Експлоатирай“, заяви докторът на политическите науки и член на научния съвет на Института за изследване на Централна Азия и Афганистан „Иран-Изток“, Игор Панкратенко. \r\nИ тук, по мнението на експерта, възниква един деликатен момент. Ако Москва иска да съхрани своята монополна позиция в строителството на АЕЦ, тя ще трябва да поеме всички разходи, макар и под формата на държавен кредит за Ташкент. Във всички останали случаи в проекта се появяват външни участници, които и във финансов, и в технологичен план ще се стремят да заличат ролята на Москва. Според Панкратенко, след като Ташкент прие окончателното решение за това, че ще има АЕЦ в Узбекистан, френски и южнокорейски компании са „се изправили“, готови, в случай на усложнения в преговорите между Русия и Узбекистан, да предложат по-изгодни условия. \r\n„Москва разбира сложността на тази ситуация, поради високата конкуренция, разбира прекрасно. От тук идва и готовността на руския експортен център да финансира напълно строителството на узбекистанската атомна електроцентрала. Тъй като няма друг начин за закрепване на монополното си положение в зараждащия се атомен отрасъл на Ташкен“, смята експертът. \r\n***  Министърът на външните работи на Русия Сергей Лавров в сряда проведе разговори с йорданския си колега Айман Сафади в Москва. Главната тема на разговорите е била ситуацията в южната част на Сирия, на първо място помощта за бежанците в района на границата между Сирия и Йордания, пише руският вестник  „Коммерсант“ . \r\nСафади е подчертал, че на границата са струпани десетки камиони, чакащи разрешение от Дамаск за влизането на територията на Сирия. Външният министър даде да се разбере, че Москва може да помогне в разрешаването на проблема – ако убеди сирийските власти да пропусне камионите на своя територия. За руската страна разговорите се превърнаха в още една възможност да напомнят на партньорите си за задълженията им в борбата с тероризма в Сирия. \r\nСергей Лавров е започнал пресконференцията с думите, че е обсъдил със своя колега въпроса, който „остава предмет на особено безпокойство за Йордания“. Става въпрос за около 1,3 милиона бежанци, които за годините на сирийския конфликт са се озовали на територията на Йордания, и десетки хиляди разселени лица от събралите се в последните две седмици в района на сирийско-йорданската граница, след като на Юг Сирия започна нова операция на проправителствените си сили за възвръщането на територията под контрола на Дамаск. \r\nПо думите на Лавров, операцията е отговорът на сирийската армия и руските въоръжени сили на активизацията на бунтовническата терористична групировка „Джебхат ан-Нусра“, която „контролира 40% от териториите в югозападната зона за деескалация“. \r\nАман, който не се справя с наплива на бежанци, наскоро затвори границата си, но не се отказва от предоставянето на хуманитарна помощ. Но за влизането на десетки камиони с продоволствия и медикаменти на територията на Сирия, е необходимо разрешението на сирийските власти. Те не го дават, защото считат че йорданците поддържат въоръжената опозиция и бунтовниците от „Джебхат ан-Нусра“ – разлика между двете не се прави от Дамаск. \r\nСлед като говорителят на руското външно министерство Мария Захарова обяви пресконференцията за приключена, йорданският министър отново взе думата и заяви, че неговата страна очаква от Дамаск разрешение за пропуск на хуманитарни стоки през границата. \r\n„Част от споразуменията, които зависят от Русия, в значителна степен са изпълнени. Сега трябва да говорим за това, което нашите партньори са направили и което обещаха да направят“, заяви Лавров. По думите му САЩ са поели задължението да се договорят с опозиционните сили, контролирани от Вашингтон, за да се освободят от терористите, но това не винаги работи и понякога води до обратния ефект. Изглежда, че примирието, на което се надява Аман, ще настъпи едва когато сирийската армия напълно си върне контрола над южната част на Сирия. \r\n***  Доверието на руската публика в президента на страната Владимир Путин е паднало под 50 процента за пръв път от пет години насам, според социологическо проучване на независима изследователска организация, пише руското електронно издание  The Moscow Times . \r\nРезултатите идват, след като публичното недоволство расте заради планираната пенсионна реформа, която би повишила възрастта за пенсиониране над средната продължителност на живота на някои руснаци. Хиляди души из цялата страна се стекоха по улиците, за да протестират срещу реформата. \r\nВъв вторник, социологическо проучване на независимия „Levada Center“ показва спад от 12 пункта в доверието към Путин, от 60 процента през януари до 48 процента през юни. \r\nПроучването е помолило респондентите си да назоват политици, на които се доверяват. \r\nЗа последен път доверието във Владимир Путин е било под 50 процента през 2012 и 2013 година, когато той беше избран за третия си мандат като президент. Тогава рейтингът му е бил 37 процента. \r\nРеспондентите в социологическото проучване са посочили министър-председателя на страната Дмитрий Медведев, като политика, на който имат най-малко доверие. Неговият рейтинг е паднал от 14 на 9 процента. \r\nСоциалното проучване на „Levada“ е било извършено между 22 и 26 юни сред 1 600 души в 52 руски региона. \r\n***", "date": "2018.07.05", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/07/05/2541862/the-times-dvoyka-e-bila-otrovena-ot-nevroparalitichniya-gaz-novichok-vav-velikobritaniya.html", "text": "Мъж и жена са критично болни, след като в сряда вечерта са били отровени от същия невропаралитичен газ  „Новичок“, използван срещу бившия руски агент Сергей Скрипал и дъщеря му Юлия в Солзбъри, пише британският вестник  The Times . \r\nДоун Стърджис, 44-годишна, и Чарли Роули, 45-годишен, изглежда че са били „инцидентно изложени“ на „Новичок“, който бе използван за нападението над Сергей Скрипал през месец март. \r\nНийл Басу, директорът на службата по контратероризъм на Великобритания, заяви че връзката им със Скрипал се разследва и учените ще оценят дали отровата е била от същата партида. \r\nДетективите все още не са наясно как двойката е била заразена, но възможността за инцидентно излагане би разпалила публичните здравни притеснения и въпроси за операцията по обеззаразяване в Солзбъри. Нийл Басу допълни: „Нямам никаква информация от разузнаването, нито пък доказателства, че те са били мишена на някого“. \r\nСтърджис и Роули са припаднали в град Еймсбъри, който се намира на 8 км от Солзбъри. Линейката, която е прекарала двете жертви до болницата, е била взета за унищожение или обеззаразяване, според информациите. Източници от Уайтхол потвърдиха в сряда вечерта, че „кръстосаното замърсяване“ от оригиналния невропаралитичен газ е вероятна теория. \r\nМеста в Еймсбъри и Солзбъри са били обградени и проби от субстанцията са изследвани в изследователската лаборатория за отбрана на Портън Даун. Висшестоящ източник от Уайтхол заяви: „Това демонстрира колко сериозна е била първата атака още тогава. Вижда се колко смъртоносна е тази субстанция“. \r\nСпоред Нийл Басу няма доказателства, че британската двойка е посетила места, които са били обеззаразени в Солзбъри след отравянето на Скрипал.  Йонислав Дочев", "date": "2018.07.05", "title": "The Times: Двойка е била отровена от невропаралитичния газ „Новичок“ във Великобритания"}
{"url": "http://www.focus-news.net/news/2018/07/05/2541870/tass-aleksandar-vulin-otreche-che-sarbiya-shte-kupuva-ruski-raketni-kompleksi-s-300.html", "text": "Министърът на отбраната на Сърбия Александър Вулин отхвърли информациите, че страната му планира да закупи ракетни комплекси С-300, съобщава уебсайта на министерството, предава  ТАСС . \r\n„Сърбия има високо ниво на сътрудничество с Русия, но информациите за закупуване на комплекси С-300 са несъвместими с истината“, заяви Вулин. \r\nВ сряда излязоха информации, че Русия е получила официално искане от Сърбия за доставка на ракетни комплекси С-300ПМУ-2 през 2021 година.  Йонислав Дочев", "date": "2018.07.05", "title": "ТАСС: Александър Вулин отрече, че Сърбия ще купува руски ракетни комплекси С-300"}
{"url": "http://www.focus-news.net/news/2018/07/05/2541869/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Канцлерът на Германия Ангела Меркел направи опит да защити миграционната политика на правителството си в първата реч пред парламента от конфликта ѝ с вътрешния министър Хорст Зеехофер, пише британският вестник  The Guardian . \r\nТя говори за компромисното споразумение, което нейният Християндемократически съюз (ХДС) постигна с по-малкия си партньор, Християнсоциалният съюз (ХСС), за създаване на транзитни зони по южната граница на Германия, за да се ускори процесът на депортация на неприемливите бежанци търсещи убежище. Меркел настоя, че миграцията трябва да бъде по-добре регулирана. \r\n„Трябва да имаме повече регулация относно всеки тип миграция, за да може хората да остават с впечатлението, че законът и редът биват налагани“, заяви Меркел пред препълнения Бундестаг в реч, целяща да покаже че тя държи контрола, след интензивните спекулации, че 13-годишното ѝ канцлерство ще приключи. \r\nОтбелязвайки, че миграцията е „глобален проблем изискващ глобално решение“ и че държавите не трябва да се справят сами, Меркел заяви че бъдещето на Европейския съюз зависи от това да бъде намерено решение на този въпрос. \r\n„Как се справяме с мигрантския въпрос ще определи дали Европа ще продължи да съществува в бъдеще“, заяви тя, споменавайки опитите си да сключи споразумения с другите страни-членки на ЕС за връщането на бежанци, които са били регистрирани първоначално в тяхната страна. \r\nВ същото време тя подчерта нуждата от по-ефективна защита на външните граници на Европа, както и споразумяването за партньорство с африканските държави, за да се пребори нелегалната миграция и да се намалят стимулите за икономическа миграция. \r\nНо канцлерът попадна под обстрела на почти всички парти, в частност от партията „Алтернатива за Германия“, чийто лидер Алис Видел, настоя за незабавната ѝ оставка. \r\n„Под вашия режим, Германия се трансформира от това да бъде мотор и стабилен гарант до това да бъде двигател на хаос“, заяви Видел. Тя се обърна към борбата в консервативния алианс на Меркел и Зеехофер, определяйки я като „непочтен театър“ и Германия като „лудница, централното управление на която е канцлерството“, преди да призове Меркел да „сложи край на тази трагедия – моля напуснете най-накрая“. \r\nДокато Видел говореше, Меркел беше с наведена глава, концентрирайки се върху завършващите думи на речта си за националния бюджет. \r\nКристиан Линднер, лидерът на „Свободните демократи“, обвини Меркел за това че се е провалила да намери задоволително решение на правителствената бежанска политика от лятото на 2015 година насам, когато близо 1 милион бежанци пристигнаха в Германия. \r\nТой обвини Меркел и за това, че се е провалила да се консултира със своя коалиционен партньор, Социалдемократическата партия, която тепърва трябва да даде важния си глас за това дали трябва да се приемат зоните. \r\nСоциалдемократите побързаха да нападнат Зеехофер, който депозира оставката си като министър, обвинявайки го за това, че доведе правителството до ръба на разпада със своя така наречен „миграционен основен план“. \r\nАндреа Налес, лидерът на Социалдемократите, заяви: „Нямаме нужда от големи планове, имаме нужда от добри изпълнители“. \r\nСледващото препятствие за Меркел ще бъде да си осигури подкрепата на Социалдемократическата партия, която проведе извънредни срещи, за да обсъди дали е готова да одобри транзитните зони, но тепърва трябва да постигне единна позиция, след като повечето кадри на партията идват от лявото ѝ крило. \r\nВ интервю за германска телевизия, канцлерът Меркел даде малко повече детайли за това как ще работят транзитните центрове, настоявайки че не е правилно да ги разглеждаме като затвори и допълни, че хора ще бъдат настанявани в тях за не повече от 20 дена. \r\nЗапитана дали новата политика маркира втвърдяване на позицията ѝ относно миграцията и дали някогашната Меркел на „отворените врати“ не се е превърнала в „затварящия се“ канцлер, тя отговори: „Не, със сигурност не.“ \r\n***  Мъж и жена са критично болни, след като в сряда вечерта са били отровени от същия невропаралитичен газ  „Новичок“, използван срещу бившия руски агент Сергей Скрипал и дъщеря му Юлия в Солзбъри, пише британският вестник  The Times . \r\nДоун Стърджис, 44-годишна, и Чарли Роули, 45-годишен, изглежда че са били „инцидентно изложени“ на „Новичок“, който бе използван за нападението над Сергей Скрипал през месец март. \r\nНийл Басу, директорът на службата по контратероризъм на Великобритания, заяви че връзката им със Скрипал се разследва и учените ще оценят дали отровата е била от същата партида. \r\nДетективите все още не са наясно как двойката е била заразена, но възможността за инцидентно излагане би разпалила публичните здравни притеснения и въпроси за операцията по обеззаразяване в Солзбъри. Нийл Басу допълни: „Нямам никаква информация от разузнаването, нито пък доказателства, че те са били мишена на някого“. \r\nСтърджис и Роули са припаднали в град Еймсбъри, който се намира на 8 км от Солзбъри. Линейката, която е прекарала двете жертви до болницата, е била взета за унищожение или обеззаразяване, според информациите. Източници от Уайтхол потвърдиха в сряда вечерта, че „кръстосаното замърсяване“ от оригиналния невропаралитичен газ е вероятна теория. \r\nМеста в Еймсбъри и Солзбъри са били обградени и проби от субстанцията са изследвани в изследователската лаборатория за отбрана на Портън Даун. Висшестоящ източник от Уайтхол заяви: „Това демонстрира колко сериозна е била първата атака още тогава. Вижда се колко смъртоносна е тази субстанция“. \r\nСпоред Нийл Басу няма доказателства, че британската двойка е посетила места, които са били обеззаразени в Солзбъри след отравянето на Скрипал. \r\n***  Президентът на Каталуния Куим Тора ще посети Шотландия през следващата седмица, за да се срещне с първия министър на страната Никола Стърджън, както и с бивш каталунски министър, който е изправен пред депортация, пише британският вестник  The Independent . \r\nКлара Понсати е издирвана от испанските власти по обвинения за насилствени размирици и злоупотреба с публични финанси по време на ролята ѝ в референдума за независимост на Каталуния през изминалата година. \r\nПрезидентът Тора ще пристигне в Шотландия на 10 юли, след среща с испанския министър-председател Педро Санчес ден по-рано. \r\nВ Шотландия Тора ще се срещне с Понсати, преди да се присъедини към първия министър на Шотландия Никола Стърджън в официалната ѝ резиденция. \r\n***  Отчаяният опит на германския канцлер Ангела Меркел да спаси работата си, вкара Европейския съюз в безпорядък, докато най-влиятелните лидери на Блока се надпреварват за това как да отговорят на предизвикателството на миграционната политика, пише британският евроскептичен всекидневник  The Daily Express . \r\nМеркел беше подложена на натиск от баварските си съюзници в Християнсоциалния съюз (ХСС), чийто лидер Хорст Зеехофер заплаши да се откаже от поста си на вътрешен министър на Германия, ако страната не затегне граничния си контрол. \r\nНезависимо дали ултиматумът на Зеехофер е бил искрен или не, Меркел замина към Брюксел за юнската среща на върха на Европейския съвет с една цел – да запази работата си, като постигне обща европейска миграционна политика. \r\nСлед девет мъчителни часа, европейските лидери най-накрая сключиха споразумение за това как да процедират в справянето с миграционния проблем, подриващ стабилността на ЕС. \r\nСпоразумението им, което не беше достатъчно за да задоволи Зеехофер, се провали в това да представи споделена отговорност за пристигащите в Европа мигранти, вместо това позволявайки „доброволна солидарност“ в усилията на Континента да се справи с нелегалната имиграция, чрез така наречените „дебаркиращи платформи“, които да разубеждават хората от извършването на често фаталното преминаване на Средиземно море. \r\nОсвен лагерите, лидерите се споразумяха и за изграждането на центрове в европейските граници, но нямаше детайли за това кои държави могат да ги изградят или да приемат бежанци. Френският президент Еманюел Макрон заяви, че те ще бъдат в държави, където мигрантите първо са пристигнали. \r\nИталия – входящата точка за хиляди мигранти, предимно от Африка – заплаши да попречи на цялата среща на върха, ако не получи помощ от останалите страни-членки и оспори че центровете трябва да бъдат изградени само в държави, които дадат съгласието си за това. \r\nСлед връщането от Брюксел, Меркел и Зеехофер рестартираха своите вътрешни разговори, за да прекратят конфронтацията заплашваща да свали германското правителство. \r\nДвойката постигна компромис, който ще позволи изграждането на транзитни зони по южната граница на Германия, за да позволи по-бързата депортация на бежанци, които нямат право да търсят убежище в страната. \r\nМеркел заяви: „След трудна борба и тежки дни, това е добър компромис“. \r\nСпоред германския канцлер споразумението „ни позволява да запазим духа на партньорство в ЕС“. \r\nВъпреки това, ако споразумението бъде одобрено от коалиционните партньори на ХДС Социалдемократическата партия, Ангела Меркел може да въведе политика, която заплашва цялата зона за свободно движение на ЕС – Шенгенското пространство. \r\nКато резултат от германското споразумение, правителствата на Италия и Австрия заявиха, че ще върнат граничния си контрол, ако Берлин изпълни плановете си. \r\nВ изявление на австрийския канцлер Себастиан Курц се казва: „Ако това споразумение се превърне в позиция на германското правителство, ние ще се чувстваме задължени да предприемем действие и поради това федералното правителство е подготвено да предприеме специални мерки, за да защити нашите южни граници“. \r\nВицепремиерът на Италия Матео Салвини заплаши да затвори Бренерския проход – основният европейски търговски маршрут между севера и юга – който свърза индустрията на страната му с Германия. \r\nЛидерът на „Лигата“ заяви: „Готов съм от утре да възстановява контрола при Бренер, защото Италия може само да спечели от това“. \r\nЕвропейската комисия наблюдава ситуацията отблизо, но все още не предприема действие. \r\nОт там очакват Германия да финализира и представи плановете си, преди да оценят дали те са в линия с принципите на свободно движение на Европейския съюз. \r\n***", "date": "2018.07.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/07/05/2541871/predlozheniyata-na-dps-za-zadalzhitelno-razkrivane-na-deystvitelniya-sobstvenik-na-mediite-i-tyahnoto-finansirane-minaha-na-parvo-chetene-v-parlamenta-obzor.html", "text": "Парламентът прие на първо четене промени в Закона за задължителното депозиране на печатни и други издания. „За“ промените гласуваха 92 народни представители, „против“ - 12 и „въздържали се“ - 28, с което те бяха приети. Промените са внесени от депутата Делян Пеевски и група народни представители от ПГ на ДПС. Съгласно приетите промени лице, разпространяващо или продаващо печатни издания в срок до 31 януари на съответната година, трябва да подаде в Министерството на културата декларация по образец, одобрен от министъра, която да идентифицира действителния му собственик. По отношение на доставчиците на медийни услуги, срокът за подаване на декларации за действителния собственик е до 30 юни на съответната година. Освен за действителния собственик на услугите, документът трябва да съдържа и информация за финансирането в предходната година. Законът дефинира и думата финансиране като всяко безвъзмездно получаване на парично имущество или всяка друго получаване на парични средства, независимо от правната форма, извън приходите от обичайната дейност на медийни услуги, както и всички получени заеми извън банковите кредити. \r\nВ рамките на дебата председателят на Комисията по културата и медиите и депутат от ГЕРБ Вежди Рашидов заяви, че обществото трябва да бъде информирано за действителните собственици на медиите и начина им на финансиране, тъй като по думите му с пари могат да се купуват съвести. Рашидов обърна внимание, че има разлика между свобода и свободия. „Трябва да удължим времето между първо и второ четене, трябва да се направят обществени дебати“, каза още депутатът от ГЕРБ и по негово предложение срокът между двете четения бе удължен максимално.  \r\nЗаместник-председателят на ПГ на „БСП за България“ Антон Кутев коментира, че не може да подкрепи промените в Закона за задължителното депозиране на печатни издания, защото по думите му това е следващата крачка към разграждане на държавността. Той посочи, че няма как да убеди своите избиратели, че един от вносителите на закона - депутатът от ДПС Делян Пеевски не е символ на смесването на бизнес и политика. \r\nПредседателят на ПГ на „Обединени патриоти“ Волен Сидеров заяви, че не го интересува името на вносителя на Закона за задължителното депозиране на печатни издания и посочи, че законопроектът е добър. \r\nКато един от вносителите на законопроекта Йордан Цонев от ДПС заяви, че неприемането на промените в Закона за задължителното депозиране на печатни издания обслужва произвеждащите фалшиви новини. \r\nДеница КИТАНОВА", "date": "2018.07.05", "title": "Предложенията на ДПС за задължително разкриване на действителния собственик на медиите и тяхното финансиране минаха на първо четене в парламента (ОБЗОР)"}
{"url": "http://www.focus-news.net/news/2018/07/05/2541872/emsc-zemetresenie-s-magnitud-37-po-skalata-na-rihter-e-registrirano-v-cherna-gora.html", "text": "Земетресение с магнитуд 3.7 по скалата на Рихтер е регистрирано в Черна гора, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 03:39 часа местно време (04:39 часа българско време) на дълбочина от 2 км. Епицентърът е на 17 км от столицата Подгорица, на 132 км от албанската столица Тирана и на 173 км от столицата на Босна и Херцеговина Сараево. \r\nНяма данни за жертви и материални щети.  Йонислав Дочев", "date": "2018.07.05", "title": "EMSC: Земетресение с магнитуд 3.7 по скалата на Рихтер е регистрирано в Черна гора"}
{"url": "http://www.focus-news.net/news/2018/07/05/2541873/sport-prezidentat-na-ispanskiya-futbol-sazhali-za-uvolnenieto-na-hulen-lopetegi.html", "text": "Президентът на испанската футболна федерация Хавиер Тебас изрази любопитно мнение, свързано с уволнението на Хулен Лопетеги, което се случи буквално часове преди началото на Мондиала в Русия. \"Поражението опечали цяла Испания. Очаквахме много от Световното първенство и вярвахме в качествата на отбора ни. Трудно е да се каже дали уволнението на Лопетеги е повлияло. Но решението във всеки случай изглежда прибързано\", заяви Тебас. На негово място бе назначен Фернандо Йеро, а отборът на Испания бързо напусна надпреварата след отпадане от Русия в осминафиналната фаза на турнира.", "date": "2018.07.05", "title": "Спорт: Президентът на испанския футбол съжали за уволнението на Хулен Лопетеги"}
{"url": "http://www.focus-news.net/news/2018/07/05/2541874/emsc-zemetresenie-s-magnitud-41-po-skalata-na-rihter-e-registrirano-blizo-do-albaniya.html", "text": "Земетресение с магнитуд 4.1 по скалата на Рихтер е регистрирано Адриатическо море, в близост до Албания, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 04:09 часа местно време (05:09 часа българско време) на дълбочина от 5 км. Епицентърът е на 36 км от столицата Тирана и на 20 км от албанския град Шияк. \r\nНяма данни за жертви и материални щети.  Йонислав Дочев", "date": "2018.07.05", "title": "EMSC: Земетресение с магнитуд 4.1 по скалата на Рихтер е регистрирано близо до Албания"}
{"url": "http://www.focus-news.net/news/2018/07/05/2541875/pregled-na-mezhdunarodnite-novini-do-6-chasa-agentsiya-fokus.html", "text": "Министерството на външните работи на Македония информира, че на 2 и 3 юли в София се състоя първата среща на Съвместната мултидисциплинарна комисия за исторически и образователни въпроси между Македония и България. Срещата е в съответствие с прилагането на Договора за приятелство, добросъседство и сътрудничество между двете страни, предава електронната медия Радио „Свободна Европа в своята македонска редакция. \r\n„Принципите и методологията за работата на Комисията, в съответствие с принципите на взаимно разбирателство и академични основи, както и с текущия положителен европейски опит, бяха разгледани и определени“, съобщава външното министерство на Македония в свое официално заявление. \r\nОттам се добавя, че работата на комисията е  приветствана от външния министър на България Екатерина Захариева, която присъства на срещата. Договорено е, че следващата среща ще се проведе през втората половина на 2018 г. в Македония. \r\n***  Гръцкият министър-председател Алексис Ципрас и неговият македонски колега Зоран Заев най-вероятно ще се видят в кулоарите на срещата на високо равнище на Западните Балкани, която ще се проведе на 10 юли в Лондон. \r\nОчаква се двамата министър-председатели да обсъдят развитието на положението в техните страни след сключването на споразумението за името миналия месец и да координират своите действия, за да постигнат неговото утвърждаване като белег на подобрили се двустранни отношения. \r\nСрещата на високо равнище на Западните Балкани ще бъде петата за лидерите в региона. Това е инициатива на германския канцлер Ангела Меркел, целяща засилването на сигурността, просперитета и стабилността в региона. \r\n***  Президентът на Турция Реджеп Тайип Ердоган ще встъпи в длъжност за първи път според новата система на управление в страната на 9 юли. Церемонията по полагане на клетва ще се проведе в 16:00 часа местно време (съвпада с българското време) в парламента в столицата Анкара. \r\nПо-нататък в президентския комплекс ще се проведе церемония, която да отбележи преминаването на страната от парламентарна в президентска система на управление. Очаква се същият ден Ердоган да обяви и състава на новото си правителство. \r\nМеждувременно турските депутати ще положат клетва в парламента в събота, 7 юли в 14:00 местно време. \r\n***  Иранският президент Хасан Роухани заяви, че страната му ще остане в ядреното споразумение от 2015 г. единствено, ако ползите за Техеран са гарантирани от другите участници, след като САЩ се изтеглиха от него. \r\nСъщевременно Роухани заяви, че изтеглянето на САЩ от ядреното споразумение е „нелегално“. „Нито САЩ, нито която и да е друга страна няма да получат ползи от това решение за излизане от споразумението“, заяви президентът по време на пресконференция. \r\n***  Земетресение с магнитуд 3,7 по скалата на Рихтер е регистрирано на 23 км северозападно от Тирана, показва справка на интернет страницата на Европейския средиземноморски сеизмологичен център. \r\nЗеметресението е регистрирано в 18:36 часа местно време (19:36 българско време). Епицентърът е на дълбочина от 8 км. Няма данни за жертви и разрушения.  \r\nПо-рано тази сутрин в същия регион бе регистрирано земетресение с магнитуд 4,9 по скалата на Рихтер. \r\n***   Посетили страната американски сенатори призоваха Русия да не се меси в промеждутъчните избори в САЩ през ноември, ако иска двустранните отношения да се подобрят.  Законодателите са на посещение в Москва, за да се срещнат със свои колеги от Думата две седмици преди планираната среща на високо равнище между президентите на САЩ и на Русия Доналд Тръмп и Владимир Путин. \r\nСенатор Джон Тюн (Републиканска партия, Южна Дакота) призова Русия „да промени поведението си“. „Най-добрият начин за това, е да се демонстрира при приближаването на изборите тази година на американския народ и на нашия Конгрес, че руснаците нямат намерение да се месят или да си играят с американските избори“, заяви той. \r\nСпоред сенатор Джери Моран (Канзас, Републиканска партия) руските длъжностни лица, с които се е срещнал отричат да са извършвали намеса на президентските избори в САЩ през 2016 г.  \r\nСъщевременно делегацията, посетила Москва, заяви, че срещата е била полезна за подобряването на отношенията. „Заявихме, че макар и отношенията ни да са изтегнати, би било добре да бъдем конкуренти, а не съперници“, заяви водещият делегацията сенатори Ричард Шелби (Алабама, Републиканска партия). \r\n***  Руският език в Молдова трябва да запази статута си на език на междуетническото общуване и изкуственото му забраняване няма да бъде позволено, заяви президентът на Молдова Игор Додон. \r\nНа 4 юли Конституционният съд на Молдова призна остарял закон за функционирането на езиците, който е утвърден още от времето на Съветския съюз. Документът гласи, че руският език на територията на Молдова представлява средство за междуетническото общуване. \r\n„У нас една трета от населението – един милион граждани – са рускоезични. Изкуственото забраняване на руския език в Молдова няма да бъде позволено. Той винаги е бил и ще бъде плюс за молдовците, които без проблем общуват на руски език“, заяви Додон. \r\nТой предложи руският език да се върне в училищата и отново да стане задължителен за изучаване. „По закон, руският език трябва да бъде средство за междуетническо общуване – това означава, че всички документи трябва да бъдат и на руски език. Уверен съм, че когато страната се присъедини към преговорния процес с Приднестровието, ще възникне въпросът за статута на руския език като език на междуетническото общуване, в което никой не се съмнява“, добави молдовският президент. \r\n***  Политическите партии в Косово не успяха да постигнат споразумение за това кой трябва да води диалога със Сърбия, след среща проведена в столицата Прищина в сряда. \r\nКосовските политически представители се събраха във вторник, за да обсъдят форма́та и представителството на Косово в диалога със Сърбия. По време на кръгла маса, организирана от Балканската политическа изследователска група, лидерите на управляващите и опозиционни партии продължиха противоречията си за това кой трябва да води диалога. Опозиционните партии са против предоставянето на водеща роля на косовския президент Хашим Тачи във финалната фаза на диалога Белград-Прищина. Шпенд Ахмери от Социалдемократическата партия на Косово заяви, че парламентът трябва да поеме водещата роля и да надзирава политическия диалог между Косово и Сърбия. \r\nЕнвер Ходжай от управляващата Демократическа партия на Косово е оптимист, че управляващата коалиция и опозиционните партии ще постигнат консенсус за диалога. Той заяви, че отвъд „структурните различия“ свързани с диалога, лидерите трябва да се фокусират върху неговия изход. „Епилогът ще бъде законово обвързващо споразумение, което ще потвърждава взаимното признаване“, заяви Ходжай. Кръглата маса не включваше лидерите на основните институции в страната и беше бойкотирана от опозиционните партии Демократическа лига на Косово и „Ветевендосйе“. \r\n***  Европейският парламент в сряда даде зелена светлина за инвестиционните планове на Европейската инвестиционна банка (ЕИБ) в Иран. \r\nПлановете на ЕИБ са ключов стълб в опитите на Европейския съюз да поддържа бизнес връзки с Иран в лицето на наложените от САЩ нови санкции върху ислямската република. \r\nВъпреки това, решението на европейските депутати не задължава ЕИБ да работи с Иран, което може да рискува възможността на банката да събира пари на американските пазари и по този начин да има дългосрочни последици за нейните операции. \r\n„Даваме на Европейската инвестиционна банка капацитета да инвестира в Иран, ако намери подходящи проекти за това“, заяви Зигфрид Мурсеан, депутат от Европейската народна партия (ЕНП). „Споразумението с Иран е добро за сигурността на Европа“, допълни той. \r\n***  „През миналата година, почти никой не би подозирал, че толкова много неща ще се променят в нашия регион“, заяви гръцкият министър-председател Алексис Ципрас в сряда, след края на срещата между лидерите на България, Румъния, Гърция и Сърбия, проведена в Солун. \r\n„През 2015 и 2016 година изпитахме бежанската криза и икономическата криза в Гърция, а 2017 година беше трудна за региона със сериозните политически кризи в Албания и Македония“, поясни той. \r\nЦипрас добави, че инициативата за четиристранните срещи е съвпаднала с обръщането на негативното развитие за Балканите и с началото на позитивния импулс. \r\nВ този период, по думите му, е са се случили подписването на важния договор за добросъседство между България и Македония, „много успешното“ европредседателство на България и извънредно важната срещата на върха между ЕС и Западните Балкани в София – идея, която е произлязла от четиристранните срещи. \r\n„В този период подписахме и историческия договор в Преспа. Преди година, може би би изглеждало невъзможно за постигане, но вече е факт и това ни дава база за разрешаване на един много важен въпрос, който ще даде нови перспективи на целия регион“, добави гръцкият премиер. \r\n***  Министър-председателят на Гърция Алексис Ципрас в сряда приветства „новата динамика“, която се е развила в Балканите в последната година, и която ще повиши перспективите за региона. \r\nГоворейки по време на четвъртата четиристранна среща на върха в Солун между лидерите на Гърция, България, Румъния и Сърбия, Ципрас заяви че позитивният изглед е бил засилен от скорошния договор за името с Македония, както и от решенията на Европейския съюз да започне преговори за присъединяване със Сърбия и Черна гора, както и с Албания и Македония от догодина. \r\nТой изрази и подкрепата си за приемането на България и Румъния в Шенгенското пространство. \r\nВ аналогична среща, инфраструктурните министри на четирите държави обсъдиха начини да ускорят инфраструктурните и енергийни проекти в региона – в частност железопътните връзки между Солун, Кавала, Александруполис и Бургас, както и такава свързваща Солун, Скопие и Белград. \r\nГазовият тръбопровод, който ще свързва Гърция и България, също е бил обсъден, както и перспективите за обновяване на пристанищата в Северна Гърция и Черно море. \r\nЦипрас заяви, че широкият кръг от връзки ще повиши значението на Западните Балкани. \r\nПо време на срещата в хотел „Хиат“ в Солун е имало протестен марш на хора, които са против договора за името между Гърция и Македония. \r\n***  Най-вероятно още в четвъртък опозиционната ВМРО-ДПМНЕ ще внесе два комплекта от наказателни обвинения срещу създателите и подписалите Закона за употреба на езиците, както и срещу тези подписали договора за името с Гърция, заяви заместник-председателят на партията Александър Николовски в интервю за македонската телевизия „Алфа“. \r\nОт ВМРО-ДПМНЕ досега няколко пъти заявиха, че според тях Законът за употребата на езиците и договора за промяна на името са противоконституционни. \r\nСпоред Николовски сегашната съдебна система и прокуратура няма да отговорят на техните обвинения, но делата не остаряват и някога, някое независимо правосъдие ще може да ги извади от чекмеджето. \r\n***  Доверието на руската публика в президента на страната Владимир Путин е паднало под 50 процента за пръв път от пет години насам, според социологическо проучване на независима изследователска организация. \r\nРезултатите идват, след като публичното недоволство расте заради планираната пенсионна реформа, която би повишила възрастта за пенсиониране над средната продължителност на живота на някои руснаци. Хиляди души из цялата страна се стекоха по улиците, за да протестират срещу реформата. \r\nВъв вторник, социологическо проучване на независимия „Levada Center“ показва спад от 12 пункта в доверието към Путин, от 60 процента през януари до 48 процента през юни. \r\nПроучването е помолило респондентите си да назоват политици, на които се доверяват. \r\nЗа последен път доверието във Владимир Путин е било под 50 процента през 2012 и 2013 година, когато той беше избран за третия си мандат като президент. Тогава рейтингът му е бил 37 процента. \r\nРеспондентите в социологическото проучване са посочили министър-председателя на страната Дмитрий Медведев, като политика, на който имат най-малко доверие. Неговият рейтинг е паднал от 14 на 9 процента. \r\nСоциалното проучване на „Levada“ е било извършено между 22 и 26 юни сред 1 600 души в 52 руски региона. \r\n***  Президентът на САЩ Доналд Тръмп за пореден път обвини Организацията на страните износителки на петрол (ОПЕК) за това, че завишава изкуствено цените на петрола и призова страните-членки на петролния картел да правят повече, за да го предотвратят. \r\n„Монополът на ОПЕК трябва да запомни, че цените на петрола са завишени и те правят малко, за да го предотвратят. Ако не друго, те завишават цените, докато САЩ защитават много от техните членове за много малко пари. Това трябва да бъде двупосочна улица. НАМАЛЕТЕ ЦЕНИТЕ СЕГА!“, гласеше съобщението на американския президент в социалната мрежа „Туитър“. \r\nВ събота Доналд Тръмп обяви, че Саудитска Арабия се е съгласила да повиши петролния си добив с до 2 милиона барела на ден. Държавният глава на Саудитска Арабия крал Салман увери Тръмп, че кралството може да увеличи добива си на петрол, ако е нужно, и че страната има 2 милиона барела на ден резерв, който може да бъде използван, за да помогне за намаляване на цените на петрола. \r\nТръмп обвинява ОПЕК, докато в същото време Вашингтон осъществява натиск върху европейските си съюзници да спрат да купуват ирански петрол. \r\n***  Узбекистан и Русия ще построят съвместна атомна електроцентрала (АЕЦ). Преговорите за изграждането на два крупни енергоблока се намират на финалната права, заяви директорът на „Росатом“ Алексей Лихачев на среща с министър-председателя на Русия Дмитрий Медведев, пише руският вестник  „Независимая газета“ . \r\nКрайното споразумение може да бъде подписано през тази есен в хода на официалната визита на руския президент Владимир Путин в Ташкент. Строителството на станциите ще започне не по-късно от 2019 година. \r\nЗа бъдеща площадка на строителството на АЕЦ-а е избрана Навойската област. „Росатом“ предлага изграждането на два съвременни енергоблока, поколение „три плюс“ с реакторни инсталации ВВЕР-1200. Подобен проект се изпълнява от руската компания в Бангладеш. Узбекистанският проект е оценяван на около 13 милиарда долара, от които 11.3 милиарда долара ще бъдат предоставени от Русия в качеството на държавен експортен кредит. Беларуската АЕЦ, например, струва 10 милиарда долара. Не се съобщава колко ще струва Узбекистанската електроцентрала. Не е изключено тя да е по-евтина, имайки предвид че Узбекистан е един от най-големите износители на уран на световния пазар. Това би намалило цената на суровините за АЕЦ-а. \r\n„Интригата около този въпрос остава. И тя е свързана, както обикновено възниква при такива теми, с ключовия въпрос: кой ще плати проекта, чиято ориентировъчна цена, по предварителни оценки, ще бъде най-малко 13 милиарда долара? Известно е, че Русия е предложила на Ташкент няколко вариант за финансиране на проекта: при условията на държавен заем, който Москва е готова да предостави на Ташкент, привличане на смесени (частно-държавни) инвестиции, влагане на собствени средства от Узбекистан, както и прословутото СПЕ – Строй-Притежавай-Експлоатирай“, заяви докторът на политическите науки и член на научния съвет на Института за изследване на Централна Азия и Афганистан „Иран-Изток“, Игор Панкратенко. \r\nИ тук, по мнението на експерта, възниква един деликатен момент. Ако Москва иска да съхрани своята монополна позиция в строителството на АЕЦ, тя ще трябва да поеме всички разходи, макар и под формата на държавен кредит за Ташкент. Във всички останали случаи в проекта се появяват външни участници, които и във финансов, и в технологичен план ще се стремят да заличат ролята на Москва. Според Панкратенко, след като Ташкент прие окончателното решение за това, че ще има АЕЦ в Узбекистан, френски и южнокорейски компании са „се изправили“, готови, в случай на усложнения в преговорите между Русия и Узбекистан, да предложат по-изгодни условия. \r\n„Москва разбира сложността на тази ситуация, поради високата конкуренция, разбира прекрасно. От тук идва и готовността на руския експортен център да финансира напълно строителството на узбекистанската атомна електроцентрала. Тъй като няма друг начин за закрепване на монополното си положение в зараждащия се атомен отрасъл на Ташкен“, смята експертът. \r\n***  Мъж и жена са критично болни, след като в сряда вечерта са били отровени от същия невропаралитичен газ  „Новичок“, използван срещу бившия руски агент Сергей Скрипал и дъщеря му Юлия в Солзбъри. \r\nДоун Стърджис, 44-годишна, и Чарли Роули, 45-годишен, изглежда че са били „инцидентно изложени“ на „Новичок“, който бе използван за нападението над Сергей Скрипал през месец март. \r\nНийл Басу, директорът на службата по контратероризъм на Великобритания, заяви че връзката им със Скрипал се разследва и учените ще оценят дали отровата е била от същата партида. \r\nДетективите все още не са наясно как двойката е била заразена, но възможността за инцидентно излагане би разпалила публичните здравни притеснения и въпроси за операцията по обеззаразяване в Солзбъри. Нийл Басу допълни: „Нямам никаква информация от разузнаването, нито пък доказателства, че те са били мишена на някого“. \r\nСтърджис и Роули са припаднали в град Еймсбъри, който се намира на 8 км от Солзбъри. Линейката, която е прекарала двете жертви до болницата, е била взета за унищожение или обеззаразяване, според информациите. Източници от Уайтхол потвърдиха в сряда вечерта, че „кръстосаното замърсяване“ от оригиналния невропаралитичен газ е вероятна теория. \r\nМеста в Еймсбъри и Солзбъри са били обградени и проби от субстанцията са изследвани в изследователската лаборатория за отбрана на Портън Даун. Висшестоящ източник от Уайтхол заяви: „Това демонстрира колко сериозна е била първата атака още тогава. Вижда се колко смъртоносна е тази субстанция“. \r\nСпоред Нийл Басу няма доказателства, че британската двойка е посетила места, които са били обеззаразени в Солзбъри след отравянето на Скрипал. \r\n***  Канцлерът на Германия Ангела Меркел направи опит да защити миграционната политика на правителството си в първата реч пред парламента от конфликта ѝ с вътрешния министър Хорст Зеехофер. \r\nТя говори за компромисното споразумение, което нейният Християндемократически съюз (ХДС) постигна с по-малкия си партньор, Християнсоциалният съюз (ХСС), за създаване на транзитни зони по южната граница на Германия, за да се ускори процесът на депортация на неприемливите бежанци търсещи убежище. Меркел настоя, че миграцията трябва да бъде по-добре регулирана. \r\n„Трябва да имаме повече регулация относно всеки тип миграция, за да може хората да остават с впечатлението, че законът и редът биват налагани“, заяви Меркел пред препълнения Бундестаг в реч, целяща да покаже че тя държи контрола, след интензивните спекулации, че 13-годишното ѝ канцлерство ще приключи. \r\nОтбелязвайки, че миграцията е „глобален проблем изискващ глобално решение“ и че държавите не трябва да се справят сами, Меркел заяви че бъдещето на Европейския съюз зависи от това да бъде намерено решение на този въпрос. \r\n„Как се справяме с мигрантския въпрос ще определи дали Европа ще продължи да съществува в бъдеще“, заяви тя, споменавайки опитите си да сключи споразумения с другите страни-членки на ЕС за връщането на бежанци, които са били регистрирани първоначално в тяхната страна. \r\nВ същото време тя подчерта нуждата от по-ефективна защита на външните граници на Европа, както и споразумяването за партньорство с африканските държави, за да се пребори нелегалната миграция и да се намалят стимулите за икономическа миграция. \r\nНо канцлерът попадна под обстрела на почти всички парти, в частност от партията „Алтернатива за Германия“, чийто лидер Алис Видел, настоя за незабавната ѝ оставка. \r\n„Под вашия режим, Германия се трансформира от това да бъде мотор и стабилен гарант до това да бъде двигател на хаос“, заяви Видел. Тя се обърна към борбата в консервативния алианс на Меркел и Зеехофер, определяйки я като „непочтен театър“ и Германия като „лудница, централното управление на която е канцлерството“, преди да призове Меркел да „сложи край на тази трагедия – моля напуснете най-накрая“. \r\nДокато Видел говореше, Меркел беше с наведена глава, концентрирайки се върху завършващите думи на речта си за националния бюджет. \r\nКристиан Линднер, лидерът на „Свободните демократи“, обвини Меркел за това че се е провалила да намери задоволително решение на правителствената бежанска политика от лятото на 2015 година насам, когато близо 1 милион бежанци пристигнаха в Германия. \r\nТой обвини Меркел и за това, че се е провалила да се консултира със своя коалиционен партньор, Социалдемократическата партия, която тепърва трябва да даде важния си глас за това дали трябва да се приемат зоните. \r\nСоциалдемократите побързаха да нападнат Зеехофер, който депозира оставката си като министър, обвинявайки го за това, че доведе правителството до ръба на разпада със своя така наречен „миграционен основен план“. \r\nАндреа Налес, лидерът на Социалдемократите, заяви: „Нямаме нужда от големи планове, имаме нужда от добри изпълнители“. \r\nСледващото препятствие за Меркел ще бъде да си осигури подкрепата на Социалдемократическата партия, която проведе извънредни срещи, за да обсъди дали е готова да одобри транзитните зони, но тепърва трябва да постигне единна позиция, след като повечето кадри на партията идват от лявото ѝ крило. \r\nВ интервю за германска телевизия, канцлерът Меркел даде малко повече детайли за това как ще работят транзитните центрове, настоявайки че не е правилно да ги разглеждаме като затвори и допълни, че хора ще бъдат настанявани в тях за не повече от 20 дена. \r\nЗапитана дали новата политика маркира втвърдяване на позицията ѝ относно миграцията и дали някогашната Меркел на „отворените врати“ не се е превърнала в „затварящия се“ канцлер, тя отговори: „Не, със сигурност не.“ \r\n***  Отчаяният опит на германския канцлер Ангела Меркел да спаси работата си, вкара Европейския съюз в безпорядък, докато най-влиятелните лидери на Блока се надпреварват за това как да отговорят на предизвикателството на миграционната политика. \r\nМеркел беше подложена на натиск от баварските си съюзници в Християнсоциалния съюз (ХСС), чийто лидер Хорст Зеехофер заплаши да се откаже от поста си на вътрешен министър на Германия, ако страната не затегне граничния си контрол. \r\nНезависимо дали ултиматумът на Зеехофер е бил искрен или не, Меркел замина към Брюксел за юнската среща на върха на Европейския съвет с една цел – да запази работата си, като постигне обща европейска миграционна политика. \r\nСлед девет мъчителни часа, европейските лидери най-накрая сключиха споразумение за това как да процедират в справянето с миграционния проблем, подриващ стабилността на ЕС. \r\nСпоразумението им, което не беше достатъчно за да задоволи Зеехофер, се провали в това да представи споделена отговорност за пристигащите в Европа мигранти, вместо това позволявайки „доброволна солидарност“ в усилията на Континента да се справи с нелегалната имиграция, чрез така наречените „дебаркиращи платформи“, които да разубеждават хората от извършването на често фаталното преминаване на Средиземно море. \r\nОсвен лагерите, лидерите се споразумяха и за изграждането на центрове в европейските граници, но нямаше детайли за това кои държави могат да ги изградят или да приемат бежанци. Френският президент Еманюел Макрон заяви, че те ще бъдат в държави, където мигрантите първо са пристигнали. \r\nИталия – входящата точка за хиляди мигранти, предимно от Африка – заплаши да попречи на цялата среща на върха, ако не получи помощ от останалите страни-членки и оспори че центровете трябва да бъдат изградени само в държави, които дадат съгласието си за това. \r\nСлед връщането от Брюксел, Меркел и Зеехофер рестартираха своите вътрешни разговори, за да прекратят конфронтацията заплашваща да свали германското правителство. \r\nДвойката постигна компромис, който ще позволи изграждането на транзитни зони по южната граница на Германия, за да позволи по-бързата депортация на бежанци, които нямат право да търсят убежище в страната. \r\nМеркел заяви: „След трудна борба и тежки дни, това е добър компромис“. \r\nСпоред германския канцлер споразумението „ни позволява да запазим духа на партньорство в ЕС“. \r\nВъпреки това, ако споразумението бъде одобрено от коалиционните партньори на ХДС Социалдемократическата партия, Ангела Меркел може да въведе политика, която заплашва цялата зона за свободно движение на ЕС – Шенгенското пространство. \r\nКато резултат от германското споразумение, правителствата на Италия и Австрия заявиха, че ще върнат граничния си контрол, ако Берлин изпълни плановете си. \r\nВ изявление на австрийския канцлер Себастиан Курц се казва: „Ако това споразумение се превърне в позиция на германското правителство, ние ще се чувстваме задължени да предприемем действие и поради това федералното правителство е подготвено да предприеме специални мерки, за да защити нашите южни граници“. \r\nВицепремиерът на Италия Матео Салвини заплаши да затвори Бренерския проход – основният европейски търговски маршрут между севера и юга – който свърза индустрията на страната му с Германия. \r\nЛидерът на „Лигата“ заяви: „Готов съм от утре да възстановява контрола при Бренер, защото Италия може само да спечели от това“. \r\nЕвропейската комисия наблюдава ситуацията отблизо, но все още не предприема действие. \r\nОт там очакват Германия да финализира и представи плановете си, преди да оценят дали те са в линия с принципите на свободно движение на Европейския съюз. \r\n***  Президентът на Каталуния Куим Тора ще посети Шотландия през следващата седмица, за да се срещне с първия министър на страната Никола Стърджън, както и с бивш каталунски министър, който е изправен пред депортация. \r\nКлара Понсати е издирвана от испанските власти по обвинения за насилствени размирици и злоупотреба с публични финанси по време на ролята ѝ в референдума за независимост на Каталуния през изминалата година. \r\nПрезидентът Тора ще пристигне в Шотландия на 10 юли, след среща с испанския министър-председател Педро Санчес ден по-рано. \r\nВ Шотландия Тора ще се срещне с Понсати, преди да се присъедини към първия министър на Шотландия Никола Стърджън в официалната ѝ резиденция. \r\n***  Министърът на отбраната на Сърбия Александър Вулин отхвърли информациите, че страната му планира да закупи ракетни комплекси С-300, съобщава уебсайта на министерството. \r\n„Сърбия има високо ниво на сътрудничество с Русия, но информациите за закупуване на комплекси С-300 са несъвместими с истината“, заяви Вулин. \r\nВ сряда излязоха информации, че Русия е получила официално искане от Сърбия за доставка на ракетни комплекси С-300ПМУ-2 през 2021 година. \r\n***   Земетресение с магнитуд 3.7 по скалата на Рихтер е регистрирано в Черна гора, показва справка на интернет страницата на Европейския средиземноморски сеизмологичен център (EMSC). \r\nЗеметресението е регистрирано в 03:39 часа местно време (04:39 часа българско време) на дълбочина от 2 км. Епицентърът е на 17 км от столицата Подгорица, на 132 км от албанската столица Тирана и на 173 км от столицата на Босна и Херцеговина Сараево. \r\nНяма данни за жертви и материални щети. \r\n***   Земетресение с магнитуд 4.1 по скалата на Рихтер е регистрирано Адриатическо море, в близост до Албания, показва справка на интернет страницата на Европейския средиземноморски сеизмологичен център (EMSC). \r\nЗеметресението е регистрирано в 04:09 часа местно време (05:09 часа българско време) на дълбочина от 5 км. Епицентърът е на 36 км от столицата Тирана и на 20 км от албанския град Шияк. \r\nНяма данни за жертви и материални щети. \r\n***", "date": "2018.07.05", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/05/2541877/sport-frantsiya-pobedi-braziliya-s-32-geyma-vav-finalite-na-ligata-na-natsiite.html", "text": "Франция започна домакинското си участие на финалите на Лигата на нациите с победа над олимпийския шампион Бразилия с 3:2 гейма. Двубоят, игран в Лил, свърши след 22:25, 25:20, 21:25, 25:22, 15:13 за Франция. По този начин домакините правят сериозна крачка към класирането на полуфиналите. Най-много точки за Франция отбеляза Стефан Бойер, който се отчете с 25, а Ървин Нгапет добави още 23. За Бразилия най-много отбеляза Уолъс да Соуза – 21 точки.", "date": "2018.07.05", "title": "Спорт: Франция победи Бразилия с 3:2 гейма във финалите на Лигата на нациите"}
{"url": "http://www.focus-news.net/news/2018/07/05/2541879/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-турската и българо-румънската граница трафикът е нормален на всички гранични контролно-пропускателни пунктове.", "date": "2018.07.05", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/05/2541880/politico-debyutniyat-bal-na-sebastian-kurts.html", "text": "В материл за европейската редакция на електронното издание   Politico   журналистите Дейвид Хершзенхорн, Флориан Едер и Якопо Баригази анализират предстоящото европредседателство на Австрия и задаването на дневния ред от младия канцлер на страната Себастиан Курц. Агенция „Фокус“ представя материала без редакторска намеса. \r\nДокато Австрия приема домакинството на ротационното председателство на Съвета на Европейския съюз през тази седмица, виенската политическа маса е отрупана не със лакомства като торта Сахер или щрюдел, а с горчиви, дъвчащи въпроси, изискващи компромиси, които ще бъдат трудно разработени, камо ли преглътнати. \r\nПредседателството изтласква Австрия, и младият ѝ канцлер Себастиан Курц, към центъра на европейската сцена, усилвайки вижданията на страната и разширявайки влиянието ѝ върху дневния ред – както и изисквайки от нея да покаже някакво ниво на неутралност – във време, когато Виена има много ясни и открити искания върху два от най-противоречивите въпроса: миграцията и бюджета на ЕС. \r\nТези национални императиви повишиха притесненията сред държавите от ЕС за способността на Виена да бъде неутрален посредник в това, което се очаква да бъдат брутално разколни политически дебати – представяйки предизвикателство за Курц, който вече се гледа със съмнение в Брюксел, заради факта, че управляващата му коалиция се състои от крайнодясната „Свободна партия“. \r\nАвстрия и Курц ще бъдат в центъра на подновената политическа криза върху миграцията, дори ако не бяха председатели на Съвета на ЕС. Жестоката свада между германския канцлер Ангела Меркел и нейният вътрешен министър Хорст Зеехофер, която заплаши да свали управляващата коалиция в Германия, е повече от взривоопасна и заради предупреждението от страна на Австрия, че всяко едностранно действие от Берлин може да принуди правителството на Курц да затвори австрийските граници. \r\nВъв Виена, където в сряда Австрия започна тридневен брифинг относно европредседателството за дузина журналисти, които пристигнаха от Брюксел, официални представители тънко се опитаха да заобиколят някои от по-чувствителните въпроси по мигрантския въпрос. \r\nПо време на сутрешния брифинг един правителствен представител се поколеба, опитвайки се да си спомни дали трябва да говори пред записващите го журналисти или не, след което продължи свързвайки дискусията върху миграцията с дебата за бюджета, отбелязвайки че държавите от ЕС винаги ще са изправени пред различия, които ще трябва да се разрешават чрез дълги преговори в Брюксел. Друг представител, избягвайки въпрос за миграцията, сухо отбеляза, „Не сме председателство само по един въпрос“. \r\nНежеланието да се говори за миграция – което се предполага, че трябва да е топ приоритетът за председателството – в седмица, в която всеки говори за миграция, подчертава неловкостта на позицията на Виена. \r\nДокато при нормални обстоятелства страната приемаща европредседателството се разглежда като неутрален помирител – главно отговарящ за поддържането на единството на блока и служещ като безпристрастна връзка между националните столици и евроинституциите в Брюксел – Австрия трудно може да се приеме за обективна по въпроса с миграцията, когато се намира в центъра на бойното поле. \r\nКурц, в реч във вторник пред Европейския парламент, заяви че е загрижен за момента. „Ние като република Австрия, и председателстващи Съвета на ЕС, го приемаме в много чувствително време. Живеем във време на рязка промяна. Виждаме как международният ред се променя“, заяви той. \r\nНо докато Курц наблегна върху нуждата от консенсус, той подчерта и фокуса на Австрия върху граничния контрол. „Защитата на европейските граждани трябва да бъде нашият топ приоритет. Затова имаме нужда от промяна в нашата миграционна политика. Трябва да сме фокусирани повече върху опазването на нашите външни граници като необходимо условие за обща и свободна от граници Европа“, поясни австрийският канцлер. \r\nВ същото време той заяви, „Наистина трябва да се фокусираме върху това, което ни обединява“. \r\nМиграцията едва ли ще бъде единственият горещ въпрос, върху който Австрия не може да се преструва, че претендира за безпристрастност. \r\nВ усилията за развитие на следващия бюджетен период на ЕС – винаги една от най-тежките борби – Австрия е една от нетните вносителки, които настояват че бюджетът не може да расте в същото време, в което Великобритания, която е една от най-богатите вносителки, напуска Блока. \r\nБорбата на Австрия да балансира институционалната си роля с националните си интереси е очевидна дори върху по-маловажни въпроси, като например предложение на Европейската комисия да се наложат нови пътни такси. \r\n„Австрия ще бъде честен посредник“, заяви транспортният министър на Австрия Норберт Хофер. „Но съм скептичен“, относно предложението за пътните такси, заяви той. „И човек не може да остави мнението си в гардероба“. \r\nСилните национални позиции на Австрия върху някои от най-важните и противоречиви въпроси, които се обсъждат в Брюксел, разстроиха някои държави от ЕС – особено тези с противоположните възгледи. \r\nВ скорошните месеци, например, докато България, която държеше председателството през първата част от година, се опитваше да посредничи за компромис в ревизирането на така нареченото Дъблинско споразумение върху правилата за убежище, много европейски дипломати, особено италиански и гръцки, бяха притеснени че българският натиск е последният им шанс да стигнат до споразумение преди Австрия да поеме председателството и неизбежно се настаниха до по-твърди държави спрямо миграцията като Унгария. \r\nТревогите за липсата на обективност на Австрия преди старта на европредседателството им, са били обсъдени по време на среща на европейски дипломати през миналия месец, според двама представители, единият от които е бил в стаята. От седмици българите са опитваха да изградят подкрепа за своя компромис. \r\nВместо да подкрепят българското предложение, австрийците дадоха да се разбере, че те, подобно на унгарците, желаят да сложат акцента върху засиления граничен контрол. Това в края на краищата принуди германският посланик да покани публично своя австрийски колега, за да „започнат да мислят и работят като председателство“, според дипломатите. „Те наистина си го заслужиха“, единият от тях допълни. \r\nБалансиращата роля на Австрия очевидно е в главата на европейските лидери, които винаги са хващани в кръстосания огън. По време на пленарната сесия на Европейския парламент в Страсбург, председателят на еврокомисията Жан-Клод Юнкер намекна към Курц за предишната опозиция на Австрия към усилията на Брюксел, връщайки се назад до 2008 година, когато се е обсъждало разширяването на службата за охрана на границите на ЕС – нещо, за което Австрия сега настоява. \r\n„Ако го бяхме направили тогава, щяхме да си спестим много от тези проблеми“, отбеляза Юнкер. \r\nСпоред дипломатите, в последно време Австрия е смекчила някои от позициите си. Те вярват, че притесненията около ролята на Австрия в председателството е довело до там Виена да избягва предизвикването на каквато и да е конфронтация през изминалата седмица върху заключенията на срещата на върха на Европейския съвет свързани с Турция и разширяването на ЕС. \r\nАвстрия блокира заключенията по същия въпрос през декември 2016 година. В Люксембург, където беше проведена среща на министрите през изминалата седмица, някои от официалните представители се пошегуваха, че Австрия най-накрая е осъзнала че ще приеме европредседателството. \r\nДали Себастиан Курц ще излезе след шест месеца като герой или злодей, може да зависи от това дали фокусирането върху миграцията и фокусирането върху единството на Съюза са възможни – или ако тези цели са просто несъвместими. \r\n31-годишният канцлер вундеркинд може да се заинтересува от пасаж от книгата на Хенри Кисинджър „Световният ред: Отраженията върху характера на нациите и курсът на историята“. В тази си книга, бившият държавен секретар на САЩ описва как Австрия е получила помощ от Русия по време на бунтовете през 1848 година, но след това я е предала като е застанала до Великобритания и Франция по време на Кримската война. \r\nКогато Франция е нахлула в австрийски територии в Италия, и по-късно Бисмарк е преследвал германско обединение в ущърб на Австрия, Русия е стояла настрани и е позволила Виена да бъде маргинализирана. „Австрия научи твърде късно, че в международните отношения репутацията на надеждност е много по-важен актив, отколкото демонстрациите на тактическа находчивост“, пише Кисинджър.  Йонислав Дочев", "date": "2018.07.05", "title": "Politico: Дебютният бал на Себастиан Курц"}
{"url": "http://www.focus-news.net/news/2018/07/05/2541876/prevozvachite-pod-syankata-na-paketa-makron-obzor.html", "text": "Протест, обявен в подкрепа на законопроекта за Българска автомобилна камара, предизвика масово объркване сред превозвачи от цялата страна, които се включиха в него с нагласата, че всъщност протестират срещу така наречения пакет \"Мобилност 1\". Объркването дойде поради \"липсата на достатъчно информация\", според част от самите превозвачи, както и поради факта, че протестните дейности съвпаднаха с деня, в който Европейският парламент трябваше да гласува предложените промени в спорния пакет.  \r\nНа извънредна пресконференция, озаглавена \"Протест за обединението на бранша или протест срещу кабинета Борисов 3\", браншови организации в автобусния и товарния транспорт информираха, че техни колеги са били привиквани на протеста, като им е казвано, че той ще бъде против пакета „Мобилност“. Магдалена Милтенова - председател на Браншовия съюз за стопанска инициатива в транспорта (БССИТ) заяви, че за тях протестът на колегите им е бил неразбираем. „Случващото се в момента е манипулация на общественото мнение. Или казано на разговорен език: „Крадецът вика: „Дръжте крадеца!“, коментира Милтенова. Кирил Банев - ръководител на фирма за международни товарни превози, посочи от своя страна, че на превозвачите е казвано \"че Българската автомобилна камара щяла да обедини бранша като цяло и защитавайки нашите интереси със закончета и наредби и да гарантира минимален праг на превозни цени“. По думите му в съвременната пазарна икономика това няма как да се случи.  \r\nВъв връзка с тиражирания в публичното пространство нов законопроект за Автомобилна камара, Милтенова обясни, че това е поредният скандал, защото е писан от хората, които протестират, а не от законотворците. \"Тук говорим, че се иска да се случи на всяка цена един закон, който да контролира бранша и нищо повече от това“, обясни Милтенова. Адв. Йоана Лалова от Националното сдружение на българските превозвачи (НСБП) отбеляза, че инициаторите на новия законопроект искат чрез него да си гарантират своето спокойствие след приемането на пакета „Макрон“. По думите му тяхната идея е на всяка цена да получат власт върху бизнеса. \"Относно законопроекта – функциите, които са заложени, е контролът да е в такава степен, че всички да станат зависими от тях. В момента контролът се извършва от Изпълнителна агенция „Автомобилна администрация“, която е държавен орган и подлежи на административен контрол. А не е ясно актовете, издавани от въпросната камара, как ще бъдат контролирани“, обясни адв. Лалова. \r\nПо-късно през деня стана ясно, че пакетът \"Макрон\" се връща в комисията по транспорт на Европарламента и обсъжданията по текстовете започват отначало. Агенция „Фокус“ припомня:  В края на миналия месец вносителят на законопроекта за Българска автомобилна камара – народният представител от ГЕРБ Станислав Иванов, изтегли от Парламента предложените текстове по разпореждане на министър-председателя Бойко Борисов. Премиерът реши това да се случи след среща с представители на превозвачите, които на 25 юни излязоха на протестни шествия под надслов „Обединени срещу приватизацията на бранша“. Тогава Борисов посочи, че не би нарушил доверието, като заеме едната или другата страна в спора и очаква заинтересованите страни да доведат законопроекта до там, че транспортният сектор да бъде успокоен и дисциплиниран.", "date": "2018.07.05", "title": "Превозвачите под сянката на пакета \"Макрон\" (ОБЗОР)"}
{"url": "http://www.focus-news.net/news/2018/07/05/2541878/aktualna-patna-obstanovka.html", "text": "Информация за състоянието на републиканските пътища, предоставена от  Агенция \"Пътна инфраструктура\" .  \r\nІ. МЕТЕОРОЛОГИЧНА ОБСТАНОВКА: \r\nНа 05.07.2018 г. времето ще остане неустойчиво в централните и източните райони, както и в Рило-Родопския масив. По-значителни ще са явленията, по-късно след обяд, в Източна България и Родопската област. Ще има и градушки. Максимални температури между 28° и 33°. \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-5 Русе-Велико Търново; \r\n•\tпът I-9 Варна-Бургас; \r\n•\tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: \r\nОбласт София:  \r\n- До 20.12.2018 г. движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167.  \r\nАМ „Хемус“:  \r\nОбласт София:  \r\nДо 20.12.2018 г. в участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\nДо 20.12.2018 г. в участъка от км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\nДо 20.12.2018 г. в участъка от км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\nДо 20.12.2018 г. движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nОбласт Варна: \r\nДвижението в участъка п.в. Ветрино – п.в. Неофит Рилски от км 389+717 до км 393+600 в посока Варна се осъществява двупосочно в лявото платно /посока София/ поради ремонтни дейности до 07.07.2018 г. Затваря се п.в. Неофит Рилски, като превозните средства се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при п.в. Девня.  \r\nАМ „Струма“:  \r\nОбласт Благоевград: До 05.07.2018 г. движението при км 152+500 в района на с. Ново Делчево в посока ГКПП „Кулата“ се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в аварийната лента, спазвайки пътната сигнализация. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява двупосочно движение в платното посока Варна поради ремонт на виадукт „Звездица” в посока Бургас до 15.10.2018 г.  \r\nАМ „Люлин“:  \r\nОбласт София:  \r\nДо 16.07.2018 г. движението в тунел „Мало Бучино“ посока София се осъществява само в изпреварващата лента поради активизирало се свлачище в аварийната лента след тунела.. Въведено е ограничение на скоростта - до 70 км/ч.  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. От понеделинк до четвъртък от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при км 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението по път Белотинци – Краводер в участъка от км 73+542 до км 125+450 се осъществява с повишено внимание поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nДвижението по път София – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 07.07.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-108: Движението по път ІІI-108 път І-1 – гр. Петрич от км 0+000 до км 1+000, се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 07.07.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път III-208 в село Добромир от км 52+000 до км 52+800 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 09.07.2018 г. \r\nПът III-208: Движението по път III-208 в село Дъскотна от км 67+100 до км 69+800 се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 09.07.2018 г. \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-2085: Движението по път III-2085 в село Просеник от км 15+000 до км 16+000 се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 06.07.2018 г.; \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.; \r\nПът III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 08.07.2018 г.; \r\nПът III-134: Движението по път III-134 в района на град Бяла Слатина се осъществява с повишено внимание поради полагане на хоризонтална маркировка. Работният участък е сигнализиран с пътни знаци. Срок до 05.07.2018 г.; \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движение с повишено внимание в гр.Рила при км 10+940 поради изграждане на надземно линейно съоръжение. ВОБД ще се изпълнява чрез спиране на движението в часови интервали за еднократно спиране от 10 минути както следва от 09:00 ч. до 13:00 ч. Срок до 05.07.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; \r\nПът ІІІ-6203: Движението по път път ІІІ-6203 в участъка Багренци – Жабокрът от км 2+000 до км 6+500 се осъществява с повишено внимание в поради полагане на напречна пътна маркировка. Сигнализирано е с пътни знаци. Срок до 05.07.2018 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 05.07.2018 г.; \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІ-35: Движението по път II-35 Плевен – Ловеч в участъка Плевен – Гривица от км 2+200 до км 2+250 се осъществява с регулиране в едната лента поради ремонт на дилатационна фуга. Срок до 06.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г.; \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното в посока АМ „Тракия“ до 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г.; \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.07.05", "title": "Актуална пътна обстановка"}
{"url": "http://www.focus-news.net/news/2018/07/05/2541883/predstoyashti-mezhdunarodni-sabitiya-za-5-yuli-agentsiya-fokus.html", "text": "Китайският министър-председател Ли Къцян ще се срещна в София с лидерите на 16 държави от Централна и Източна Европа. \r\n***  Македонските депутати гласуват за втори път споразумението за името, след като президентът Георги Иванов отказа да го подпише. \r\n***  Германският канцлер Ангела Меркел ще приеме на преговори унгарския министър-председател Виктор Орбан, смятан за един от най-големите критици на миграционната ѝ политика. \r\n***  Германският вътрешен министър Хорст Зеехофер е на посещение в Австрия, за да убеди правителството ѝ да приеме повече бежанци. \r\n***", "date": "2018.07.05", "title": "Предстоящи международни събития за 5 юли (Агенция \"Фокус\")"}
{"url": "http://www.focus-news.net/news/2018/07/05/2541881/predstoyashti-sabitiya-v-stranata-za-5-yuli-agentsiya-fokus.html", "text": "*** \r\nОт 10.00 часа вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи. Церемонията ще се проведе пред Паметника на незнайния воин.  \r\n*** \r\nОт 20.00 часа в летен театър „Аполония“ в Созопол вицепрезидентът Илияна Йотова ще открие XIII Международен младежки фестивал на изкуствата „Музите“. Многожанровият фестивал, който се провежда под патронажа на вицепрезидента, продължава до 15 юли и събира участници от цял свят.  \r\n*** \r\nОт 09.00 часа ще започне редовното пленарно заседание на Народното събрание.  \r\n*** \r\nОт 09.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 11-и състав на Софийски градски съд ще заседава по делото срещу Х. П., обвинен за умишлена безстопанственост, ощетила БАН. \r\n*** \r\nОт 10.00 часа с поднасяне на венци пред паметника на Незнайния войн и демонстрация на най-новата техника, с която МВР разполага ще започне честването на 139-ата годишнина от създаването на Министерството на вътрешните работи. От 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.  От 17.00 часа честването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани.   \r\n*** \r\nОт 10.00 часа в зала 702 в Агенция „Пътна инфраструктура“ ще бъдат отворени ценовите оферти в откритата процедура за „Проектиране и строителство на автомагистрала „Струма“ лот 3.1 Тунел „Железница“. \r\n*** \r\nОт 10.00 часа в Дома на Европа ще се проведе конференция на тема „Възможности и предизвикателства пред валидирането на уменията, натрупани чрез доброволчество”. Събитието ще бъде открито от Огнян Златев, Ръководител на Представителството на ЕК към Р България. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 19-и състав на Специализирания наказателен съд ще заседава по делото срещу Станимир Р., на които са повдигнати обвинения за престъпление по служба. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Гечо Г., Надежда К. и Илия И., на които са повдигнати обвинения за изнудване. \r\n*** \r\nОт 10.00 часа 102-ри състав на Софийски районен съд ще заседава по делото за инцидента с аварирал асансьор в СБАЛ „Майчин дом“ през 2010 г. Делото ще се гледа в сградата на бул. „Генерал Михаил Д. Скобелев“ № 23. \r\n*** \r\nОт 10.15 часа в сградата на КЕВР ще се проведе обществено обсъждане на доклад за одобряване на Десетгодишен план за развитие на мрежите на „Булгартрансгаз“ ЕАД за периода 2018-2027 г. \r\n*** \r\nОт 10.30 часа в църквата „Св. Седмочисленици“ ще се състои опелото на проф. Божидар Димитров. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Алипи А. и Пламенка А., на които са повдигнати обвинения за изнудване. \r\n*** \r\nОт 11.00 часа в зала „Сердика“ на Гранд хотел София ще се проведе пресконференция на браншово сдружение „Храни и напитки България“, по време на която ще бъдат представени целите и приоритетите на сдружението. \r\n*** \r\nОт 11.00 часа в Националния пресклуб на БТА ще се състои пресконференция на Асоциацията на родителите на деца с нарушено зрение във връзка с началото на проекта  \r\n„Равни шансове за социална интеграция и заетост за хората с нарушено зрение”. \r\n*** \r\nОт 12.00 часа в Националния пресклуб на БТА ще се проведе пресконференция на Гражданска инициатива за обществен и релсов транспорт на тема „Умишлено ли се унищожава бъдещото развитие на подвижния състав на БДЖ?“. \r\n*** \r\nОт 13.30 часа кметът на София Йорданка Фандъкова ще провери ремонтните дейности на алеите в Южния парк.  \r\n*** \r\nОт 13.30 часа 1-ви състав на Специализирания наказателен съд ще заседава по делото срещу Радослав А., Владислав А. и Асен И.,  на които са повдигнати обвинения за изнудване. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н.,  на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Георги И., на когото са повдигнати обвинения за изнудване. \r\n*** \r\nОт 14.00 часа 5-и състав на Специализирания наказателен съд ще заседава по делото срещу Велика А., на която са повдигнати обвинения за изнудване. \r\n*** \r\nОт 14.30 часа в зала 232 в сградата на Народното събрание на бул.  „Княз Александър Дондуков” парламентарната Комисия по отбрана ще разгледа актуализирания проект за придобиване на многофункционален боен кораб за ВМС. \r\n*** \r\nОт 14.30 часа 1-ви състав на Софийски градски съд ще заседава по делото срещу О.Д. и Б.Б., подсъдими за укриване и неплащане на данъчни задължения, при което е ощетено Министерство на финансите. \r\n*** \r\nОт 15.00 часа в зала 6 на Националния дворец на културата ще се проведе дискусия на тема „ЕС през 2018: Австрийските приоритети и българските постижения“. Участие в събитието ще вземат министърът за Българското председателство на Съвета на ЕС \r\nЛиляна Павлова, ръководителят на Представителството на Европейската комисия в България Огнян Златев и др. \r\n*** \r\nОт 15.00 часа в постоянната приемна на БСП – София гражданите ще получат безплатни юридически консултации.  \r\n*** \r\nОт 17.00 часа в сградата на бул. „Витоша“ №18 (вход от ул. „Кърниградска“) ще се проведе кръгла маса на тема „Лустрация. Декомунизация. Памет. Незавършената реформа“, организирана от  „Демократична България“. \r\n*** \r\nОт 17.00 часа във фоайето на Регионалния исторически музей ще бъде открита изложбата „Творчески влияния на Виена в архитектурата на София от края на XIX и началото на XX век“.  \r\n*** \r\nОт 18.00 часа в Комисия за финансов надзор ще се състои официално тържество – коктейл, на което ще бъдат раздадени удостоверенията на успешно завършилите ХVI-то издание на образователната програма за ученици „Небанковият финансов сектор в България”. \r\n*** \r\nОт 10.30 часа в зала 5 на община Благоевград ще се проведе публична среща на партньорите по проект „Защита от наводнения“, одобрен за финансиране по Програма ИНТЕРРЕГ V-А Гърция – България 2014 – 2020. \r\n*** \r\nОт 10.30 часа в Летен театър Бургас ще се състои церемонията по награждаване на най-добре представилите се състезатели и отбори, и официалното закриване на Международното математическо състезание - BIMC 2018. \r\n*** \r\nОт 17.00 часа общинският съветник от ГЕРБ Петя Гънева организира приемен ден в централата на партията  на ул. „Конт Андрованти” 5. \r\n*** \r\nОт 18.00 часа  в Галерия „Неси“ ще бъде представена изложба живопис на Здравка Василева и Георги Щърбев. \r\n*** \r\nОт 14.00 часа общинският съветник от ПП ГЕРБ д-р Веселин Ангелов  ще се срещне сграждани в офиса на партията на ул. „Георги Бенковски” №1. \r\n*** \r\nОт 18.30 часа в Галерия „Тереза Зиковска“, Божидара Мавродиева от Литературен клуб Многоточие ще представи дебютните книги на Албена Латинова и Блага Бонева, членове на клуба. \r\n*** \r\nОт 17.30 часа в Стопанския факултет на ВТУ „Св. св. Кирил и Методий“ ще се проведе инициатива за безплатни дигитални обучения, организирана от Google и SoftUni Digital. \r\n***  \r\nОт 19.00 часа в МДТ „Константин Кисимов“ ще бъде представена „Няма да платим“ – пиеса от Дарио Фо.  \r\n***  \r\nОт 20.30 часа в Археологически музей ще започне Концерт на Камерен оркестър Търновград.  \r\n*** \r\nЗам.-министърът на регионалното развитие и благоустройството Деница Николова ще участва в работна среща във Видин. От 12.30 часа ще се проведе брифинг  с участниците в нея. \r\n*** \r\nОт 10.30 часа в детския отдел на Регионална библиотека „Христо Ботев” ще се проведе детска архитектурна работилница.  \r\n*** \r\nОт 14.00 часа в Регионална библиотека „Дора Габе” ще се проведе презентация и демонстрация на решения за дигитализация на всякакъв тип документи. \r\n*** \r\nОт 17.30 часа в художествената галерия „Христо Градечлиев“ ще бъде представена изложба-живопис ,,Добруджа“ на Анна Варганова. \r\n*** \r\nОт 11.00 часа в Регионалния пресклуб на БТА ще се състои пресконференция на Плевенската филхармония във връзка с шредстоящ музикален спектакъл на Люси Дяковска на сцената на летния театър „Кайлъка“. \r\n*** \r\nОт 10.30 часа в Дом на културата „Борис Христов“, Малка конферентна зала ще се състои среща – дискусия за обсъждане на промените и новите моменти в „Наредбата за изменение и допълнение на Наредба за реда и условията за финансиране на инициативи в сферата на културата, част от Календара на културните събития на Община Пловдив“. \r\n*** \r\nОт 11.00 часа пред храма „Свето Преображение Господне“ за празника посветен на Атанасий Атонски от администрацията на район „Тракия“ ще дадат курбан за здраве и благоденствие. \r\n*** \r\nОбщинските съветници от ГЕРБ организират приемни за граждани.  \r\nСрещата с Веселин Маневски ще се проведе в 16.00 часа в офиса на ГЕРБ в район „Южен\" на ул. „Академик Петър Динеков“ №1А. \r\nОт 17.00 часа в офиса на ГЕРБ в район „Източен\" на ул. „Коста Паница“ №5 ще се проведе приемна Пенчо Малинов. \r\nОт 17.30 часа Петър Попов, Ясен Михайлов и Дамян Петров ще се срещнат с граждани в офиса на ГЕРБ в район „Западен\" на ул. „Царевец“ №9. \r\nОт 17.30 часа Гошо Къчков ще има среща в офиса на ГЕРБ в район „Северен\" на бул. „Марица“ №91. \r\n***  \r\nОт 10.00 часа Детския отдел на Градската библиотека организира образователна разходка до Къща – музей „Алеко Константинов” под надслов „140 години от Освобождението на България”. \r\n*** \r\nОт 14.00 часа в Археологически музей – Силистра ще се проведе кръгла маса на тема „Силистра и Добруджа – време и пространство“, посветена на 120 години от създаването на Регионален исторически музей – Силистра. \r\n*** \r\nОт 18.00 часа в Регионалната библиотека „Николай Вранчев“ алпинистът Атанас Скатов ще представи две книги и презентация на тема „Над 8000 метра“.   \r\n*** \r\nОт 10.00 до 12.30 часа в детския отдел на библиотека „Родина“ ще се проведат занимания под надслов „Чета и играя – знам и мога”. \r\n*** \r\nОт 15.00 часа в Регионалния пресклуб на БТА ще се състои пресконференция на Държавна опера - Стара Загора. \r\n*** \r\nОт 21.00 часа на сцена Лапидариум в Регионалния исторически музей ще се състои поредното представление от поредицата „Театър под звездите“.", "date": "2018.07.05", "title": "Предстоящи събития в страната за 5 юли (Агенция „Фокус“)"}
{"url": "http://www.focus-news.net/news/2018/07/05/2541885/vitseprezidentat-iliyana-yotova-shte-prisastva-na-tseremoniyata-po-sluchay-139-godini-ot-sazdavaneto-na-ministerstvo-na-vatreshnite-raboti.html", "text": "Днес от 10.00 часа, вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи. Това съобщиха от  прессекретариата на държавния глава . Церемонията ще се проведе пред Паметника на незнайния воин.  \r\nОт 20.00 часа в летен театър „Аполония“ в Созопол Илияна Йотова ще открие XIII Международен младежки фестивал на изкуствата „Музите“. Многожанровият фестивал, който се провежда под патронажа на вицепрезидента, продължава до 15 юли и събира участници от цял свят.", "date": "2018.07.05", "title": "Вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи"}
{"url": "http://www.focus-news.net/news/2018/07/05/2541884/nimh-dnes-shte-preobladava-slanchevo-no-i-neustoychivo-vreme-sled-obyad-v-iztochna-balgariya-i-rilo-rodopskata-oblast-shte-prevali.html", "text": "Днес ще преобладава слънчево, но и неустойчиво време. Отново ще се развива купеста и купесто-дъждовна облачност, на немалко места ще има валежи и гръмотевична дейност, по-значителни след обяд в Източна България и Рило-Родопската област. По-стабилно и почти без валеж ще се задържи времето в Северозападна България. Максималните температури ще са между 28° и 33°. Атмосферното налягане е близко до средното за месеца, но по-късно през деня ще се понижи. Такава е прогнозата за времето на  Националния институт по метеорология и хидрология  (НИМХ) при БАН, съобщи за  Агенция \"Фокус\"  дежурният синоптик Георги Цеков.  \r\nНад Черноморието ще бъде предимно слънчево, в следобедните часове и привечер с развитие на купесто-дъждовна облачност. Главно по северното крайбрежие ще има краткотрайни валежи и гръмотевици. Ще духа слаб източен вятър. Максималните температури на въздуха ще са 25-27°, температурата на морската вода е 24-25°. Вълнението на морето ще е около 2 бала. \r\nНад планините също ще се развива купесто-дъждовна облачност и ще има краткотрайни валежи с гръмотевици, по-значителни в Родопите. Ще духа умерен северозападен вятър. Максимална температура на 1200 метра около 24°, на 2000 метра около 16°.", "date": "2018.07.05", "title": "НИМХ: Днес ще преобладава слънчево, но и неустойчиво време, след обяд в Източна България и Рило-Родопската област ще превали"}
{"url": "http://www.focus-news.net/news/2018/07/05/2541866/the-independent-prezidentat-na-kataluniya-kuim-tora-shte-se-sreshtne-s-nikola-stardzhan-v-edinburg.html", "text": "Президентът на Каталуния Куим Тора ще посети Шотландия през следващата седмица, за да се срещне с първия министър на страната Никола Стърджън, както и с бивш каталунски министър, който е изправен пред депортация, пише британският вестник  The Independent . \r\nКлара Понсати е издирвана от испанските власти по обвинения за насилствени размирици и злоупотреба с публични финанси по време на ролята ѝ в референдума за независимост на Каталуния през изминалата година. \r\nПрезидентът Тора ще пристигне в Шотландия на 10 юли, след среща с испанския министър-председател Педро Санчес ден по-рано. \r\nВ Шотландия Тора ще се срещне с Понсати, преди да се присъедини към първия министър на Шотландия Никола Стърджън в официалната ѝ резиденция.  Йонислав Дочев", "date": "2018.07.05", "title": "The Independent: Президентът на Каталуния Куим Тора ще се срещне с Никола Стърджън в Единбург"}
{"url": "http://www.focus-news.net/news/2018/07/05/2541863/the-guardian-angela-merkel-zashtiti-migratsionnata-si-politika-sled-konfrontatsiyata-s-horst-zeehofer.html", "text": "Канцлерът на Германия Ангела Меркел направи опит да защити миграционната политика на правителството си в първата реч пред парламента от конфликта ѝ с вътрешния министър Хорст Зеехофер, пише британският вестник  The Guardian . \r\nТя говори за компромисното споразумение, което нейният Християндемократически съюз (ХДС) постигна с по-малкия си партньор, Християнсоциалният съюз (ХСС), за създаване на транзитни зони по южната граница на Германия, за да се ускори процесът на депортация на неприемливите бежанци търсещи убежище. Меркел настоя, че миграцията трябва да бъде по-добре регулирана. \r\n„Трябва да имаме повече регулация относно всеки тип миграция, за да може хората да остават с впечатлението, че законът и редът биват налагани“, заяви Меркел пред препълнения Бундестаг в реч, целяща да покаже че тя държи контрола, след интензивните спекулации, че 13-годишното ѝ канцлерство ще приключи. \r\nОтбелязвайки, че миграцията е „глобален проблем изискващ глобално решение“ и че държавите не трябва да се справят сами, Меркел заяви че бъдещето на Европейския съюз зависи от това да бъде намерено решение на този въпрос. \r\n„Как се справяме с мигрантския въпрос ще определи дали Европа ще продължи да съществува в бъдеще“, заяви тя, споменавайки опитите си да сключи споразумения с другите страни-членки на ЕС за връщането на бежанци, които са били регистрирани първоначално в тяхната страна. \r\nВ същото време тя подчерта нуждата от по-ефективна защита на външните граници на Европа, както и споразумяването за партньорство с африканските държави, за да се пребори нелегалната миграция и да се намалят стимулите за икономическа миграция. \r\nНо канцлерът попадна под обстрела на почти всички парти, в частност от партията „Алтернатива за Германия“, чийто лидер Алис Видел, настоя за незабавната ѝ оставка. \r\n„Под вашия режим, Германия се трансформира от това да бъде мотор и стабилен гарант до това да бъде двигател на хаос“, заяви Видел. Тя се обърна към борбата в консервативния алианс на Меркел и Зеехофер, определяйки я като „непочтен театър“ и Германия като „лудница, централното управление на която е канцлерството“, преди да призове Меркел да „сложи край на тази трагедия – моля напуснете най-накрая“. \r\nДокато Видел говореше, Меркел беше с наведена глава, концентрирайки се върху завършващите думи на речта си за националния бюджет. \r\nКристиан Линднер, лидерът на „Свободните демократи“, обвини Меркел за това че се е провалила да намери задоволително решение на правителствената бежанска политика от лятото на 2015 година насам, когато близо 1 милион бежанци пристигнаха в Германия. \r\nТой обвини Меркел и за това, че се е провалила да се консултира със своя коалиционен партньор, Социалдемократическата партия, която тепърва трябва да даде важния си глас за това дали трябва да се приемат зоните. \r\nСоциалдемократите побързаха да нападнат Зеехофер, който депозира оставката си като министър, обвинявайки го за това, че доведе правителството до ръба на разпада със своя така наречен „миграционен основен план“. \r\nАндреа Налес, лидерът на Социалдемократите, заяви: „Нямаме нужда от големи планове, имаме нужда от добри изпълнители“. \r\nСледващото препятствие за Меркел ще бъде да си осигури подкрепата на Социалдемократическата партия, която проведе извънредни срещи, за да обсъди дали е готова да одобри транзитните зони, но тепърва трябва да постигне единна позиция, след като повечето кадри на партията идват от лявото ѝ крило. \r\nВ интервю за германска телевизия, канцлерът Меркел даде малко повече детайли за това как ще работят транзитните центрове, настоявайки че не е правилно да ги разглеждаме като затвори и допълни, че хора ще бъдат настанявани в тях за не повече от 20 дена. \r\nЗапитана дали новата политика маркира втвърдяване на позицията ѝ относно миграцията и дали някогашната Меркел на „отворените врати“ не се е превърнала в „затварящия се“ канцлер, тя отговори: „Не, със сигурност не.“  Йонислав Дочев", "date": "2018.07.05", "title": "The Guardian: Ангела Меркел защити миграционната си политика след конфронтацията с Хорст Зеехофер"}
{"url": "http://www.focus-news.net/news/2018/07/05/2541865/the-daily-express-liderite-na-es-se-nadprevarvat-za-spasyavaneto-na-svobodnoto-dvizhenie-v-evropa-dokato-angela-merkel-razpalva-haos.html", "text": "Отчаяният опит на германския канцлер Ангела Меркел да спаси работата си, вкара Европейския съюз в безпорядък, докато най-влиятелните лидери на Блока се надпреварват за това как да отговорят на предизвикателството на миграционната политика, пише британският евроскептичен всекидневник  The Daily Express . \r\nМеркел беше подложена на натиск от баварските си съюзници в Християнсоциалния съюз (ХСС), чийто лидер Хорст Зеехофер заплаши да се откаже от поста си на вътрешен министър на Германия, ако страната не затегне граничния си контрол. \r\nНезависимо дали ултиматумът на Зеехофер е бил искрен или не, Меркел замина към Брюксел за юнската среща на върха на Европейския съвет с една цел – да запази работата си, като постигне обща европейска миграционна политика. \r\nСлед девет мъчителни часа, европейските лидери най-накрая сключиха споразумение за това как да процедират в справянето с миграционния проблем, подриващ стабилността на ЕС. \r\nСпоразумението им, което не беше достатъчно за да задоволи Зеехофер, се провали в това да представи споделена отговорност за пристигащите в Европа мигранти, вместо това позволявайки „доброволна солидарност“ в усилията на Континента да се справи с нелегалната имиграция, чрез така наречените „дебаркиращи платформи“, които да разубеждават хората от извършването на често фаталното преминаване на Средиземно море. \r\nОсвен лагерите, лидерите се споразумяха и за изграждането на центрове в европейските граници, но нямаше детайли за това кои държави могат да ги изградят или да приемат бежанци. Френският президент Еманюел Макрон заяви, че те ще бъдат в държави, където мигрантите първо са пристигнали. \r\nИталия – входящата точка за хиляди мигранти, предимно от Африка – заплаши да попречи на цялата среща на върха, ако не получи помощ от останалите страни-членки и оспори че центровете трябва да бъдат изградени само в държави, които дадат съгласието си за това. \r\nСлед връщането от Брюксел, Меркел и Зеехофер рестартираха своите вътрешни разговори, за да прекратят конфронтацията заплашваща да свали германското правителство. \r\nДвойката постигна компромис, който ще позволи изграждането на транзитни зони по южната граница на Германия, за да позволи по-бързата депортация на бежанци, които нямат право да търсят убежище в страната. \r\nМеркел заяви: „След трудна борба и тежки дни, това е добър компромис“. \r\nСпоред германския канцлер споразумението „ни позволява да запазим духа на партньорство в ЕС“. \r\nВъпреки това, ако споразумението бъде одобрено от коалиционните партньори на ХДС Социалдемократическата партия, Ангела Меркел може да въведе политика, която заплашва цялата зона за свободно движение на ЕС – Шенгенското пространство. \r\nКато резултат от германското споразумение, правителствата на Италия и Австрия заявиха, че ще върнат граничния си контрол, ако Берлин изпълни плановете си. \r\nВ изявление на австрийския канцлер Себастиан Курц се казва: „Ако това споразумение се превърне в позиция на германското правителство, ние ще се чувстваме задължени да предприемем действие и поради това федералното правителство е подготвено да предприеме специални мерки, за да защити нашите южни граници“. \r\nВицепремиерът на Италия Матео Салвини заплаши да затвори Бренерския проход – основният европейски търговски маршрут между севера и юга – който свърза индустрията на страната му с Германия. \r\nЛидерът на „Лигата“ заяви: „Готов съм от утре да възстановява контрола при Бренер, защото Италия може само да спечели от това“. \r\nЕвропейската комисия наблюдава ситуацията отблизо, но все още не предприема действие. \r\nОт там очакват Германия да финализира и представи плановете си, преди да оценят дали те са в линия с принципите на свободно движение на Европейския съюз.  Йонислав Дочев", "date": "2018.07.05", "title": "The Daily Express: Лидерите на ЕС се надпреварват за спасяването на свободното движение в Европа, докато Ангела Меркел разпалва хаос"}
{"url": "http://www.focus-news.net/news/2018/07/05/2541882/sputnik-ot-targovskoto-ministerstvo-na-kitay-zayaviha-che-amerikanskite-mita-shte-udaryat-globalnite-verigi-za-dostavki.html", "text": "От министерството на търговията на Китай обявиха в четвъртък, че митата на САЩ ще засегнат международните вериги за доставки, включително и чуждестранните предприемачи в Китай, предава  Sputnik . \r\nОт министерството допълниха, че не желаят да бъдат част от търговска война, инициирана от Вашингтон. \r\nМитническата агенция на Китай отправи предупреждение, в отделно изявление, че китайските мита върху американски стоки ще влязат в сила незабавно, след като го направят американските мита върху китайски стоки. \r\nВъв вторник от китайското външно министерство призоваха Вашингтон да спре да оказва натиск върху китайски компании и да вложи повече усилия в изграждането на взаимно доверие.  Йонислав Дочев", "date": "2018.07.05", "title": "Sputnik: От търговското министерство на Китай заявиха, че американските мита ще ударят глобалните вериги за доставки"}
{"url": "http://www.focus-news.net/news/2018/07/05/2541888/premierat-boyko-borisov-shte-bade-na-poseshtenie-v-bosna-i-hertsegovina.html", "text": "На 5 юли в Сараево министър-председателят Бойко Борисов ще разговаря с председателстващия Съвета на министрите на Босна и Херцеговина Денис Звиздич. Това съобщиха от  правителствена информационна служба . В рамките на посещението му, премиерът Борисов ще бъде награден с „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона. \r\nВ състава на официалната делегация ще бъде и министърът на транспорта, информационните технологии и съобщенията Ивайло Московски.", "date": "2018.07.05", "title": "Премиерът Бойко Борисов ще бъде на посещение в Босна и Херцеговина"}
{"url": "http://www.focus-news.net/news/2018/07/05/2541890/v-ndk-shte-se-provede-diskusiya-na-tema-es-prez-2018-avstriyskite-prioriteti-i-balgarskite-postizheniya.html", "text": "Дискусия на тема „ЕС през 2018: Австрийските приоритети и българските постижения“ ще се проведе на 5 юли 2018 г. от 15.00 часа в зала 6 на Националния дворец на културата. Това съобщиха от пресцентъра на  Представителството на ЕК в България . Тя се организира от ПанЕвропа България, традиционно за всяко следващо ротационно председателство на Съвета на ЕС, в партньорство с Посолството на Австрия в България, Представителството на Европейската комисия, Фондация „Конрад Аденауер“ и Дипломатическия институт към Министерство на външните.  \r\nПостигнатите резултати по време на Българското председателство на Съвета на ЕС ще бъдат представени от министъра за Българското председателство г-жа Лиляна Павлова. Приоритетите на Австрия, която от 1 юли 2018 г. поема председателския пост ще бъдат представени от посланика на Австрия в България Н. Пр. Роланд Хаузер.  \r\nСъбитието ще бъде открито от президента на ПанЕвропа България г-жа Гергана Паси и от ръководителя на Бюрото на Фондация „Конрад Аденауер“ в България г-н Торстен Гайслер.", "date": "2018.07.05", "title": "В НДК ще се проведе дискусия на тема „ЕС през 2018: Австрийските приоритети и българските постижения”"}
{"url": "http://www.focus-news.net/news/2018/07/05/2541889/ruse-pozhar-v-mebelna-firma-e-goryal-snoshti.html", "text": "Пожар в мебелна фирма е горял снощи. Това съобщиха за  Агенция „Фокус“ от пресцентъра на МВР . Сигналът за инцидента е подаден в 20.30 часа. Очаквайте подробности!", "date": "2018.07.05", "title": "Русе: Пожар в мебелна фирма е горял снощи"}
{"url": "http://www.focus-news.net/news/2018/07/05/2541891/zam-ministar-denitsa-nikolova-shte-poseti-vidin.html", "text": "Заместник-министърът на регионалното развитие и благоустройството Деница Николова ще участва в работна среща във Видин. Това съобщиха от пресцентъра на  Министерство на регионалното развитие и благоустройството . Тя се организира от областния управител на Видин Албена Георгиева и ще се състои в Конферентния център на Областната администрация.  \r\nНа срещата ще бъдат обсъдени новото статистическо райониране на страната, предстоящата реформа в регионалната политика, бъдещата кохезионна политика на ЕС в програмния период след 2020 г. Сред темите за дискусия ще бъдат и възможностите за подкрепа и финансиране на обекти в Област Видин, председателството на стратегията на ЕС за Дунавския регион и др.  \r\nВ работната среща се предвижда да участват също кметове на общини в Област Видин, председатели на Общински съвети, началници на регионални дирекции, неправителствени организации, представители на бизнеса и др.", "date": "2018.07.05", "title": "Зам.-министър Деница Николова ще посети Видин"}
{"url": "http://www.focus-news.net/news/2018/07/05/2541892/komisiyata-po-otbrana-v-narodnoto-sabranie-shte-razgleda-aktualiziraniya-proekt-za-pridobivane-na-mnogofunktsionalen-boen-korab-za-vms.html", "text": "Комисията по отбрана в Народното събрание ще разгледа актуализирания проект за придобиване на многофункционален боен кораб за ВМС. Това съобщиха от  Kомисията по отбрана . \r\nПроектът ще бъде разгледан на утрешното заседание на комисията – точно 3 дни след внасянето му от Министерски съвет в Народното събрание (5 юли, 14.30 ч., сградата на Народно събрание, зала 232, бул. “Кн. Дондуков” 1). \r\nНа предходни заседания Комисията с мнозинство подкрепи другите два проекта – за придобиване на боен самолет за ВВС и бронирана машина за Сухопътните войски. След това те бяха гласувани и в пленарна зала, като бяха подкрепени от ГЕРБ, БСП, “Обединени патриоти” и ДПС.", "date": "2018.07.05", "title": "Комисията по отбрана в Народното събрание ще разгледа актуализирания проект за придобиване на многофункционален боен кораб за ВМС"}
{"url": "http://www.focus-news.net/news/2018/07/05/2541895/kevr-shte-obsadi-plana-za-razvitie-na-bulgartransgaz-do-2027-godina.html", "text": "Комисията за енергийно и водно регулиране ще обсъди доклада за одобряване на Десетгодишния план за развитие на мрежите на „Булгартрансгаз“ ЕАД за периода 2018-2027 година. Това сочи  справка на сайта на регулатора . Според Закона за енергетиката КЕВР трябва да одобри десетгодишния план за развитие на преносната мрежа, да наблюдава и контролира изпълнението му. Докладът отчита, че потреблението на природен газ в България през 2017 г. бележи увеличение от 1.77% спрямо 2016 година. Енергийната зависимост на страната ни през 2017 година е много висока- 98.3%. По прогнозни данни зависимостта от внос ще се запази и през тази година. Приходите на дружеството за 2017 година са 370 438 хил. лева, увеличението спрямо 2016 година е 7.67%. Дружеството отчита стабилно финансово състояние. В доклада се предвижда до 2027 година да бъдат изградени и въведени в експлоатация нови междусистемни газови връзки с Турция, Гърция и Сърбия. Планува се разширение на газохранилището „Чирен“, както и модернизация и рехабилитация на газопреносната мрежа на „Булгартрансгаз“. Ключови са проектите за изграждане на регионалния газов хъб „Балкан“, както и разширението на газопреносната инфраструктура в участъка от българо-турската до българо-сръбската граница.  \r\nДокладът ще бъде разгледан на обществено обсъждане, на което се поканени всички заинтересовани лица- държавни органи, браншови организации, енергийни предприятия, клиенти и организации на потребители. То ще се проведе от 10.15 часа в сградата на КЕВР.", "date": "2018.07.05", "title": "КЕВР ще обсъди плана за развитие на „Булгартрансгаз“ до 2027 година"}
{"url": "http://www.focus-news.net/news/2018/07/05/2541894/kmetat-na-sofiya-yordanka-fandakova-shte-proveri-remontnite-deynosti-na-aleite-v-yuzhniya-park.html", "text": "Кметът на София Йорданка Фандъкова ще провери ремонтните дейности на алеите в Южния парк, входа откъм ул. „Гоце Делчев“. Това съобщиха от пресцентъра на  Столична община . Проверката ще се проведе от 13.30 часа.", "date": "2018.07.05", "title": "Кметът на София Йорданка Фандъкова ще провери ремонтните дейности на алеите в Южния парк"}
{"url": "http://www.focus-news.net/news/2018/07/05/2541897/burgas-obshtinskiyat-savetnik-ot-gerb-petya-ganeva-organizira-priemen-den.html", "text": "Общинският съветник от ГЕРБ-Бургас Петя Гънева ще има приемен ден с граждани от 17.00 до 18.00 ч. в централата на партията в Бургас (ул. „Конт Андрованти” 5). Това съобщиха от пресцентъра на  ПП ГЕРБ . \r\nГънева е член на две постоянни комисии - по бюджет и финанси и по туризъм. \r\nЗа традиционната приемна на общинските съветници от ГЕРБ-Бургас записвания се правят на място в офиса на партията или на телефон 056 81 90 40.", "date": "2018.07.05", "title": "Бургас: Общинският съветник от ГЕРБ Петя Гънева организира приемен ден"}
{"url": "http://www.focus-news.net/news/2018/07/05/2541898/sofiya-vavezhda-se-organizatsiya-na-dvizhenieto-vav-vrazka-s-poseshtenie-na-predsedatelya-na-darzhavniya-savet-na-kitayskata-narodna-republika.html", "text": "Въвежда се организация на движението във връзка с посещение на председателя на Държавния съвет на Китайската народна република в София. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на делегацията, както следва: \r\n От 08.00 часа на 5 юли 2018 г. до приключване на мероприятието на 8 юни 2018 г.: \r\n- на паркинга на „София Хотел Балкан”; \r\n- на паркинга на пл. „Кн. Александър І”, от страната на БНБ, без да се засягат местата в режим на платено паркиране „служебен абонамент” – 50 (петдесет) паркоместа; \r\n- на ул. „Съборна” между пл. „Св. Неделя” и ул. „Леге”. \r\nОт 07.00 часа до приключване на мероприятието на 6 юли 2018 г.: \r\n- на северозападната дъга на пл. „Св. Александър Невски” между ул. „Дунав” и ул. „Оборище”; \r\n- на ул. „Оборище” между пл. „Св. Александър Невски” и ул. „Г. С. Раковски”. \r\nОт 20.00 часа на 6 юли 2018 г. до приключване на мероприятието на 7 юли 2018 г. се забраняват престоят и паркирането на пътни превозни средства, с изключение на автомобилите превозващи участниците в мероприятието, както следва:  \r\n - на ул. „Доспат” между бул. „Витоша” и ул. „Баба Неделя”; \r\n - на ул. „Баба Неделя”; \r\n - на ул. „Д-р Христо Стамболски”. \r\nОт 07.00 часа на 8 юли 2018 г. до приключване на мероприятието на бул. „Джеймс Баучър” между ул. „Милин камък” и ул. „Св. Теодосий Търновски”. \r\nОт 08.00 часа на 6 юли 2018 г. до приключване на мероприятието на 7 юли 2018 г.: \r\n- на паркинга пред хотел „Хилтън”; \r\n- по ул. „Астана” между бул. „България” и Национален музей „Земята и хората“. \r\nОт 08.00 часа на 6 юли 2018 г. до приключване на мероприятието на 7 юли 2018 г.: \r\n- бул. „Джеймс Баучер” между ул. „Петър Станчев” и ул. „Златен рог”. \r\nОт 08.00 часа на 6 юли 2018 г. до приключване на 7 юли 2018 г. се забранява влизането на пътни превозни средства по ул. „Астана” между бул. „България” и Национален музей „Земята и хората“. \r\nМоже да се забрани влизането на пътни превозни средства, само при необходимост и по преценка на отдел „Пътна полиция” при СДВР, както следва:  \r\n- От 09.00 часа до приключване на мероприятието на 6 юли 2018 г. по ул. „Оборище” между ул. „Г. С. Раковски” и бул. „Васил Левски”. \r\n- От 07.00 часа до приключване на мероприятието на 7 юли 2018 г.: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”.", "date": "2018.07.05", "title": "София: Въвежда се организация на движението във връзка с посещение на председателя на Държавния съвет на Китайската народна република"}
{"url": "http://www.focus-news.net/news/2018/07/05/2541887/voa-sasht-predlagat-na-germanskite-avtomobilni-proizvoditeli-reshenie-na-targovskiya-spor.html", "text": "Посланикът на САЩ в Германия Ричард Гренел е заявил пред германските автомобилни производители в сряда, че САЩ ще отстъпят от заплахите си за налагане на мита върху вноса на европейски автомобили, в замяна на премахването на митата на Европейския съюз върху американските автомобили, предава  Voice of America . \r\nСпоред германския вестник „Handelsblatt“ Гренел е говорил с изпълнителните директори на „БМВ“, „Даймлер“ и „Фолксваген“ и е отправил предложението си по време на среща в американското посолство в Берлин в сряда. \r\nОт „Даймлер“ и „Фолксваген“ отказаха коментар, а „БМВ“ не бяха на разположение веднага, за да коментират. \r\nПредполагаемото предложение идва, след като Европейският съюз предупреди президента на САЩ Доналд Тръмп миналия петък, че потенциалните косвени разходи за налагането на мита върху автомобилите може да достигнат до 294 милиарда долара. \r\nОт Световната търговска организация (СТО) заявиха в сряда, че търговските бариери, налагани от световните икономически сили, може да застрашат глобалното икономическо възстановяване. \r\n„Тази продължаваща ескалация представлява сериозна заплаха за растежа и възстановяването във всички държави и ние започваме да виждаме това отразено в някои дългосрочни показатели“, заяви генералният директор на СТО Роберто Азевендо.  Йонислав Дочев", "date": "2018.07.05", "title": "VOA: САЩ предлагат на германските автомобилни производители решение на търговския спор"}
{"url": "http://www.focus-news.net/news/2018/07/05/2541902/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 5 юли. Това съобщиха от пресцентъра на  дружеството . \r\nВъв връзка с подмяна на спирателни кранове на ул. 5, кв. „Враждебна“ , се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. 30, ул. 32, ул. 5, ул. 8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 8. \r\nВъв връзка с подмяна на сградно водопроводно отклонение на ул. „Московска“, Център , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Московска“ от ул. „11ти август“ до ул. „Париж“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Московска“ №33. \r\nВъв връзка с прекъсване на сградно водопроводно отклонение на ул. „Момчил войвода“, жк. „Яворов“, се налага спиране на водоподаването от 12:30 до 17:30 часа на клиентите на „Софийска вода”, живеещи в района на: ул. „Момчил войвода“ от ул. „Цар Иван Асен II“ до ул. „Хан Омуртаг“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивац войвода“ №17. \r\nВъв връзка с изпълнение на инвестиционен проект за реконструкция на уличен водопровод на ул. „Първа българска армия“ жк. „Военна рампа“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. “Първа българска армия“ от бул. „Илиянци“ до ул. „Константин Преславски“; ул. „Професор Иван Георгов“, ул. „Константин Преславски“, ул. „Павел Бобеков“, ул. „Шлосер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ ъгъла с ул. „Павел Бобеков“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Асен Игнатов“, с. Бусманци , се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Асен Игнатов“ от ул. „Вучко Игнатов-Даскала“ до ул. „Родината“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Хан Кардам“, кв. „Васил Левски“ , се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Хан Кардам“ от ул. „Рилска обител“ до ул. „Селимица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ №19. \r\nВъв връзка с монтаж на пожарен хидрант на ул. „Стефан Караджа“, с. Горни Богров , се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Стефан Караджа“, ул. „Морава“, ул. „Здравец“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Караджа“ срещу 115 ОУ. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/05/2541899/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа. Това съобщиха от пресцентъра на  ГС на БСП - София . \r\nЖелаещите може предварително да се запишат на телефон 02/987 20 86.", "date": "2018.07.05", "title": "БСП - София организира безплатна юридическа приемна за граждани"}
{"url": "http://www.focus-news.net/news/2018/07/05/2541903/ria-novosti-v-yuzhen-kitay-se-e-razbil-samolet-amfibiya-edin-ot-pilotite-e-zaginal.html", "text": "Един човек е загинал, а още един е безследно изчезнал в резултат на катастрофа на малък самолет-амфибия в провинция Хайнай в южната част на Китай, предава  РИА Новости , като се позовава на китайска държавната агенция „Xinhua“. \r\nИнцидентът се е случил в сряда, в град Ванин по време на тренировъчен полет. На борда на самолета, който е принадлежал на туристическа компания, са били двама пилота. \r\nСпасителите са извадили тялото на единия пилот, а търсенето на другия продължава. Причините за аварията се изясняват.  Йонислав Дочев", "date": "2018.07.05", "title": "РИА Новости: В Южен Китай се е разбил самолет-амфибия, един от пилотите е загинал"}
{"url": "http://www.focus-news.net/news/2018/07/05/2541900/blagoevgrad-obshtinata-organizira-kampaniya-za-sabirane-i-izvozvane-na-opasni-i-bitovi-otpadatsi.html", "text": "Община Благоевград организира поредна кампания за събиране на опасни отпадъци от домакинствата. Това съобщиха от пресцентъра на  Общината . Тя ще се проведе в рамките на два дни – 5 и 6 юли. За целта се организира мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита ще бъде разположен на паркинга на ул. „Скаптопара“ №1 от 10.00 до 12.30 часа на 5 юли. От 13.30 до 16.00 часа, на същата дата ще се приемат отпадъци в кв. „Грамада“, паркинга пред магазин „Аско Деница“. На 6 юли от 10.00 часа до 12.30 часа- паркинга на ул. „Свобода“ и „Симеон Радев“. В 13.00 часа до 16.00 часа мобилния пункт ще се намира в жк. „Струмско“, уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2018.07.05", "title": "Благоевград: Общината организира кампания за събиране и извозване на опасни и битови отпадъци"}
{"url": "http://www.focus-news.net/news/2018/07/05/2541906/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\nОт 13.00 до 16.30 часа на 5 юли 2018 г. пред бл. 3, ж.к. „Дружба”.  \r\nОт 16.30 до 23.30 часа на 5 юли 2018 г. и от 13.30 до 21.30 часа на 6 юли 2018 г.:  \r\n- на ул. „Тирана” между бл. 47 и бл. 48;  \r\n- на ул. „Ген. Стоян Стоянов” между бл. 47 и бл. 48.  \r\nОт 08.00 до 23.30 часа на 5 юли 2018 г. пред бл. 185, ж.к. „Дружба”.  \r\nОт 06.00 до 15.00 часа на 12 юли 2018 г. на ул. „Ген. Гурко” между бул. „Евлоги и Христо Георгиеви” и бул. „Васил Левски”, от страната на Княжеска градина.  \r\nОт 17.00 до 21.00 часа на 12 юли 2018 г. при вход Г на Националния стадион „Васил Левски”.  \r\nЗабранява се влизането на превозни средства за максимум от 3 минути за заснемане на кадър от филм:  \r\nОт 17.00 до 23.30 часа на 5 юли 2018 г. и от 13.30 до 21.30 часа на 6 юли 2018 г. на ул. „Тирана” между бл. 47 и бл. 48 и на ул. „Ген. Стоян Стоянов” между бл. 47 и бл. 48.  \r\nОт 09.00 до 15.30 часа на 7 юли 2018 г. на ул. „Михаил Танев” между бул. „Цариградско шосе” и централния вход на Касов център на БНБ.", "date": "2018.07.05", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/07/05/2541893/radio-svobodna-evropa-evropeyskiyat-sayuz-blokira-100-miliona-evro-pomoshti-za-moldova-zaradi-kasiraneto-ma-rezultatite-ot-kmetskite-izbori-v-kishinev.html", "text": "Европейският съюз замрази помощен пакет от 100 милиона евро за Молдова, заради скорошното касиране на кметските избори в Кишинев, за което ЕС и САЩ заявиха, че е подринало демокрацията в страната, предава  Радио „Свободна Европа“ . \r\nВ изявление на 4 юли от ЕС уточниха, че касирането на кметските избори от Върховния съд на Молдова на 25 юни нарушава ключовите предпоставки за получаването на финансовата помощ – уважаването на демокрацията и върховенството на закона. \r\nОт Евросъюза допълниха, че „замразяват“ по-нататъшната помощ за Молдова в светлината на „скорошните политически събития“. \r\nОт държавния департамент на САЩ нарекоха решенията на съда „необичайни и неоправдани“ и допълниха, че те „осуетяват електоралната воля на молдовските граждани и нарушават уважението към върховенството на закона и демократичните принципи в Молдова“.  Йонислав Дочев", "date": "2018.07.05", "title": "Радио „Свободна Европа“: Европейският съюз блокира 100 милиона евро помощи за Молдова заради касирането ма резултатите от кметските избори в Кишинев"}
{"url": "http://www.focus-news.net/news/2018/07/05/2541907/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на  ПП ГЕРБ . Днес общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен\" на ул. „Царевец\" №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен\" на ул. „Царевец\" №9;  \r\nДамян Петров - от 17.30 до 19.00 часа в офиса на ГЕРБ в район „Западен\" на ул. „Царевец\" №9;  \r\nГошо Къчков - от 17.30 до 19.00 часа в офиса на ГЕРБ в район „Северен\" на бул. „Марица\" №91;  \r\nПенчо Малинов - от 17.00 до 18.30 часа в офиса на ГЕРБ в район „Източен\" на ул. „Коста Паница\" №5;  \r\nВеселин Маневски - от 16.00 до 18.00 часа в офиса на ГЕРБ в район „Южен\" на ул. „Академик Петър Динеков\" №1А.", "date": "2018.07.05", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/07/05/2541904/api-na-5-yuli-se-otvaryat-tsenovite-oferti-za-proektirane-i-stroitelstvo-na-tunel-zheleznitsa-na-avtomagistrala-struma.html", "text": "На 5 юли се отварят ценовите оферти в откритата процедура за „Проектиране и строителство на автомагистрала „Струма“ лот 3.1 Тунел „Железница“. Това съобщиха от пресцентъра на  Агенция „Пътна инфраструктура“ . На 5 юли офертите ще бъдат отворени в 10.00 часа в зала 702 в АПИ. Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОбществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена в три позиции, за да може на обекта да се работи едновременно и проектът да завърши в срока на ОПТТИ 2014-2020 г. \r\nОбособените позиции са следните: Обособена позиция №1:  Подучастък №1 от км 366+000 до км 366+720, включително обслужващ тунелен път при северния портал на тунел „Железница“. Индикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни.  Обособена позиция №2:  Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери. Индикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни. Обособена позиция №3:  Подучастък №3 от км 369+000 до км 370+400. Индикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.", "date": "2018.07.05", "title": "АПИ: На 5 юли се отварят ценовите оферти за проектиране и строителство на тунел „Железница“ на автомагистрала „Струма“"}
{"url": "http://www.focus-news.net/news/2018/07/05/2541908/dobrich-v-hudozhestvena-galeriya-hristo-gradechliev-v-kavarna-shte-bade-predstavena-izlozhba-na-anna-varganova.html", "text": "В Художествена галерия „Христо Градечлиев“ в Каварна ще бъде представена изложба с живопис на руската художничка Анна Варганова. Това съобщиха от пресцентъра на  Общината . Официалното откриване ще се състои на 5 юли от 17.30 часа.  \r\nАнна Варганова е родена и живее в Москва. При едно свое посещение в нашия регион тя се влюбва в природата и решава, че това е нейното място за творчество и вдъхновение. Импресионистичните ѝ картини се характеризират с ударение върху точното изобразяване на светлината в различни състояния. Засягат се ежедневни теми и се използват нестандартни гледни точки.", "date": "2018.07.05", "title": "Добрич: В Художествена галерия „Христо Градечлиев“ в Каварна ще бъде представена изложба на Анна Варганова"}
{"url": "http://www.focus-news.net/news/2018/07/05/2541901/ministerstvoto-na-vatreshnite-raboti-chestva-139-godini-ot-sazdavaneto-si.html", "text": "По традиция, всяка година на 5 юли, служителите на Министерството на вътрешните работи отбелязват своя празник. Тържествената церемония ще започне в 10.00 часа с поднасяне на венци пред паметника на Незнайния войн и демонстрация на най-новата техника, с която министерството разполага. В 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“. Това съобщиха от пресцентъра на  МВР . \r\nЧестването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани. Празникът ще започне в 17.00 часа. Главната сцена ще бъде на площадката пред паметниците на Васил Левски и Христо Ботев. Спецчасти и каратисти от Академията на МВР ще  демонстрират своите умения, в празника ще се включат и служителите, които се грижат за нашата сигурност с помощта на полицейски кучета и коне. Децата ще могат да влязат в полицейски и пожарни коли и мотори, да станат свидетели на гасенето на „пожар“, а за доброто настроение на присъстващите ще гостуват известни изпълнители.  \r\nНа паркинга пред  Националния стадион „Васил Левски“, сектор Г, ще бъде представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.", "date": "2018.07.05", "title": "Министерството на вътрешните работи чества 139 години от създаването си"}
{"url": "http://www.focus-news.net/news/2018/07/05/2541909/pregled-na-osnovnite-temi-v-dobrudzhanskiya-pechat.html", "text": "„Директорът на МБАЛ – Добрич иска да се промени отношението към пациентите“, съобщава на първа страница вестник „Нова добруджанска трибуна“. До момента има подадени от специализантки две молби за финансово подпомагане от Общински фонд „Здраве“. Това е съобщил директорът на болничното заведение д-р Светозар Байчев. Тази седмица се е провело четвъртото заседание на общинския фонд, на което са били изслушани ръководството на болницата и началниците на отделения. Д-р Байчев е съобщил също, че към момента са осъществени контакти с ресорните зам.-кметове на общините Добрич и Добричка, към които до края на август ще бъдат адресирани исканията на болницата. От региона – „В Балчик ремонтират улици, площадки и изграждат нов парк“. Общината ще кандидатства с три инфраструктурни проекта пред Програмата за развитие на селските райони. Едно от проектните предложения е за изграждане на парк „Балик“. Предвидено е да бъде с площ 10 дка, където ще бъдат оформени няколко зони – за отдих, за детски игри и забавления, розариум, цветна градина. „Безценни документи представя в изложба читалище „Йордан Йовков“, съобщава изданието. Експозицията е дело на Научния архив към БАН и представлява избрана част от голямото художествено-документално наследство на Академията. Под заглавие „Българският принос към културно-историческото многообразие на обединена Европа“ са представени 22 платна, като акцентът съвсем естествено е поставен върху 9 май 1950 г. - известната декларация на Робер Шуман, която поставя началото на европейското обединение, а през 1985 г. официално датата е обявена за Ден на Европа. „Отпускат спешно 4,5 млн. лв. за превенция на африканската чума по свинете“, съобщава на първа страница другият регионален вестник „Добруджанска трибуна“. Мерките се вземат заради усложнената епизоотична обстановка в цяла Европа. Целта е превенция, защото последиците от заболяването са изключително тежки за свиневъдния отрасъл. Африканската чума се проявява с висока смъртност както при домашните, така и при дивите свине. „Пет отделения в болницата в Добрич са под минимума за лекари“, съобщава всекидневникът. 21 са лекарите в пенсионна възраст, които работят в болницата към момента, а над 40 наброяват медицинските сестри и акушерките. Между 30 и 35 лекари са необходимо в случай, че кадрите в пенсионната възраст престанат да работят. Отделенията с минимум под щатното разписание откъм лекари са кардиология, неонатология, реанимация, патоанатомия и спешната помощ. Делегация от белгийския град Анс е посетила град Добрич, съобщава изданието. Кметът Йордан Йорданов се е срещнал с делегацията по тяхна инициатива. В срещата е участвал и почетният консул на България за Валония Люк Суне, посланикът на нашата страна в Белгия Нейно превъзходителство Мая Добрева и кметът на белгийския град Грегори Филипин.", "date": "2018.07.05", "title": "Преглед на основните теми в добруджанския печат"}
{"url": "http://www.focus-news.net/news/2018/07/05/2541886/parlamentat-shte-razgleda-predlozhenieto-na-bsp-za-predsrochnoto-otstranyavane-na-ivan-ivanov-kato-predsedatel-na-kevr.html", "text": "Парламентът ще разгледа проекторешението за предсрочното отстраняване на Иван Иванов като председател на Комисията за енергийно и водно регулиране (КЕВР). Това предвижда програмата за работа на  Народното събрание . Предложението е внесено от ПГ на „БСП за България“ на 29 юни 2018 г. На вниманието на депутатите се поставя и първото четене на промените в Закона за дружествата със специална инвестиционна цел, внесени от ПГ на ГЕРБ. Предлаганите промени засягат няколко от изискванията към дейността на дружествата със специална инвестиционна цел. На първо място се дава възможност на тези дружества да инвестират в държавите членки на ЕС или в друга държава, която принадлежи към Европейското икономическо пространство. Промените дават възможност на дружествата да използват банкови продукти и сметки в банки, различни от банката депозитар.", "date": "2018.07.05", "title": "Парламентът ще разгледа предложението на БСП за предсрочното отстраняване на Иван Иванов като председател на КЕВР"}
{"url": "http://www.focus-news.net/news/2018/07/05/2541911/veliko-tarnovo-kameren-orkestar-tarnovgrad-podgotvya-parvi-kontsert-v-lapidariuma-v-starata-stolitsa.html", "text": "Най-новата музикална формация в старата столица – камерен оркестър „Търновград“ подготвя първия си концерт. Той ще се случи на 5 юли, от 20.30 часа в Лапидариума на Археологическия музей, съобщиха от  Музикално – драматичен театър „Константин Кисимов“ . Диригент на оркестъра е директора на театъра Васил Вълчев.  Концертът носи е под мотото „Серенада в нощта” и в него са включени музикални произведения от предкласиката, класиката, романтизма, както и популярни композиции на съвременни автори. Ценителите на хубавата музика ще могат да се насладят на избрани творби на Марчело, Респиги, Маскани, Моцарт, Брамс, Шуберт, Дворжак, Мориконе, Мангани и др. Прочутата ария на Калаф от операта „Турандот” на Пучини и обичаният „Дует на цветята” от операта „Лакме” на Лео Делиб ще звучат в оркестрация за струнен оркестър. На откритата сцена като солисти ще излязат Момчил Пенов – обой, и Павел Стойчев – кларинет. \r\nДиригент на музикалния спектакъл ще бъде Васил Вълчев. Концертмайстор е Даниела Данис Туран-Христова, а автор на текста и сценария – Стефан Методиев. За водещ е поканена актрисата Стефка Златкова. Концертът се организира от великотърновския театър с любезното съдействие на Общината и Регионалния исторически музей. \r\n„Търновград” е струнна камерна формация, а в нея се изявяват 10 музиканти, които са част от оркестъра на МДТ „Константин Кисимов”. В състава има цигулки, виоли, виолончела и контрабас. \r\nБилети за арт събитието се продават на касата на Музикално-драматичен театър „Константин Кисимов”.", "date": "2018.07.05", "title": "Велико Търново: Камерен оркестър „Търновград” подготвя  първи концерт в Лапидариума в старата столица"}
{"url": "http://www.focus-news.net/news/2018/07/05/2541913/dobrich-do-31-yuli-prodalzhavat-chastichnite-remontni-deynosti-na-asfaltovata-nastilka-po-chast-ot-patya-dobrich-varna.html", "text": "До 31 юли продължават частичните ремонтни дейности на асфалтовата настилка по част от пътя Добрич-Варна, предаде кореспондентът на  Радио „Фокус” – Варна . Няма въведени временни ограничения на движението на автомобили в областта. Движението по път II-71 Силистра – Добрич се осъществява с повишено внимание поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е 30 септември. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) -  Добрич, въведена във  връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е облачно, тихо е, температурата на въздуха е около 20 градуса към 8,00 часа.  \r\nЖулиета НИКОЛОВА", "date": "2018.07.05", "title": "Добрич: До 31 юли продължават частичните ремонтни дейности на асфалтовата настилка по част от пътя Добрич-Варна"}
{"url": "http://www.focus-news.net/news/2018/07/05/2541910/denyat-5-yuli-v-balgarskata-istoriya.html", "text": "На тази дата през 1879 г. е назначено първото българско правителство. Кабинетът е съставен от членове на Консервативната партия. Начело на правителството застава Тодор Бурмов. \r\nНа 5 юли 1897 г. умира Евлогий Георгиев - български интелектуалец, индустриалец, банкер, дарител, почетен член на Българското книжовно дружество (днес БАН). \r\n2009 г. \r\nВ Република България са проведени парламентарни избори, в резултат на които се сформирано 41-вото Народно събрание. \r\n2007 г. \r\nПрезидентът на Република България връчва Орден Стара планина - първа степен на Коичиро Фукуи „за изключително големия му принос за развитието и укрепването на двустранните отношения, както и по повод окончателното му отпътуване от страната.“ \r\n2001 г. \r\nОткрива се XXXIX Народно събрание. За негов председател е избран проф. Огнян Герджиков. Парламентарната група на НДСВ е оглавена от юриста доц. Пламен Панайотов. Другите парламентарни групи се ръководят съответно: на ОДС - от Надежда Михайлова, на \"Коалиция за България\"- от Георги Първанов, на ДПС - от Ахмед Доган. Заместник-председатели на НС стават Камелия Касабова - от НДСВ, Асен Агов - от ОДС, акад. Благовест Сендов - от Коалиция за България и Юнал Лютви - от ДПС. \r\n1992 г. \r\n5 юли е празник на служителите на Министерство на вътрешните работи (МВР). Обявен е с решение 79 на Министерски съвет от 28 февруари 1992 г. На 5 юли 1879 година княз Александър Батенберг подписва Указ №1 за създаване на Министерство на вътрешните работи и назначава Тодор Брумов за министър на вътрешните работи, министър на просвещението и за първи председател на Министерски съвет. \r\n1958 г. \r\nИздадено е Постановление на ЦК на БКП \"за състоянието и по-нататъшното развитие на българската кинематография\". То е породено от тревогата на управляващите от наличието на \"известен стремеж към обективистично, безидейно, абстрактно-хуманистично разкриване на темата\" във филми като \"На малкия остров\" (режисьор Рангел Вълчанов, сценарист Валери Петров), \"Животът си тече тихо\" и други, в които \"ясната комунистическа идейност и партийност се заглушават и принизяват\". В постановлението се дават указания за придържане към \"проверения от живота метод на социалистическия реализъм\" и към съветските образци. \r\n1943 г. \r\nБългарската 7-ма пехотна дивизия завзема Халкидическия полуостров и части от Кукушко. В отговор на това на 22 юли в Атина избухват протести против разширяването на българските зони. \r\n1879 г. \r\nНазначено е първото българско правителство. Кабинетът е съставен от членове на Консервативната партия. Начело на правителството застава Тодор Бурмов. То има временен служебен характер и провежда първото си заседание на 7 юли. \r\nКонсерваторите имат подкрепата на княз Ал. Батенберг. Кабинетът управлява страната в продължение на пет месеца и успява да изгради основните структури на държавната машина. Отделите за държавно управление прерастват в министерства, приети са Привременни правила за общинско, градско и селско управление, организирана е митническата система на по-южната граница, взети са мерки за ликвидиране на разбойничеството. Във външната политика основна цел е установяването на междудържавни дипломатически отношения. Назначени са дипломатически агенти в Сърбия, Румъния и Османската империя. За подобряване на отношенията с Високата порта са образувани смесени комисии, които да защитават интересите на турското население в Княжеството. Правителството прави опит да откупи железопътната линия Русе–Варна от английския й собственик. Сделката се осуетява поради прекомерните финансови претенции на компанията. Въпреки натиска на Русия е отхвърлено предложението на руските банкери Гинсбург и Поляков за построяване на обширна ЖП линия – правителството се ориентира към запазване на национална независимост в транспортната политика. Падането на кабинета се дължи на тясната социална база на консерваторите и някои непопулярни финансови мерки - повишаване на митото на солта, спадане на курса на сребърната рубла и други. \r\n1877 г. \r\nВ хода на Руско-турската война (1877- 1878 г.) руски части влизат в Бяла, Русенско. \r\n1874 г. \r\nЦариград излиза първият брой на в. \"Напредък\", редактиран от Иван Найденов. Сътрудници на вестника са Петко Р. Славейков, Стефан Бобчев, Светослав Сапунов, Иван Вазов, Никола Начов, Христо Стамболски и др. \r\nИван Найденов е възрожденски учител и публицист, редовен член на Българското книжовно дружество (дн. БАН). Роден е на 13 март 1834 г. в Казанлък. Завършва Куручешменското гръцко училище в Цариград. Работи като учител в родния си град, а след това в българското училище в Цариград. Заради участието си в борбата за независима българска църква е заточен в Мала Азия. През 1878 г. е капукехая на Българската екзархия в Цариград. След Освобождението става околийски и окръжен управител на Карлово, а от 1880 г. до 1886 г. на Пазарджик. От 1888 г. до 1892 г. е назначен от Екзархията за инспектор на българските училища в Одринско. Редактира в. \"Право\" (1869–1873 г.) и в. \"Напредък\" (1874–1877 г.). Издава \"Францушко-български разговорник\", \"Кратка числителница\", оставя в ръкопис някои преводи от гръцки и френски език. На тази дата са родени: \r\n1952 г. \r\nРоден е Румен Овчаров – български политик. Завършва висше образование в Московския институт по енергетика, специалност “Атомни електроцентрали и установки”, и “Макроикономика” в УНСС. В периода 1979 - 1984 г. - работи в АЕЦ \"Козлодуй\" на различни длъжности до главен дежурен на атомен енергиен блок. От \r\n1984 г. до 1986 г. е завеждащ отдел \"Наука, технически прогрес и висше образование в Благоевградския Районен комитет на Българската комунистическа партия и партиен секретар в \"Енергопроект\". Заместник-главен директор е на Енергопроект през 1986-1990 г. От 1990 г. до 1995 г. работи в Комитета за използване на атомната енергия за мирни цели /КИАЕМЦ/, отначало като главен експерт по ядрена безопасност, после като началник-управление \"Ядрени инсталации\" и първи зам.-председател на комитета. Специализирал е във Финландия, Канада, Франция и САЩ. 1995-1996 г. е първи заместник-председател на Комитета по енергетика, а от юни 1996 г. до февруари 1997 г. е министър на енергетиката и енергийните ресурси в правителството на Жан Виденов, ръководител на проект в Националната електрическа компания. През 1997 г. е депутат в XXXVIII Народно събрание, избран от квотата на БСП. Заместник-председател на БСП до май 1998 г. Член е на Комисията за икономическа политика и зам.-председател на Комисията по енергетика и енергийни ресурси. Член е на делегация в Парламентарното измерение на Централноевропейската инициатива. Член е на Висшия съвет на БСП. На 43-ия конгрес на БСП през май 1999 г. той се кандидатира за лидерското място на Георги Първанов, но събира малко гласове. На 12 юли 1999 г. е номиниран от Градския съвет на БСП в София за кандидат-кмет на столицата. На 44-ия конгрес на БСП на 6-7 май 2000 г. в София е избран за член на Висшия партиен съвет. Пленумът на БСП на 14 май 2000 г. избира Румен Овчаров заедно с Георги Божинов за заместник-председатели на БСП. През 2001 г. е избран за депутат в XXXIX Народно събрание от листата на Коалиция за България. През 2005 г. е избран за депутат в XL НС от листата на Коалиция за България (София 23 МИР). През август 2005 г. е включен като министър на енергетиката в коалиционното правителство на Сергей Станишев. Женен, с три деца. Владее руски и английски език. \r\n1934 г. \r\nРоден е Николай Бинев - български театрален и филмов актьор. Участва във филмите: \"Стръмната пътека\" (1961 г.), \"Последната дума\" (1973 г.), \"Допълнение към ЗЗД\" (1976 г.), \"Звезди в косите, сълзи в очите\" (1977 г.), \"Чуй петела!\" (1978 г.), \"Бумеранг\" (1979 г.), \"Сами сред вълци\" (1979 г.), \"Константин Философ\" (1983 г.), \"Нощем с белите коне\" (1985 г.), \"Немирната птица любов\" (1990 г.), \"Фатална нежност\" (1993 г.), \"Суламит\" (1997 г.), \"Жребият\" (1995 г.), \"Бюро за убийства\" (1997 г.). \r\n1891 г. \r\nРоден е Джон Нортръп - американски биохимик. Носител на Нобелова награда за химия за 1946 г. (заедно с У. М. Стенли и Дж. Б. Самнър). Завършва Колумбийския университет през 1912 г., където става доктор по философия през 1915 г. В периода 1915-1962 г. работи в Рокфелеровия институт за медицински изследвания. Основните му изследвания са върху биохимията на ферментите. Пръв (заедно със свои сътрудници) отделя в кристален вид протеолитични ферменти: пепсин (1930 г.), трипсин (1932 г.) и др., както и един от вирусите на дифтерита и дифтерийния антитоксин. Доказва белтъчната природа на ферментите (след Дж. Б. Самнър). \r\n1889 г. \r\nРоден е Жан Кокто - френски поет, драматург, белетрист, актьор, режисьор и сценарист. Изявява се в драматургията, поезията, белетристиката, есеистиката, живописта и графиката. В киното работи от 1930 г. Пише сценарии за 22 филма; поставя 6 игрални и 2 късометражни филма. Естетико-философските си възгледи разкрива в “Красавицата и звярът” (1946 г.), “Ужасните родители” (1949 г.) и в трилогията “Кръвта на поета” (1930 г.), “Орфей” (1950 г.) и “Завещанието на Орфей” (1969 г.). Сценарист е на “Вечното завръщане” (1943 г.), “Дамите от Булонския лес” (1945 г.), “Ужасните деца” (1950 г.). Член е на Френската академия от 1955 г. Издава няколко стихосбирки: “Лекомисленият принц” (1911 г.), “Нос Добра Надежда” (1919 г.), “Речник” (1922 г.), “Опера” (1927 г.), “Загадка” (1939 г.), “Алегории” (1941 г.), “Цифрата седем” (1952 г.), “Светлосянка” (1954 г.), “Другият свят” (1958 г.), “Реквием” (1962 г.). \r\n1880 г. \r\nРоден е Минко Генов - български педагог и литератор с интереси в областта на старобългарската литература. Учител, редактор на в. \"Демократически преглед\" (1924-1924 г.), сп. \"Венец\" (1926-1943 г.), секретар на Съюза на гимназиалните учители. Автор е на съчиненията \"Стара българска литература в примери, преводи и библиография\" (1922 г., в съавторство с Божан Ангелов), \"Начало и разцвет на българската литература\" (1937 г.), \"Черноризец Храбър\" (1942 г.), \"Иван Вазов - детство, юношество, младини\" (1946 г.), \"Етюди върху старобългарската литература\" (1947 г.), \"Старобългарска литература. Антология\" (1947 г.). \r\n1879 г. \r\nРодена е Ванда Ландовска - полска пианистка, популяризаторка на клавесинната музика. Интерпретаторка на старинна музика за клавесин (Бах, Моцарт и др.). Концертира в Европа и Америка. Създава Школа за старинна музика близо до Париж (1925 г.). От 1941 г. живее в САЩ. Авторка е на музика за пиано и оркестрови пиеси, на трудове за Й. С. Бах и за музиката на XVIII в. \r\n1867 г. \r\nРоден е Тодор Чипев - български издател. След Сръбско-българската война (1885 г.), в която участва като доброволец, отива в Пловдив и започва работа в печатницата на Хр. Г. Данов. Следващата година е настоятел на в. “Напредък” в уредената от брат му Никола печатница “Единство”. През 1889 г. е пътуващ книжар. Установява се в София през 1890 г., където открива малка книжарница. По-късно тя се разраства и става едно от най-големите средища за разпространение на български книги в България преди 9 септември 1944 г. Книжарницата претърпява тежка загуба по време на англо-американските бомбардировки над София 1944 г., когато са унищожени няколко десетки хиляди тома. Книгоиздателската му дейност започва през 1891 г., а между първите книги, които издава, е сборник “Повести и разкази от Иван Вазов” (т. I, 1891 г., т. II, 1892 г., т. III, 1893 г.). През 1894 г. с голям успех издава романът на Иван Вазов “Под игото” (преиздаден от него през 1896 г., 1910 г., 1920 г.); издава общо около 20 отделни книги с Вазови творби. Синовете му продължават неговото дело. От българските писатели са издадени произведения на Хр. Ботев, Л. Каравелов, П. Ю. Тодоров, Д. Бояджиев, Д. Дебелянов, Ел. Пелин, Ст. Чилингиров, Г. Райчев, Л. Стоянов, Евг. Марс, Хр. Ясенов, Г. Милев, Ст. Л. Костов, Ат. Далчев, Г. Белев, Н. Лилиев, Ас. Разцветников, Св. Минков, М. Исаев, Ламар, Н. Фурнаджиев, Й. Стратиев и др. Издава “Библиотека за послушни деца”, сп. за деца “Картина и приказка” (редактирано от Н. Райнов), първото библиографско списание в България “Българска книга” (редактирано от Т. Боров, 1930 г.), учебна и учебно-помощна литература. Отделя място и на преводната художествена литература - Л. Н. Толстой, М. Горки, М. Шолохов, Шекспир, Шилер, Гьоте, Бодлер и др. Изданията му неколкократно печелят награди на международни изложби на книгата. На тази дата умират: \r\n2006 г. \r\nУмира Виолета Христова Масларова - българска художничка. \r\n2003 г. \r\nУмира Продан Стоянов Гарджев - български състезател по борба свободен стил категория 87 кг. \r\n1950 г. \r\nУмира Георги Дончев – български оперен певец (бас). Учи в Московската консерватория (1908-1910 г.). През 1911 г. постъпва в Българската оперна дружба. Дебютира в ролята на Цеко в операта \"Камен и Цена\" от В. Кауцки и Ив. Иванов. По-известни негови роли са Скула в \"Княз Игор\" от А. Бородин, Варлаам в \"Борис Годунов\" от М. Мусоргски, Джакомо в \"Фра Дяволо\" от Д. Фр. Обер, Селим бей в \"Гергана\" от Г. Атанасов и др. \r\n1934 г. \r\nУмира Йордан Ковачев - български учен, професор по геодезия в СУ “Св. Климент Охридкси”. Завършва математика в София, специализира геодезия в Париж (1906-1907 г.), Берлин (1907-1908 г.) и Потсдам. От 1928 г. е професор и титуляр на Катедрата по геодезия в СУ “ Св. Климент Охридски”. Има над 170 научни и научно-популярни публикации. Автор е на трудовете “Формата и размерите на Земята” (1914 г.), “Геодезия” (1925 г.), “Нашето звездно небе” (1928 г.), “Принос към историята на картата на България” (1928 г.). \r\n1932 г. \r\nАнтонио де Оливейра Салазар става премиер на Португалия, след което създава нова конституция, установяваща авторитарен режим в страната и управлява като диктатор до 1968 г. \r\nАнтонио де Оливейра Салазар е роден през 1889 г. Той е професор по финанси и икономика. През 1930 г. основава партията \"Национален съюз\". През 1928 г. е назначен за финансов министър, а през 1932 г. президентът Антониу де Фрагозу Кармона го назначава за премиер. Преди да стане премиер, Салазар успява да реорганизира финансите на страната и за пръв път от десетилетия да реализира бюджетен излишък, което му спечелва подкрепата на армията, църквата, монархистите, средната класа и аристократите. През 1933 г. Салазар налага нова конституция, която му дава на практика неограничени правомощия и така авторитарният режим в страната е узаконен. По време на управлението си Салазар твърди, че изгражда Estado Novo, буквално - нова държава. Като основа на своята диктатура той сочи стабилността, а реформите му облагодетелстват висшите съсловия. Образованието не е считано за приоритет и в него не се инвестира, но за сметка на това старателно се изгражда мрежата на тайната полиция PIDE, която потушава всяко недоволство. \r\n1916 г. \r\nУмира Христо Македонски - деец на националноосвободителното движение. Участва в I и II българска легия в Белград (1862 г. и 1867–1868 г.), в четата на Хаджи Димитър и Стефан Караджа (1868 г.), в подготовката на Старозагорското въстание 1875 г. и на Априлското въстание 1876 г. Автор е на книгата със спомени „Записки на Христо Н. Македонски 1852-1877 г.“ \r\n1897 г. \r\nУмира Евлогий Георгиев - български интелектуалец, индустриалец, банкер, дарител, почетен член на Българското книжовно дружество (днес БАН). Учи при Р. Попович в родния си град Карлово, после в Пловдив. Учителства известно време в Карлово. През 1837 г. отива да живее в Румъния. Там заедно със своя брат Христо и братята Хр. и Н. Пулиеви създава търговско съдружие. Открива клонове в Галац, Букурещ и Браила. Съдружието осъществява търговия с редица фирми от Франция, Англия и други страни. Русофил по убеждение, участва активно в обществено-политическия живот на българите в Румъния. Като един от ръководителите на Добродетелната дружина съдейства за развитието на българската просвета и култура – подкрепя част от книжовната дейност на Г. С. Раковски, подпомага със средства училища, читалища, болници, манастири и др. След Освобождението е дипломатически агент на Княжество България в Румъния. Прави дарения на болницата в Галац - 100 000 златни лева, на университета \"Карол I” - 200 000 златни лева, построява фабрика за вълнени платове в Карлово за 500 000 златни лева, на Българското девическо училище в Солун - 50 000 на златни лева, Българската болница в Цариград - 120 000 златни лева. Чрез завещанието си от 1892 г., освен по-рано дадените 1 000 000, дарява още 6 000 000 златни лева за откриване на Висше педагогическо училище в София (днес СУ \"Св. Климент Охридски\"). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.05", "title": "Денят 5 юли в българската история"}
{"url": "http://www.focus-news.net/news/2018/07/05/2541914/burgas-mezhdunarodna-mladezhka-brigada-shte-remontira-chitalishteto-v-balgarovo.html", "text": "Доброволци от Белгия пристигат в началото на юли в Българово, за да ремонтират читалището в града. Работата ще включва циклене, шпакловане, боядисване и работа на открито в читалищния двор. Това съобщиха от пресцентъра на  Община Бургас . Бригадата ще се проведе между 5 и 20 юли. Кметство Българово, Читалище „Съгласие 1905“ – Българово и Сдружение „Фар“ канят доброволци от региона и цялата страна да се включат в международната младежка бригада. Организаторите предлагат на младежите възможност да бъдат полезни на другите с труда си и напомнят на всеки доброволец че са необходими подходящо работно облекло, подходящи обувки и ръкавици. \r\nВсеки желаещ, може да се свърже на следните телефони за информация и записване в бригадата: \r\nМилена Комитова – 0895 620612; \r\nГалина Дараданова – 0895 776762; \r\nЙордан Йорданов – 0887 946363; \r\nВиолета Кьосева – 0897 880660.", "date": "2018.07.05", "title": "Бургас: Международна младежка бригада ще ремонтира читалището в Българово"}
{"url": "http://www.focus-news.net/news/2018/07/05/2541912/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-organizirano-ot-ministerstvoto-na-vatreshnite-raboti.html", "text": "Въвежда се временна организация на движението във връзка със събитие, организирано от  Министерството на вътрешните работи, съобщиха от пресцентъра на  Столична община . Забраняват се престоят и паркирането на пътни превозни средства както следва: \r\n-\tОт 22.00 часа на 3 юли  до приключване на мероприятието на 5 юли на паркинга при сектор  „Г“ на Националния стадион „Васил Левски“,  \r\n-\tОт 7.00 часа до приключване на мероприятието на 5 юли  на северозападната дъга на пл. „Св. Александър Невски“ между  ул. „11-ти август“  и ул. „Оборище“,                       \r\n-\tОт 9.00 часа до 11.30 часа на 5 юли само при необходимост и по преценка на отдел „Пътна полиция“ при СДВР ще се забранява влизането на пътни превозни средства  по ул. „Оборище“ между ул. „Г.С. Раковски“ и ул. „11-ти август“.", "date": "2018.07.05", "title": "София: Въвежда се временна организация на движението във връзка със събитие, организирано от  Министерството на вътрешните работи"}
{"url": "http://www.focus-news.net/news/2018/07/05/2541915/veliko-tarnovo-v-grada-shte-se-provede-initsiativa-za-bezplatni-digitalni-obucheniya.html", "text": "В града ще се проведе инициатива за безплатни дигитални обучения. Организатор са Google и SoftUni Digital, а кампанията се провежда в над 37 града в България, включително във Велико Търново. Проектът е започнал на 14 май. 12 специално обучени от Google консултанти водят безплатни семинари и индивидуални обучения в повече от 37 града в България. Трейнърите се фокусират върху възможностите, които дигиталният свят предоставя и ще обучават представители и собственици на малки и средно големи фирми, както и всички желаещи да обогатят дигиталните си умения в използването на онлайн инструменти за растеж. Google има за цел да обучи 15 000 души от малки и средни предприятия до края на годината. Подробна информация за графика на турнето и за това как да се регистрирате в програмата е публикувана на уебсайта.  \r\nДигиталният гараж е програма, която помага на хората да подобрят дигиталните си умения безплатно. Програмата предлага онлайн и офлайн обучения, създадени от Google, които допринасят за разрастването на бизнеса онлайн, следвайки собствено темпо и чрез гъвкави и персонализирани уроци. Кампанията в България стартира през месец май 2018 г. и ще продължи до края на 2018 г.  \r\nСпоред организаторите онлайн присъствието е толкова важно за малките и средни бизнеси, защото 70% от хората в България използват интернет за лични цели, 55% от хората в България използват смартфон, 48% от хората в България, които използват интернет, пазаруват онлайн, а 56% от хората в България, които използват интернет, сравняват услуги и продукти онлайн преди покупка.  \r\nЗа осъществяване целта на проекта дигиталните консултанти ще посетят град Велико Търново в периода 2 юли до 6 юли 2018 и 16 юли – 20 юли 2018 г., където ще проведат семинари и индивидуални консултации напълно безплатно.  \r\nСеминарите в град Велико Търново ще се проведат с подкрепата на Стопански факултет на Великотърновски университет \"Св. св. Кирил и Методий\" на следните дати:  \r\n- 5 юли 2018 – 17.30 – 19.00 - Стопански факултет на ВТУ \"Св. св. Кирил и Методий\", ул. \"Арх. Георги Козаров\" 1. ет.1, Зала 2;  \r\n- 19 юли 2018 – 17.30 – 19.00 - Стопански факултет на ВТУ \"Св. св. Кирил и Методий\", ул. \"Арх. Георги Козаров\" 1. ет.1, Зала 2.", "date": "2018.07.05", "title": "Велико Търново: В града ще се проведе инициатива за безплатни дигитални обучения"}
{"url": "http://www.focus-news.net/news/2018/07/05/2541917/vitseprezidentat-iliyana-yotova-shte-otkrie-festival-muzite-v-sozopol.html", "text": "Вицепрезидентът Илияна Йотова ще открие фестивал „Музите” в Созопол, съобщиха  организаторите на събитието . \r\nСдружение „Музите” и Община Созопол организират от 5 до 15 юли  XIII Международен младежки фестивал на изкуствата „Музите” – Созопол 2018. \r\nТова е тринадесетото издание на фестивала и ще се провежда под патронажа на г-жа  Илияна Йотова. \r\nФестивалът  представя всички изкуства и съчетава летен отдих с творчески контакти. Той е съревнование на художественото майсторство и полезно професионално партньорство, съчетание на динамичния младежки  дух с летен отдих. \r\nАртистичната жар и инициативността на младите таланти  разшириха географията на участниците и  утвърдиха фестивал „Музите“ като мащабен творчески форум, на който си дават среща различни форми на изкуство, култури и национални традиции.", "date": "2018.07.05", "title": "Вицепрезидентът Илияна Йотова ще открие фестивал „Музите” в Созопол"}
{"url": "http://www.focus-news.net/news/2018/07/05/2541916/negovo-preosveshtenstvo-belogradchishkiyat-episkop-polikarp-shte-otsluzhi-vodosvet-za-praznika-na-ministerstvoto-na-vatreshnite-raboti.html", "text": "Днес е празникът на Министерството но вътрешните работи. По този повод с благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп отслужи водосвет пред паметника на Незнайния войн, предаде репортер на  Агенция \"Фокус\" . Начало е от 10.00 часа.  \r\nНикола ПЕТКОВ", "date": "2018.07.05", "title": "Негово преосвещенство Белоградчишкият епископ Поликарп ще отслужи водосвет за празника на Министерството на вътрешните работи"}
{"url": "http://www.focus-news.net/news/2018/07/05/2541918/denyat-5-yuli-v-svetovnata-istoriya.html", "text": "На тази дата през 1954 г. се излъчва първата емисия новини по Би Би Си. Нейният водещ Ричард Бейкър поставя рекорд, като чете новините в продължение на 28 години - от 1954 г. до 1982 г.  \r\nПрез 1946 г. на 5 юли дизайнерът Луи Риер показва на модно ревю в Париж новия женски бански костюм, състоящ се от две части. \r\n2016 г. \r\nСондата Джуно успешно навлезе в орбита около Юпитер. Тя пристигна на газовия гигант след продължило пет години пътуване. \r\n2014 г. \r\nПравителствените сили на Украйна овладяват Славянск и Краматорск. \r\n2013 г. \r\nПреостановено е членството на Египет в Африканския съюз \r\n2013 г. \r\nПапа Франциск канонизирва Йоан Павел II. \r\n2000 г. \r\nЧетиристотин тридесет и седем депутати от Европейския парламент гласуват България да бъде извадена от \"черния\" Шенгенски визов списък, 97 са против. Това решение е представено за потвърждение на Съвета на външните министри. \r\nШенгенското споразумение е подписано на 14 юни 1985 г. Страните, които го подписват са: Франция, Германия, Белгия, Холандия и Люксембург. Споразумението предвижда премахване на граничния контрол между страните – членки на ЕС, свободно движение на хора и стоки, засилен контрол по “външните” граници на съюза. Споразумението влиза в сила на 26 март 1995 г. за седем от подписалите го 10 страни. Тези седем страни са Германия, Белгия, Холандия, Испания, Франция, Люксембург и Португалия. През септември 1995 г. Европейският съвет приема списък на страните, за които се изисква входна виза. \r\nНа 26 януари 2000 г. Европейската комисия взема решение да извади България и Румъния от \"черния\" Шенгенски визов списък. Официалното изваждане на страната ни от списъка става на 15 март 2001 г. \r\n1994 г. \r\nВ Китай е забранена експлоатацията на детски труд. \r\n1986 г. \r\nВ Москва са открити първите Игри на добра воля, организирани по идея на Тед Търнър. \r\nТед Търнър е роден през 1939 г. в щата Охайо, в семейството на собственик на рекламна агенция. Учи в университета в Род Айлънд, но не успява да го завърши. Занимава се с телевизия от 1970 г. През 1980 г. създава в Атланта денонощния новинарски канал \"СиЕнЕн\". Инициатор е на провеждането на спортните Игри на добра воля. \r\n1977 г. \r\nВ Пакистан генерал Мохамед Зия Ул Хак сваля с кървав преврат правителството на Зулфикар Али Бхуто. Бхуто е арестуван и обесен. \r\n1971 г. \r\nВ САЩ се предоставят избирателни права на лицата, навършили 18 години. До този момент право на глас имат лицата над 21-годишна възраст. \r\n1959 г. \r\nИндонезийският президент Сукарно разпуска парламента и поема цялата власт. \r\nПрез 1925 г. Сукарно завършва Бандунгския технологичен институт. Той е един от организаторите на “Бандунгския изследователски клуб”, който подготвя създаването на Националната партия на Индонезия (1927 г.); пръв неин председател. През декември 1929 г. е арестуван от холандските колониални власти. След излизането си на свобода през 1932 г. влиза в партията “Индонезия” (основана през 1931 г.) и е избран за неин председател. През 1938 г. е отново арестуван и заточен на о-в Флорес. През 1938 г. е преместен в Южна Суматра, където остава до японското нашествие в Индонезия (1942 г.). Сукарно формулира идеите на т. нар. мархаенизъм (индонезийски вариант на дребнобуржоазен социализъм). По време на японската окупация (1942-1945 г.) поддържа външна лоялност към окупационните власти, като запазва връзките си с национално-патриотичните нелегални организации. На 17 август 1945 г. провъзгласява независимостта на Индонезия. Един от инициаторите за Бандунгската конференция (1955 г.) на страните от Азия и Африка. В края на 50-те години въвежда нова форма на управление - т. нар. “управляема демокрация”, която засилва личната власт на президента. През 1963 г. сесията на Временния народен консултативен конгрес му дава титлата “велик вожд на революцията” и го назначава за пожизнен президент. След събитията от 30 септември 1965 г., в резултат на които на власт идват военните, влиянието на Сукарно в политическия живот на страната отслабва. На 20 февруари 1967 г. е отстранен от власт; отстъпва президентския пост на ген. Сухарто. \r\n1954 г. \r\nИзлъчва се първата емисия новини по Би Би Си. Нейният водещ Ричард Бейкър поставя рекорд, като чете новините в продължение на 28 години - от 1954 г. до 1982 г. \r\nБи Би Си е създадена през 1922 г. като първата частна радиопредавателна компания във Великобритания. Ръководи се от Кралска харта. Световните служби на Би Би Си излъчват от 19 декември 1932 г.; предавания на чужди езици от 1938 г. Основни принципи: относителна вътрешна независимост и пълна политическа ангажираност по отношение на британската държава. Финансира се от лицензионна такса, плащана от всеки притежател на ТВ приемник. Би Би Си има днес 5 национални радиостанции и 2 национални ТВ канала. Излъчва на 37 езика. Редакцията на Би Би Си в България е създадена през февруари 1940 г. След падането на \"желязната завеса\" тя е дистанциран наблюдател на Източна Европа, който регистрира \"грешките на социализма\". Популярни български коментатори: Петър Семерджиев и Г. Марков; след 1990 г. - П. Увалиев. Центърът на Би Би Си в София е първият и единствен извън Великобритания. Издава книги, аудио- и видеопродукти; организира курсове за изучаване на чужди езици и курсове за журналисти. \r\n1946 \r\nДизайнерът Луи Риер показва на модно ревю в Париж новия женски бански костюм, състоящ се от две части. Костюмът получава названието бикини - на името на тихоокеанския остров, на който четири дни по-рано САЩ правят първия ядрен опит след края на Втората световна война. Названието символизира шока, който новият бански костюм предизвиква в света на модата. \r\n1945 г. \r\nПо време на Втората световна война завършва Филипинската операция. Военна операция на американската армия с цел разгромяване войските на ХIV японска армия (повече от 450 000 души, 980 самолета), главните сили на обединения японски флот и завладяване на Филипинския архипелаг. Филипинската операция започва на 20 октомври 1944 г. В нея участва VI армия (240 000 души), III и VII военни флотове (245 бойни кораби, от които 35 самолетоносача и 29 подводници), военновъздушните сили на Далечния изток (над 2 500 самолета). Операцията започва с десант на о-в Лайте. По време на боевете за острова се води голямо морско сражение, в което японския флот е разбит. На 9 януари 1945 г. американските войски правят десант на о-в Лусон, а през февруари - на Минданао, Палаван и други южнофилипински острови. Официално бойните действия на Филипините завършват на 5 юли, но на Лусон и други острови отделни групи японци се съпротивляват до завършване на войната. След Филипинската операция морските съобщения на Япония със зоната на южните морета са напълно прекъснати. \r\n1943 г. \r\nПо време на Втората световна война (1939-1945 г.) започва настъплението на немската армия при Курск - най-голямата танкова битка в историята. Курската битка се води на Източния фронт от 5 юли до 23 август 1943 г. в района на Курската дъга. След поражението в Сталинградската битка (1942-1943 г.) командването на Вермахта планира по време на лятната кампания да проведе голямо настъпление на Източния фронт, за да си върне изгубената стратегическа инициатива. В района на Курската дъга са съсредоточени до 50 германски дивизии, 2 танкови бригади, 3 отделни танкови батальона и 8 дивизиона щурмови оръдия, влизащи в състава на IХ и II армия от групата армии “Център” (командвани от ген. фелдмаршал Х. Клюге), IV танкова армия и оперативна група “Камп” на групата армии “Юг” (командвани от ген. фелдмаршал Е. Майнщайн). Нацистката армия включва в настъплението 900 000 души, до 10 000 оръдия и минохвъргачки, около 2 700 танка и щурмови оръдия и повече от 2 000 самолета. Към фланговете на ударните групировки действат около 20 други дивизии. Съветското командване получава сведения за подготовката на противниковото настъпление и взема решение за временно преминаване към отбрана на Курската дъга, за да спре настъплението на противника и да създаде благоприятни условия за преминаване в контранастъпление. Северната част на Курската дъга е отбранявана от войските на Централния фронт (командвани от ген. К. К. Рокосовски), а южната част е отбранявана от войските на Воронежкия фронт (командвани от ген. Н. Ф. Ватутин). В тила им е съсредоточен мощен стратегически резерв - Степният фронт (командван от ген. полк. И. С. Конев). Координацията на действията се осъществява от представителите на Главното командване - маршалите Г. К. Жуков и А. М. Василевски. В периода април-юни на Курската дъга съветските войски създават 8 отбранителни рубежа с дълбочина до 300 км. Направлението на очакваните противникови удари е минирано със средна плътност 1 500 танкови и 1 700 противопехотни мини на 1 км фронт. В началото на юли на Курската дъга Червената армия разполага с повече от 1,3 млн. души, до 200 000 оръдия и минохвъргачки, около 3 600 танка и самоходни оръдия и до 2 800 самолета. Германските войски започват настъплението на 5 юли в северната част на Курската дъга. За 5 дни фашистите успяват да проникнат на 10-12 км в отбраната на Червената армия. В южната част нацистите успяват да постигнат значително превъзходство, но успяват да проникнат само на около 35 км. На 12 юли в битката се включват съветските стратегически резерви. В района на с. Прохоровка става едно от най-големите в историята на войните танково сражение, в което от двете страни участват 1 500 танка и самоходни оръдия и много авиация. За един ден германците загубват повече от 350 танка и повече от 10 000 души. На 12 юли е преломът в Курската битка; германската армия преминава към отбрана и от 16 юли започва отстъпление. Войските на Воронежкия (от 19 юли и на Степния фронт) започват преследване и отблъскват германските войски на изходното им положение. На 12 юли в настъплението се включват и войските на Западния фронт (командвани от - В. Д. Соколовски) и Брянския фронт (командвани от - ген.-полк. М. М. Попов). На 26 юли нацистките войски отстъпват Орел (освободен на 5 август). В резултат на контранастъплението Червената армия се придвижва на 140 км на запад и създава условия за общо настъпление за освобождаване на Украйна. В Курската битка са унищожени около 30 фашистки дивизии, от които 7 танкови. Общите загуби на германците са повече от 500 000 души. Тя извършва коренен прелом в хода на войната на Източния фронт и съществено влияе върху хода на цялата Втора световна война. След Курската битка стратегическата инициатива окончателно преминава в ръцете на съветското командване. \r\n1940 г. \r\nФренското правителство във Виши скъсва дипломатическите отношения с Англия. Генерал дьо Гол съставя френско правителство в изгнание в Лондон. \r\nШарл Мари дьо Гол е президент на Франция (1959-1969 г.), председател на Временното правителство (1944-1946 г.), министър-председател (юни-декември 1958 г.). Участва като офицер в Първата световна война. Във Втората световна война е бригаден генерал в битката за Франция (май 1940 г.). След капитулацията (юни 1940 г.) възглавява комитета \"Свободна Франция\" в Лондон. През 1943 г. създава в Алжир Френския комитет за национално освобождение. Съставя нова конституция и поставя начало на Петата република. Ликвидира алжирската криза (1962 г.). През 1969 г. подава оставка след референдум, гласувал недоверие към реформите на Дьо Гол. Пише трудове по въпроси на политиката, военната стратегия; мемоари. \r\n1937 г. \r\nВ Букурещ приключва конференция на българите от Добруджа, Банат, Бесарабия, Букурещ, Браила и Галац, която учредява българска малцинствена партия (Върховен народен съвет на българското малцинство в Румъния). \r\n1932 г. \r\nАнтонио де Оливейра Салазар става премиер на Португалия, след което създава нова конституция, установяваща авторитарен режим в страната и управлява като диктатор до 1968 г. \r\nАнтонио де Оливейра Салазар е роден през 1889 г. Той е професор по финанси и икономика. През 1930 г. основава партията \"Национален съюз\". През 1928 г. е назначен за финансов министър, а през 1932 г. президентът Антониу де Фрагозу Кармона го назначава за премиер. Преди да стане премиер, Салазар успява да реорганизира финансите на страната и за пръв път от десетилетия да реализира бюджетен излишък, което му спечелва подкрепата на армията, църквата, монархистите, средната класа и аристократите. През 1933 г. Салазар налага нова конституция, която му дава на практика неограничени правомощия и така авторитарният режим в страната е узаконен. По време на управлението си Салазар твърди, че изгражда Estado Novo, буквално - нова държава. Като основа на своята диктатура той сочи стабилността, а реформите му облагодетелстват висшите съсловия. Образованието не е считано за приоритет и в него не се инвестира, но за сметка на това старателно се изгражда мрежата на тайната полиция PIDE, която потушава всяко недоволство. \r\n1908 г. \r\nМладотурците публикуват обръщение към българите в Охридско за съдействие с обещание за равноправие, след като в Ресенския османски гарнизон в Македония на 3 юли 1908 г. избухва Младотурската революция на комитета \"Единение и напредък\". Дадена е политическа амнистия и са освободени около 1500 българи. \r\nКомитетът \"Единение и напредък\" е организация на младотурците. Основана е през 1889 г. в Цариград. Поставя си за задача събарянето на абсолютисткия режим на султан Абдул Хамид II и заменянето му с конституционно-парламентарен, а във външнополитически план – премахване на зависимостта на Турция от Великите сили и възвръщане на някогашното и величие. От 1907 г. ролята на централно ръководство поема Солунският клон на комитета. Под ръководството на комитета се извършва Младотурската революция 1908 г. След поемането на управлението на страната комитетът се преустройва в политическа партия, която постепенно се преориентира към предишния политически курс на султана както във външнополитически, така и във вътрешнополитически план. Бързо забравя за обещаните права на немюсюлманското население в империята, сред което са и българите от Тракия и Македония. След разгрома на Турция в Първата световна война (1914-1918 г.) комитетът се саморазпуска, но отделни негови дейци продължават участието си в политическия живот на страната. Поради враждебното им отношение към кемалистите през 1926 г. се слага край на тяхната дейност. \r\nМладотурска революция (1908 г.) е извършена в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество. \r\n1865 г. \r\nАнгличанинът Уилям Буут създава в Лондон Християнската мисия, преименувана после в Армия на спасението. През 1880 г. Буут става главният организатор на Армията, посветила се на християнските добродетели и прилагането им в живота. По-късно е и неин генерал. През 1885 г. е изправен на съд по обвинения, свързани с усилията му да прокара законодателство, което да защитава девойките от морални посегателства. Оправдават го. Процесът е шумен и убеждава скептиците, че младите жени са беззащитни, и че могат да бъдат търгувани с неморална цел против волята им. Буут пропагандира доктрината за християнското съвършенство. Издава 9 книги. Работи с ентусиазъм за религиозното възпитание на младите. \r\n1850 г. \r\nИзбрана от селските старейшини делегация е приета от извънредния султански комисар Али Риза паша. Въстаниците поставят искане за отстраняването на Видинския управител Зия паша, както и за \"точното определяне на техните данъци за в бъдеще; отменяване на досегашния начин за събиране на същите от т. нар субаши и да се предават непосредствено на управителите; отстраняване на всички турци от техните селища и разрешаване да носят оръжие също както мюсюлманите\". \r\n1811 г. \r\nВ резултат на Войната за независимост на испанските колонии в Америка Венецуела получава независимост. \r\n1770 г. \r\nЗапочва битката между руската флота и османците в района на Чесменския залив (между о. Хиос и малоазийския бряг). Това е най-голямата морска битка по време на войната от 1768-1774 г. Отряд от 9 руски кораба, командвани от адмирал Григорий Спиридов и от Фьодор Орлов, унищожава турската флота край черноморската крепост Чесма. Победата позволява на руския флот да блокира Дарданелите и да превземе редица острови от Архипелага. \r\nВойната между Русия и Турция се води за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руския експедиционен корпус в Грузия освобождава Кутаиси и обсажда крепостта Поти. През 1770 г. турския флот е разгромен в Чесменския залив край бреговете на Мала Азия. През 1717 г. руските войски превземат Крим, който окончателно влиза в състава на Руската империя. През 1774 г. руски части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава А. В. Суворов. Войната завършва с Кючюккайнарджанския мирен договор (1774 г.). Договорът изменя съотношението на силите в района на Черно море в полза на Русия, която получава правото да защитава християнското население в Османската империя. \r\n1439 г. \r\nВъв Флоренция е обявена унията между Римокатолическата църква и Византия. Според Флорентинската уния Православната църква се присъединява към Римокатолическата, като признава филиоквистичния догмат и върховенството на папата в християнския свят. Унията предизвиква недоволство сред православните в християнския Изток. \r\n1413 г. \r\nВ битка при с. Чамурли, многобройната армия на Мехмед I (на снимката) разгромява войските на своя брат Муса, който загива. Балканските народи приемат победата на Мехмед І (1413–1421 г.) като край на насилието, но тя слага край и на политическата криза в османската държава. Общата борба на християни и мюсюлмани срещу разбойническото управление на Муса Челеби е обективна необходимост, но нейният краен резултат стабилизира османската власт на Балканите и открива нова интензивна фаза на експанзията в Европа. \r\nМуса Челеби е син на султан Баязид I. Пленен заедно с баща си в битката при анкара (1402 г.) остава в монголски плен до 1405 г. През 1405 г. връща тялото на Баязид в Бурса и го погребва, а след това се включва в османската гражданска война на страната на Мехмед. През 1409/1410 г. Муса преминава на европейска територия. Силно антиаристократичните му виждания го превръщат в обединителна фигура за християнската и мюсюлманската рая, подкрепян тайно от византийския император Мануил II Палеолог и от влашкия воевода Мирчо стари и сръбския депот Стефан Лазаревич. Начело на армията си (включваща тюркски племенни опълчения, българи, власи, сърби), поставил мюсюлманския шейх Бедреддин Симави, който проповядвал религиозна търпимост и толерантност. През 1411 г. побеждава и убива брат си Сюлейман и се провъзгласява за владетел на Румелия. Скъсва споразуменията с доскорошните си съюзници и с Мехмед и започва военни действия срещу всички, вследствие от което Балканите са опустошени от подчинените нему туркмени. През 1413 г. срещу Муса се организира коалиция, в която на страната на Мехмед влизат както Византия, Сърбия, Влашко и българската аристокрация, така и независимите османски областни управители. На 5 юли 1413 г. Обединените им сили разбиват Муса в битката при Чамурли, а него убиват. На тази дата са родени: \r\n1911 г. \r\nРоден е Жорж Помпиду – френски политически деец, президент на Франция (от 1969 г.), министър-председател (1962-1968 г.). През 1934 г. завършва Екол Нормал Суперийор. Получава диплом от Свободното училище за политически науки. Автор е на трудове по история на френската литература. По време на Втората световна война служи в армията като лейтенант от пехотата (1939-1940 г.). Включва се във френската Съпротива след капитулацията на Франция (1940 г.). През 1944 г. е референт по въпросите на образованието в секретариата на ръководителя на Временното правителство Шарл дьо Гол. Впоследствие става един от неговите най-близки сътрудници. Играе активна роля в създаването на партията \"Обединение на френския народ\". След оттеглянето на Дьо Гол от активна политическа дейност през 1953 г. Помпиду работи в частни компании. През 1954 г. е един от директорите на банка \"Ротшилд\", а през 1956-1962 г. е неин генерален директор. След връщането на Дьо Гол на власт през 1958 г. участва в разработката на конституцията от 1958 г. Член е на Конституционния съвет (1959-1962 г.). \r\n1891 г. \r\nРоден е Джон Нортръп - американски биохимик. Носител на Нобелова награда за химия за 1946 г. (заедно с У. М. Стенли и Дж. Б. Самнър). Завършва Колумбийския университет през 1912 г., където става доктор по философия през 1915 г. В периода 1915-1962 г. работи в Рокфелеровия институт за медицински изследвания. Основните му изследвания са върху биохимията на ферментите. Пръв (заедно със свои сътрудници) отделя в кристален вид протеолитични ферменти: пепсин (1930 г.), трипсин (1932 г.) и др., както и един от вирусите на дифтерита и дифтерийния антитоксин. Доказва белтъчната природа на ферментите (след Дж. Б. Самнър). \r\n1889 г. \r\nРоден е Жан Кокто - френски поет, драматург, белетрист, актьор, режисьор и сценарист. Изявява се в драматургията, поезията, белетристиката, есеистиката, живописта и графиката. В киното работи от 1930 г. Пише сценарии за 22 филма; поставя 6 игрални и 2 късометражни филма. Естетико-философските си възгледи разкрива в “Красавицата и звярът” (1946 г.), “Ужасните родители” (1949 г.) и в трилогията “Кръвта на поета” (1930 г.), “Орфей” (1950 г.) и “Завещанието на Орфей” (1969 г.). Сценарист е на “Вечното завръщане” (1943 г.), “Дамите от Булонския лес” (1945 г.), “Ужасните деца” (1950 г.). Член е на Френската академия от 1955 г. Издава няколко стихосбирки: “Лекомисленият принц” (1911 г.), “Нос Добра Надежда” (1919 г.), “Речник” (1922 г.), “Опера” (1927 г.), “Загадка” (1939 г.), “Алегории” (1941 г.), “Цифрата седем” (1952 г.), “Светлосянка” (1954 г.), “Другият свят” (1958 г.), “Реквием” (1962 г.). \r\n1879 г. \r\nРодена е Ванда Ландовска - полска пианистка, популяризаторка на клавесинната музика. Интерпретаторка на старинна музика за клавесин (Бах, Моцарт и др.). Концертира в Европа и Америка. Създава Школа за старинна музика близо до Париж (1925 г.). От 1941 г. живее в САЩ. Авторка е на музика за пиано и оркестрови пиеси, на трудове за Й. С. Бах и за музиката на XVIII в. \r\n1879 г. \r\nРоден е Дуйат Фили Дейвис (1879 - 1945), американски военен и политик, създал международния тенис-трофей, който носи неговото име - купа Дейвис. \r\n1872 г. \r\nРоден е Едуард Ерио - френски политик, министър-председател на Франция (1924-1925 г.; 1932 г.), един от лидерите на Радикалната партия. От 1946 г. е член на Френската академия. От 1905 г. е постоянен (с изключение на годините на фашистката окупация на Франция) мер на Лион. Първото правителство на Ерио (правителство на \"левия блок\") установява дипломатически отношения със СССР през 1924 г. Второто правителство подписва със СССР пакт за ненападение през юни - юли 1932 г. и участва в Лозанската конференция. Обявява се против Мюнхенското съглашение (1938 г.). През 1942 г. е арестуван и въдворен в германски концентрационен лагер. През есента на 1945 г. е освободен от съветската армия. През СССР се завръща в родината си. В следвоенните години се обявява против политиката на разкол в Европа, противопоставянето на военните групировки и ремилитаризацията на Западна Германия. Ерио е виден публицист, историк, писател, литературен и музикален критик. Автор е на монография, посветена на философията на Филон (1897 г.), на книгите \"Мадам Рекамие и нейните приятели\" (1904 г.), \"Към историята на френската литература\" (1905 г.), \"Новата Русия\" (1922 г.), \"Лион по време на войната\" (1925 г.), \"Животът на Бетовен\" (1929 г.) и др. \r\n1863 г. \r\nРоден е Пьотър Шевирьов - руски революционер. От 1883 г. следва в Харковския, а след това в Петербургския университет. През зимата на 1885-1886 г. организира нелегалния студентски “Землячески съюз”. В края на 1886 г. заедно с А. И. Улянов подготвя покушение над император Александър III. Болен от туберкулоза, през февруари 1887 г. Шевирьов заминава за Крим. Арестуван е на 7 март 1887 г. в Ялта. На 19 април на процеса по делото “Вторият 1 март” е осъден на смърт и обесен. \r\n1857 г. \r\nРодена е Клара Цеткин – германска общественичка, основател на германската комунистическа партия, инициатор за честването на Международния ден на жената. Клара Цеткин отрано се включва в немското работническо движение. Член е на Германската социалдемократическа партия от 1881 г. Заради проповядване на крайно радикални идеи и подбуждане на безредици е преследвана от Изключителния закон против социалистите. Емигрира през 1881 г. Живее известно време във Франция, Австрия и Италия. Участва във всички конгреси и в работата на Втория Интернационал. След отмяната на Изключителния закон се завръща в Германия (1890 г.). По нейна инициатива е свикана първата международна женска конференция 1907 г. След разцеплението на Германската социалдемократическа партия преминава към лявото крило, обявило се против националистическото движение на германския народ. По-късно участва в съюза “Спартак” и в създаването на ГКП. В периода 1920-1933 г. е депутат в Райхстага. Член е на Президиума на ИККИ от 1921 г. От 1925 г. е председател на Международната организация за подпомагане на революционерите. \r\n1843 г. \r\nРоден е Пьотър Паренсов - руски офицер, генерал от пехотата. През 1860 г. завършва Пажеския корпус в С. Петербург, а през 1867 г. Николаевската академия на Генералния щаб . През 1876 г. организира руското разузнаване на Балканите, разработва \"Инструкция за работата на агентите\". По време на Руско-турската война (1877-1878 г.) е един от ръководителите на руското разузнаване в Дунавската армия. Участва в боевете при Плевен и Ловеч. Министър на войната в първото българско правителство на Т. Бурмов (5 юли – 24 ноември 1879 г.) и в правителството на митрополит Климент (24 ноември 1879 г.-24 март1980 г.). През 1880 г. е отзован от България, служи в руската армия. Автор е на книгата \"Из миналото\", в пет части (1901-1908 г.). \r\n1841 г. \r\nАнгличанинът Томас Кук открива първата туристическа агенция. \r\nТомас Кук първи оценява възможностите за стопанска дейност, които предоставя организирането на групови пътувания с железопътен транспорт. Той се регистрира като агент за провеждане на групови пътувания. На 5 юли 1841 г., със специално нает влак, той превозва от Лестър до Лафбъроу и обратно 570 участници в конгреса на трезвениците с осигурен оркестър за пътуването и закуска и развлечения след пристигането. През 1845 г. организира и първото по-продължително пътуване с комбиниран билет. Томас Кук издава първия “Пътеводител”, а по-късно и вестник “Екскурзиант”. Той убеждава собствениците на частни паркове и замъци да осигурят достъп на туристите до владенията си. Кук организира и първите туристически пътувания зад граница - за изложението в Париж, а от 1856 г. - редовно и в други европейски страни по ЖП маршрута Харуич - Брюксел - Кьолн - Франкфурт - Баден Баден - Страсбург - Париж - Хавър - Саутхямптън. През 50-60-те години на ХIХ век Томас Кук организира тематични познавателни екскурзии и вечерни излети на заетите през деня хора. За посещението на поредното Лондонско изложение той въвежда комбинираните ваучери за пътуване и пребиваване. \r\nЗа организираните пътувания за Парижкото изложение през 1867 г. за първи път е въведен хотелският ваучер. Кук въвежда и международния бланков билет, чието предимство е, че дава възможност на туриста да прекъсва пътуването и да прави промени в маршрута без особени формалности. Организирани са пътувания до Египет и Палестина, а през 1872 г. и първото околосветско пътуване. \r\n1832 г. \r\nРоден е Павел Чистяков - руски педагог и живописец. В периода 1849-1861 г. учи в Художествената академия при В. П. Басин, след което осем години специализира в художествените академии в Париж и Рим. През 1860-1864 г. преподава в Рисувалното училище на Петербургското дружество за поощряване на художниците. От 1872 г. преподава в Петербургската художествена академия. Ученици на Чистяков са В. М. Васнецов, М. А. Врубел, В. Д. Поленов, Е. И. Репин, В. А. Серов, В. И. Суриков. На тази дата умират: \r\n1995 г. \r\nУмира Юри Ярвет – естонски актьор. Той учи в Естонския театрален институт в периода 1945-1949 г. От 1952 г. работи в театър “Кингисен”. Дебютира в киното през 1955 г. Снима се във филмите “Не кани гости” (1959 г.), “Актьорът Йолер” (тв, 1962 г.), “Новият нечестивец от преизподнята” (1964 г.), “Мъртъв сезон” (1968 г.), “Крал Лир” (1971 г.), “Дивият капитан” (1972 г.), “Комитетът на 19-те” (1972 г.), “Соларис” (1973 г.), “Лято” (1976 г.), “Хотел “При загиналия алпинист” (1979 г.), “Търсачи на приключения” (1983 г.), “Синът на сатаната” (1989 г.), “Времето на вашия живот” (1992 г.), “Сълзата на княза на тъмнината” (1992 г.), “Тъмнина в Талин” (1993 г.). \r\n1966 г. \r\nУмира Георг фон Хевеши - унгарски химик, почетен член на Унгарската АН и чуждестранен член на Лондонското Кралско дружество от 1939 г. Георг фон Хевеши завършва Будапещенския университет през 1908 г. Професор е в университетите на Будапеща (1918 г.), Копенхаген (1920-1926 г., 1934-1943 г.), Фрайбург (1926-1934 г.), Стокхолм (1943 г.). Заедно с Д. Костер открива химическия елемент хафний през 1922 г. През 1913 г. с Ф. Панет. предлагат метода на изотопните индикатори (белязаните атоми) и за пръв път го използва за биологични изследвания. Заедно с унгарския химик Г. Леви за пръв път използват активационния анализ през 1936 г. През 1943 г. получава Нобелова награда по химия, а 16 години по-късно и Международна награда “Атом за мир”. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.05", "title": "Денят 5 юли в световната история"}
{"url": "http://www.focus-news.net/news/2018/07/05/2541919/plovdiv-natovareno-e-dvizhenieto-po-uchastaka-na-am-trakiya-v-oblastta-kakto-i-po-patishtata-plovdiv-karlovo-i-plovdiv-asenovgrad-smolyan.html", "text": "Натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград-Смолян. Това каза за  Радио „Фокус“ – Пловдив  дежурен от Областно пътно управление. Пътищата в областта са сухи и нормално проходими. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Движението по пътя Югово-Лъки се осъществява в една лента, поради пропадане на част от пътното платно. Движението се регулира с пътни знаци. Срокът на временното ограничение е до 3 август. \r\nТрафикът на територията на град Пловдив се осъществява с нормална интензивност към този час на деня. Колони от автомобили се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „Никола Вапцаров“ и „Пещерско шосе“. \r\nВесела КРЪСТЕВА", "date": "2018.07.05", "title": "Пловдив: Натоварено е движението по участъка на АМ „Тракия“ в областта, както и по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/07/05/2541921/stara-zagora-v-grada-shte-se-provede-kampaniya-za-bezplatni-digitalni-obucheniya.html", "text": "По проекта „Дигитален гараж“ Google и SoftUni Digital организират безплатни обучения в града, с подкрепата на Община Стара Загора. Това съобщиха от пресцентъра на  Общината . Семинарите ще се проведат днес и на 26 юли в залата на Международен младежки център от 17.30 часа. \r\nСпециално обучени от Google консултанти ще водят семинарите и индивидуалните консултации. Те ще се фокусират върху възможностите, които дигиталният свят предоставя и ще обучават представители и собственици на малки и средно големи фирми, както и всички желаещи да обогатят дигиталните си умения в използването на онлайн инструменти за растеж. \r\nGoogle има за цел да обучи 15 000 души от малки и средни предприятия до края на годината.  \r\n„Дигитален гараж“ е програма, която помага на хората да подобрят дигиталните си умения безплатно. Програмата предлага онлайн и офлайн обучения, създадени от Google, които допринасят за разрастването на бизнеса онлайн, следвайки собствено темпо и чрез гъвкави и персонализирани уроци.  \r\nКампанията в България стартира през месец май 2018 г. и ще продължи до края на 2018 г. \r\nСпоред създателите на проекта онлайн присъствието е важно за малките и средни бизнеси, защото 70% от хората в България използват интернет за лични цели, 55% от хората в България използват смартфон, 48% от хората, които използват интернет, пазаруват онлайн, а 56% от тези, които използват интернет, сравняват услуги и продукти онлайн преди покупка. \r\nРегистрация за участие в семинарите се прави на официалната страница на „Дигитален гараж“.", "date": "2018.07.05", "title": "Стара Загора: В града ще се проведе кампания за безплатни дигитални обучения"}
{"url": "http://www.focus-news.net/news/2018/07/05/2541922/blagoevgrad-v-edna-lenta-se-izvarshva-dvizhenieto-po-avtomagistrala-struma-v-rayona-na-s-novo-delchevo-v-posoka-gkpp-kulata-poradi-remont-na-patya.html", "text": "Движението при км 152+500 в района на село Ново Делчево на автомагистрала „Струма“ в посока ГКПП „Кулата“ се осъществява в една лента поради частични ремонтни дейности на асфалтовата настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Водачите да се движат с повишено внимание и съобразена скорост в аварийната лента, спазвайки пътната сигнализация. Същата организация на движението е въведена и по третокласен път – 108 от км 0+000 до км 1+000, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение до 7 юли. В региона няма въведени други ограничения за движението на леки и товарни автомобили. Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е интензивен. Пътните настилки са сухи и нормално проходими. През нощта няма регистрирани тежки пътни инциденти. \r\nЛивия НИНОВА", "date": "2018.07.05", "title": "Благоевград: В една лента се извършва движението по автомагистрала „Струма“ в района на с. Ново Делчево, в посока ГКПП „Кулата“ поради ремонт на пътя"}
{"url": "http://www.focus-news.net/news/2018/07/05/2541923/pazardzhik-natovaren-e-trafikat-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главните пътища на област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Най-натоварен е трафикът по главен път I-8 от Пловдив през Пазарджик за Белово и Костенец, движат се много товарни автомобили. Пътните настилки са преобладаващо мокри. Ограничение има на моста в село Бошуля, който е част от републиканската пътна мрежа.Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.05", "title": "Пазарджик: Натоварен е трафикът по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2018/07/05/2541896/opeloto-na-prof-bozhidar-dimitrov-shte-se-provede-v-tsarkvata-sv-sedmochislenitsi-v-stolitsata.html", "text": "Опелото на проф. Божидар Димитров ще е на 5 юли 2018 г. в 10.30 часа в църквата „Св. Седмочисленици“, София, ул. „Граф Игнатиев“ 25. Това съобщиха от пресцентъра на  Националния исторически музей .", "date": "2018.07.05", "title": "Опелото на проф. Божидар Димитров ще се проведе в църквата \"Св. Седмочисленици\" в столицата"}
{"url": "http://www.focus-news.net/news/2018/07/05/2541926/burgas-patishtata-v-oblastta-sa-mokri-no-vidimostta-e-dobra.html", "text": "Пътищата в областта са мокри, но видимостта е добра.Това каза за  Радио „Фокус“ – Бургас  дежурният в Областно пътно управление. Няма затворени за движение пътни участъци и проходи. Трафикът е с нормална интензивност. \r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението и по пътя Черница – Сунгурларе – Чубра е ограничено за МПС над 10 т. поради намален габарит на пътното тяло. Срокът е до края на годината. \r\nС нормална интензивност се осъществява движението по централните бургаски улици и булеварди  „Христо Ботев“ и „Демокрация“. Нормален е автомобилният трафик по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. \r\nВеселина НИКОЛОВА", "date": "2018.07.05", "title": "Бургас: Пътищата в областта са мокри, но видимостта е добра"}
{"url": "http://www.focus-news.net/news/2018/07/05/2541924/plovdiv-kurban-za-letniya-atanasovden-davat-v-rayon-trakiya.html", "text": "Курбан за здраве и благоденствие по повод летния Атанасовден дават в район „Тракия“. Това съобщиха за  Радио „Фокус“ Пловдив  от Общината. В християнския календар 5-ти юли е посветен на Атанасий Атонски. Денят се нарича още летен Атанасовден и поставя началото на жътвата. За празника от администрацията на район „Тракия“ ще дадат курбан в 11 часа пред храма „Свето Преображение Господне“. Според поверията на този ден Свети Атанасий облича кожуха си и ходи при Бог да моли за зима, тъй като лятото вече се е преполовило. Жените раздават пресни погачи за плодородие. На летния Атанасовден  празнуват орачите.", "date": "2018.07.05", "title": "Пловдив: Курбан за летния Атанасовден дават в район „Тракия“"}
{"url": "http://www.focus-news.net/news/2018/07/05/2541925/ria-novosti-spored-petro-poroshenko-knyaz-vladimir-e-pokrastil-ukrayna-predi-1030-godini.html", "text": "В интервю пред сръбския телевизионен канал РТС президентът на Украйна Петро Порошенко заяви, че страната му има намерение да отбележи 1030 годишнината от покръстването на Украйна, предава  РИА Новости . \r\n„На 28 юли ние ще отбележим 1030-ата годишнина от покръстването на Украйна. Именно тогава е създадена украинската църква“, е заявил украинският държавен глава според цитата на РТС. \r\nПри това Порошенко е подчертал, че църква-майка за Украйна е Вселенската патриаршия. \r\n„А след това Украйна става „майка“ за руската православна църква. Точно така, а не обратното“, добави украинският президент. \r\nРИА припомня, че през 1992 година митрополит Филарет поисква автокефалия за Украинската православна църква. Тогава той взима решение за създаването на Киевския патриархат, след което РПЦ го отлъчва от църквата и го анатемосва. В края на миналата година той се обръща към Архиерейския събор на РПЦ с предложение за помирение, но подчертава, че никога няма да се покае за направения по-рано избор. През април Петро Порошенко заяви, че страната му е „по-близко от всякога“ до своята мечта за автокефалия. \r\nПетро Порошенко нерядко се опитва да възстанови „историческата справедливост“. По-рано през тази година той каза, че основаването на Москва е „безразсъдно решение на Киевските князе“. Освен това, според неговото мнение, „Руската правда“ е „един от най-древните правосъдни документи в Украйна“. Украинският президент обвини Русия в опити да „похити“ от Украйна Анна Ярославна и нарече работите на художника Иван Айвазовски украинско наследство.  \r\nПревод и редакция:", "date": "2018.07.05", "title": "РИА Новости: Според Петро Порошенко, княз Владимир е покръстил Украйна преди 1030 години"}
{"url": "http://www.focus-news.net/news/2018/07/05/2541920/blagoevgrad-oblastnata-administratsiya-shte-provede-publichna-sreshta-po-proekt-zashtita-ot-navodneniya.html", "text": "Областна администрация-Благоевград ще проведе публична среща по проект „Защита от наводнения“. Това съобщиха от  Областната администрация . Проектът „Защита от наводнения“ е одобрен за финансиране, съгласно Договор № B3.5b.01/11.09.2017, по Програма ИНТЕРРЕГ V-А Гърция – България 2014 – 2020. Срещата ще се проведе от 10,30 в зала 5 на Община Благоевград. По време на срещата ще бъде споделена информация за напредъка на проекта и ще бъдат обсъдени следващите стъпки за успешното му изпълнение. Ще присъстват и представители на Съвместния секретариат Програмата за сътрудничество „Гърция-България“ 2014-2020. Основната цел на проекта е повишаване нивото на защита от наводнения в трансграничния район Гърция – България като предвижда инфраструктурни мерки в рисковите участъците на реките Струма, Марица, Арда и езерото Керкини.", "date": "2018.07.05", "title": "Благоевград: Областната администрация ще проведе публична среща по проект „Защита от наводнения“"}
{"url": "http://www.focus-news.net/news/2018/07/05/2541928/dobrich-regionalna-biblioteka-dora-gabe-v-partnyorstvo-organizira-predstavyane-i-demonstratsiya-na-resheniya-za-digitalizatsiya-na-vsyakakav-tip-dokumenti.html", "text": "Регионална библиотека „Дора Габе“ в партньорство организира представяне и демонстрация на решения за дигитализация на всякакъв тип документи. Това съобщи Невяна Христова, директор на библиотеката. Присъстващите на форума ще имат възможност да се запознаят отблизо и да тестват специализирани сканиращи решения за подвързани и трудни оригинали. Ще бъдат представени два вида скенери, предлагащи възможности за лесна, комфортна и качествена обработка на документи, книги, папки, архиви, счетоводни документи, скици, вестници, списания и много други видове оригинали до формат А2. Присъстващите ще се запознаят с гамата скенери на немски лидер в широкоформатните решения и микрографията и възможността да се сканира отвъд цветовете с Metis. Срещата ще се състои днес в Интерактивната зала на библиотеката в часовете от 14,00 до 17,30. Участниците в срещата могат да вземат със себе си свои оригинали на печатни носители и на място да тестват устройствата, които са представени.  \r\nЖулиета НИКОЛОВА", "date": "2018.07.05", "title": "Добрич: Регионална библиотека „Дора Габе“ в партньорство организира представяне и демонстрация на решения за дигитализация на всякакъв тип документи"}
{"url": "http://www.focus-news.net/news/2018/07/05/2541927/sofiya-bankomat-e-vzriven-v-zhk-lyulin.html", "text": "Банкомат е взривен в ж.к. „Люлин“. Това съобщиха за  Агенция „Фокус“  от пресцентъра на МВР. Сигналът е подаден малко след 4.00 часа сутринта. Полицейски екипи все още работят.", "date": "2018.07.05", "title": "София: Банкомат е взривен в ж.к. „Люлин“"}
{"url": "http://www.focus-news.net/news/2018/07/05/2541932/yordanka-fandakova-kmet-na-sofiya-vse-oshte-e-vazmozhno-da-se-stroi-s-t-nar-izgrebni-yami-za-men-zakonat-tryabva-da-zabrani-takava-vazmozhnost.html", "text": "Все още е възможно да се строи с т. нар. изгребни ями – за мен законът трябва да забрани такава възможност, това се оказва проблем в проливните дъждове. Това каза кметът на София Йорданка Фандъков в предаването  „Тази сутрин  по бТВ. „За последните години успяхме да изградим около 200 км общо водопровод и канализация. Това е много сериозна инвестиция, която не се вижда, защото е под земята. Тази година изграждаме около 50 км водопровод и канализация. 4 км. канализация, 12 км. водопровод се изграждат в кв. „Симеоново“ – около 7 млн. лева са инвестирани там до сега“, допълни още тя.", "date": "2018.07.05", "title": "Йорданка Фандъкова, кмет на София: Все още е възможно да се строи с т. нар. изгребни ями – за мен законът трябва да забрани такава възможност"}
{"url": "http://www.focus-news.net/news/2018/07/05/2541930/shumen-normalno-se-osashtestvyava-avtomobilnoto-dvizhenie-v-grada-i-oblastta.html", "text": "Нормално се осъществява автомобилното движение в Шумен и областта, предаде репортер на  Радио „Фокус“-Шумен . Интензивно е движението в централната градска част в Шумен, на входно- изходните пунктове, както и в посока индустриалната зона на града. Светофарните уредби функционират без промяна. Интензивен е трафикът по републиканските пътища в посока Русе и Бургас, както и по автомагистрала „Хемус“. Стационарна камера за контрол на скоростта е разположена в близост до бензиностанцията в района на 7-ми км на главен път – София- Варна, край Шумен. Сред натоварените и рискови участъци по трасето са кръговото кръстовище на 7-ми км, както и кръстовището за кв. Макак. Без нови промени остава организацията на движение в региона. Върбишки проход е затворен, а по пътя Радко Димитриево- Друмево е в сила забраната за движение на товарни автомобили над 10 тона, обходът е Шумен- Овчарово- Друмево. \r\nИвелина ИВАНОВА", "date": "2018.07.05", "title": "Шумен: Нормално се осъществява автомобилното движение в града и областта"}
{"url": "http://www.focus-news.net/news/2018/07/05/2541934/yordanka-fandakova-kmet-na-sofiya-8-km-s-8-metrostantsii-ot-tretiya-lach-na-metroto-shte-badat-gotovi-do-kraya-na-2019-g.html", "text": "8 км с 8 метростанции от третия лъч на метрото ще бъдат готови до края на 2019 г. Това каза кметът на София Йорданка Фандъков в предаването  „Тази сутрин  по бТВ. „Графикът за строителството на метрото е изключително стегнат. Работи се в срок. Вече над половината тунели са прокопани. Още 4 км с 4 метростанции от кв. „Овча купел“ до кв. „Горна баня“ ще бъдат готови до началото на 2020 година. Вече първият влак от новите 20 вече е в София. Това са модерни енергоспестяващи влакове от най-ново поколение“, допълни тя.", "date": "2018.07.05", "title": "Йорданка Фандъкова, кмет на София: 8 км с 8 метростанции от третия лъч на метрото ще бъдат готови до края на 2019 г."}
{"url": "http://www.focus-news.net/news/2018/07/05/2541931/burgas-dobrovoltsi-ot-belgiya-pristigat-v-nachaloto-na-yuli-v-balgarovo-za-da-remontirat-chitalishteto-v-grada.html", "text": "Доброволци от Белгия пристигат в началото на юли в Българово, за да ремонтират читалището в града. Работата ще включва циклене, шпакловане, боядисване и работа на открито в читалищния двор. Това съобщиха от пресцентъра на  Община Бургас . Бригадата ще се проведе между 5 и 20 юли. Кметство Българово, Читалище „Съгласие 1905“ – Българово и Сдружение „Фар“ канят доброволци от региона и цялата страна да се включат в международната младежка бригада. Организаторите предлагат на младежите възможност да бъдат полезни на другите с труда си и напомнят на всеки доброволец че са необходими подходящо работно облекло, подходящи обувки и ръкавици. \r\nВсеки желаещ, може да се свърже на следните телефони за информация и записване в бригадата: \r\nМилена Комитова – 0895 620612; \r\nГалина Дараданова – 0895 776762; \r\nЙордан Йорданов – 0887 946363; \r\nВиолета Кьосева – 0897 880660.", "date": "2018.07.05", "title": "Бургас: Доброволци от Белгия пристигат в началото на юли в Българово, за да ремонтират читалището в града"}
{"url": "http://www.focus-news.net/news/2018/07/05/2541933/smolyan-propadnali-patni-banketi-i-platna-zatrudnyavat-dvizhenieto-po-nyakolko-napravleniya.html", "text": "Нормално проходими са пътищата в област Смолян, пътните настилки са предимно мокри, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Повишена е опасността от падащи камъни по всички направления в областта и водачите трябва да шофират с повишено внимание и съобразена скорост. През нощта не са подавани сигнали за инциденти по пътищата в областта. \r\nПропаднали пътни банкети и пътни платна, вследствие на поройните валежи от миналата седмица, затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са предимно сухи. Автомобилният трафик в сутрешните часове е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.05", "title": "Смолян: Пропаднали пътни банкети и платна затрудняват движението по няколко направления"}
{"url": "http://www.focus-news.net/news/2018/07/05/2541929/pregled-na-osnovnite-temi-v-burgaskiya-pechat.html", "text": "„Търговец го отнесе заради липса на касов бон за левче“ е водещото заглавие на регионалния ежедневник „Черноморски фар“. Шест от осемте обекта – част от търговско изложение в центъра на Бургас, бяха затворени от екипи на звеното „Фискален контрол“ от НАП. Единият от потърпевшите търговци не е издал касов бон за 1 лев. Толкова са стрували чорапите, които е продал на данъчния под прикритие. „Най-натоварената областна дирекция на МВР празнува професионалния си празник“ е друго заглавие от страниците на вестника. Служители от Областната дирекция на МВР празнуват 139-годишнината си. По традиция те отбелязват празника в морския град в аванс, защото на5-и, когато е официалната дата, са националните празненства в столицата. Темата на дена е „Печатът има нужда от помощ“. Българският печат, както навсякъде по света е в затруднено положение. Причините са две – цената на вестникарската хартия се е повишила с около 40 процента от началото на година, а интернет-монополисти обират лъвския пай от рекламата и не плащат за създаването на съдържание. \r\nИнтервюто днес е с проф. Божидар Димитров, а темата му „Слабо известни факти за Божидар Димитров – ДС и секса като агент, връзката „Йоан-Павел“, перипетиите и гладните години“.", "date": "2018.07.05", "title": "Преглед на основните теми в бургаския печат"}
{"url": "http://www.focus-news.net/news/2018/07/05/2541935/pazardzhik-okrazhniyat-sad-shte-gleda-delo-za-nanasyane-na-imushtestveni-vredi-za-obshtina-belovo.html", "text": "Окръжният съд в Пазарджик ще гледа дело за нанасяне на имуществени вреди за община Белово, съобщиха от  Пресцентъра на съда в Пазарджик . Делото е образувано по обвинителен акт на Окръжната  прокуратура. Срещу Костадин Варев е повдигнато обвинение за това, че за периода 31.01.2013 – 20.08.2014 год. като Кмет на Община не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер на над 48 500 лв. началото на съдебното заседание е в 9.30 часа, съдия-докладчик е Александър Александров.", "date": "2018.07.05", "title": "Пазарджик: Окръжният съд ще гледа дело за нанасяне на имуществени вреди за община Белово"}
{"url": "http://www.focus-news.net/news/2018/07/05/2541942/pss-dobri-sa-usloviyata-za-turizam-v-planinite-no-sledobed-se-ochakva-vloshavane-na-vremeto.html", "text": "Добри са условията за туризъм в планините, но следобед се очаква влошаване на времето. Това съобщиха за  Агенция „Фокус“  от Планинската спасителна служба (ПСС) при БЧК. Очакват се валежи и гръмотевични бури. В момента времето все още е сравнително добро. Температурите се движат до 16-17 градуса. Кабинковият лифт Боровец и на Пампорово работят две линии. Няма регистрирани инциденти през изминалото денонощие.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.05", "title": "ПСС: Добри са условията за туризъм в планините, но следобед се очаква влошаване на времето"}
{"url": "http://www.focus-news.net/news/2018/07/05/2541937/spokoyna-e-obstanovkata-po-patishtata-vav-varnenska-oblast.html", "text": "Спокойна е обстановката по пътищата във Варненска област, настилките са сухи, видимостта е добра, предаде репортер на  Радио „Фокус“ – Варна . На магистрала „Хемус“ все още движението се осъществява двупосочно в платното за София в участъка Ветрино – Неофит Рилски. От км 389 до км 393 в посока Варна моторните превозни средства се пренасочват в лявото платно към Шумен поради ремонтни дейности на асфалтовата настилка. Затворен е пътният възел при Неофит Рилски, а автомобилите се пренасочват по пътя Русе – Варна. Слизането от автомагистрала “Хемус“ в посока селата Габърница и Неофит Рилски се осъществява на пътен възел „Ветрино“. Затворена е връзката при  Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при  пътен възел „Девня“. В момента на два километра от автомагистрала „Черно море“ движението след Варна също се осъществява двупосочно в платното към Бургас поради ремонт на виадукт „Звездица”. Продължава да е в сила ограничението за моторни превозни средства с маса над 10 тона по пътя Кранево – Варна при км 83.  Обходният маршрут е през Кичево и Оброчище. На територията на Областното пътно управление не са въведени други ограничения. По третокласните пътища ремонти се извършват по направлението Старо Оряхово – Гроздьово. В отсечка от 17 километра движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.07.05", "title": "Спокойна е обстановката по пътищата във Варненска област"}
{"url": "http://www.focus-news.net/news/2018/07/05/2541943/vms-60-ta-godishnina-ot-sazdavaneto-na-parvi-divizion-patrulni-korabi-shte-bade-otbelyazana-v-punkt-za-bazirane-varna.html", "text": "На 6 юли 2018 г., от 09.00 часа, по случай 60-та годишнина от създаването на Първи дивизион патрулни кораби, в Пункт за базиране Варна тържествено ще бъдат вдигнати националното знаме, военноморските флагове и флаговете за разцветяване. Това съобщиха от пресцентъра на  Военноморските сили  (ВМС). \r\nСъщо на 6 юли 2018 г., от 13.00 часа, по случай 127-та годишнина от рождението на контраадмирал Иван Вариклечков - първия български адмирал командвал флота, ще се проведе военен ритуал по поднасяне на венци и цветя на паметника му пред сградата на Щаба на ВМС на ул.”Преслав” №16.", "date": "2018.07.05", "title": "ВМС: 60-та годишнина от създаването на Първи дивизион патрулни кораби ще бъде отбелязана в Пункт за базиране Варна"}
{"url": "http://www.focus-news.net/news/2018/07/05/2541940/burgas-v-letniya-teatar-shte-se-sastoi-tseremoniyata-po-nagrazhdavane-i-ofitsialnoto-zakrivane-na-mezhdunarodnoto-matematichesko-sastezanie-bimc-2018.html", "text": "От 10.30 часа в Летния театър в Бургас ще се състои церемонията по награждаване на най-добре представилите се състезатели и отбори, и официалното закриване на Международното математическо състезание BIMC 2018, чийто домакин е Бургас. „Фокус“ припомня , че то се провежда от 1 до 6 юли, а градът ни е негов домакин за втори път. Събитието събра състезатели от 167 отбора от цял свят. 19 са българските представители, 4 от които са от Бургас.", "date": "2018.07.05", "title": "Бургас: В Летния театър ще се състои церемонията по награждаване и официалното закриване на Международното математическо състезание BIMC 2018"}
{"url": "http://www.focus-news.net/news/2018/07/05/2541938/yordanka-fandakova-prez-avgust-zapochvame-remont-na-bul-vasil-levski-v-uchastaka-ot-rektorata-do-pametnika-na-vasil-levski.html", "text": "През август започваме ремонт на бул. „Васил Левски“ в участъка от Ректората до паметника на Васил Левски. Това каза кметът на София Йорданка Фандъков в предаването  „Тази сутрин  по бТВ. „Участъкът от ул. „Граф Игнатиев“ до Ректората на бул. „Васил Левски“ трябва да бъде готов в началото на месец август и подготвяме от тогава да започнем ремонтът в участъка от Ректората до паметника на Васил Левски. В момента в кв. „Витоша“ се изгражда участъка от ул. „Могилата“, който се наводняваше често. На улица „Филип Кутев“ трябва да започне изграждането на отливен канал. Срокът на ремонтните дейности на бул. „Тодор Каблешков“ е 20 юли, но по всичко изглежда, че ще е готов по-рано“, допълни тя. „В зона 4, която е около храм паметника „Св. Александър Невски“ имаме предвидени подземни контейнери и зареждащи станции за електромобили. Ремонтът започна, той ще се прави поетапно. В момента се ремонтират тротоарите на ул. „Московска“. Пред храм- паметника „Св. Александър Невски“ подходът ще бъде пешеходен и паркоместата там ще се намаляват“, каза още кметът на София.", "date": "2018.07.05", "title": "Йорданка Фандъкова: През август започваме ремонт на бул. „Васил Левски“ в участъка от Ректората до паметника на Васил Левски"}
{"url": "http://www.focus-news.net/news/2018/07/05/2541941/politicoeu-emanyuel-makron-predupredi-che-plana-za-migrantski-lageri-v-afrika-e-pred-propadane.html", "text": "Президентът на Франция Еманюел Макрон предупреди, че плановете на Европейския съюз да създаде мигратнски лагери извън Европа може да пропадне ако африканските страни не се заемат с организацията им, а досега нито една страна от Черния континент не се е съгласила да приеме такъв, пише  европейската редакция на електронното издание Politico . \r\nИзданието припомня, че европейските лидери се разбраха да проучат идеята през този месец. Но по време на посещението си в Нигерия, Макрон заяви, че мнозинството от африканските държави се опасяват, че тези лагери ще са притегателен център за мигрантите. Засега нито една африканска страна не се е съгласила да приеме такъв център. \r\nПриемните лагери, продължава Politico, трябваше да са компромис между европейските лидери, едните от които настояват за по строг граничен контрол, а другите – за насърчаване на мигрантите. По същество, според плана в лагерите трябва да се определя кой действително е бежанец и има нужда от защита и кой е икономически мигрант. \r\nФренският президент заяви още, че неговият основен приоритет е да убеди африканците да не поемат „безумния риск“ да пътешестват до Европа. Съгласно данните на Международната организация по миграцията, повече от хиляда души са загинали при опит да преминат Средиземно море само през тази година. \r\nНезависимо от това, че пика на миграцията беше през 2015 година и оттогава броят им непрекъснато намалява, темата продължи да доминира заглавията в медиите. \r\n„Политико“ припомня още, че миналия месец новото италианско правителство затвори пристанищата в страната за кораба „Водолей“, занимаващ се с превозване на мигранти и който тогава прекарваше 600 души към Европа. Това трябваше да послужи като ясно послание към Брюксел, че Рим е възприел политика на „нулева толерантност“ към миграционните планове на Брюксел, според които бежанците трябва да поискат убежище в първата страна, в която попаднат. \r\nПревод и редакция:", "date": "2018.07.05", "title": "Politico.eu: Еманюел Макрон предупреди, че плана за мигрантски лагери в Африка е пред пропадане"}
{"url": "http://www.focus-news.net/news/2018/07/05/2541936/kathimerini-siriza-se-opitva-da-razsee-naprezhenieto-v-gratskoto-pravitelstvo.html", "text": "След като младши партньорът в гръцкото правителство „Независимите гърци“ (АНЕЛ) постави под въпрос оцеляването на управляващата коалиция със заплахата си да се оттегли от него заради подписания миналия месец договор за името с Македония, говорителят на парламентарното мнозинство Димитриц Цанакопулос изрази увереност пред журналистите, че СИРИЗА ще изкара целия си 4-годишен мандат, пише  електронното издание на гръцкия вестник Kathimerini . \r\nЛидерът на „Независимите гърци“ Панос Каменос поиска споразумението със Скопие да бъде ратифицирано в парламента от специализирано мнозинство (три пети) в парламента или неговата партия ще се оттегли от правителството. \r\nВ отговор на това, Цанакопулос увери,че независимо от факта, че Кинституцията на страната не изисква ратификацията на договора да бъде гласувана от най-малко 180 депутати в 300-местния парламент, предложението на Каменос ще бъде обсъдено. \r\n„Катимерини“ коментира, че сделката, подписана от премиерите на Гърция и Македония Алексис Ципрас и Зоран Заев разклати силно управляващата коалиция, която разполага с крехко мнозинство от 152 депутати. \r\nВъпреки усилията на някои да разсеят напрежението по въпроса, вътрешният министър Панос Скурлетис заяви във вторник, че коментарите на Каменос са опасни за стабилността на мнозинството. Нещо повече, той констатира, че АНЕЛ се бори с основната опозиционна партия „Нова Демокрация“ за гласовете на едни и същи избиратели. \r\nЩо се отнася до вероятността „Независимите гърци“ да излязат от правителството, Скурлетис не бе особено притеснен, защото, според неговите думи, може да се формира ново мнозинство, но с депутатите на центристката „То Потами“, която миналата седмица се отдели от лявоцентристката коалиция „Движение за промяна“. \r\nСпоред непотвърдена информация от македонските медии, в сряда Ципрас и Заев може да се срещнат в кулоарите на Балканската среща на върха в Лондон на 10 юли. \r\nПревод и редакция:", "date": "2018.07.05", "title": "Kathimerini: СИРИЗА се опитва да разсее напрежението в гръцкото правителство"}
{"url": "http://www.focus-news.net/news/2018/07/05/2541945/obshtinskiyat-savet-v-kavarna-obyavyava-protsedura-za-podbor-na-kandidati-za-sadebni-zasedateli-za-okrazhen-sad-dobrich.html", "text": "Общинският съвет – Каварна на основание чл. 68, ал. 1 от Закона за съдебната власт и Решение № 470 по Протокол № 35 от 12.06.2018 г. обявява процедура за подбор на кандидати за съдебни заседатели за Окръжен съд - Добрич. Това съобщиха от пресцентъра на  Община Каварна .  \r\nКандидатите за съдебни заседатели трябва да бъдат дееспособни български граждани, които отговарят на следните условия: \r\n- възраст от 21 до 68 години, \r\n- имат настоящ адрес в община, която попада в рамките на съдебния район на съда, за който кандидатстват; \r\n- имат завършено най-малко средно образование; \r\n- не са осъждани за умишлено престъпление, независимо от реабилитацията му; \r\n- не страдат от психически заболявания;  \r\n- не са съдебни заседатели в друг съд;  \r\n- не са общински съветници от съдебния район, за който кандидатстват;  \r\n- не участват в ръководство на политическа партия, коалиция или организация с политически цели; \r\n- не работят в съд, прокуратура, следствени органи, Министерство на вътрешните работи или в други органи от системата на национална сигурност, намиращи се в съдебния район, за който кандидатстват. \r\nКандидатите подават в срок до 20.07.18 г. в деловодството на Общински съвет - Каварна, ул. „Добротица” № 26, етаж III, стая 301 следните документи: \r\n1.заявление по образец (приложение № 1); \r\n2. подробна автобиография, подписана от кандидата; \r\n3. нотариално заверено копие от диплома за завършено образование; \r\n4. медицинско удостоверение, че лицето не страда от психическо заболяване; \r\n5. данни за контакт  на две лица, към които Общинският съвет - Каварна може да се обръща за препоръки;  \r\n6. мотивационно писмо; \r\n7. писмено съгласие;  \r\n8. декларация за липса на обстоятелствата по чл. 67, ал. 3 от Закона за съдебната власт; \r\n9. документ за извършена проверка по реда на Закона за достъп и разкриване на документи и за обявяване на принадлежност на български граждани към Държавна сигурност и разузнавателните служби на Българска народна армия (ако кандидатът е роден преди 16 юли 1973 год.).", "date": "2018.07.05", "title": "Общинският съвет в Каварна обявява процедура за подбор на кандидати за съдебни заседатели за Окръжен съд - Добрич"}
{"url": "http://www.focus-news.net/news/2018/07/05/2541946/ruse-4-protivopozharni-avtomobila-i-14-sluzhiteli-sa-uchastvali-pogasyavaneto-na-pozhara-v-mebelniya-tseh.html", "text": "4 противопожарни автомобила и 14 служители са участвали погасяването на пожара в мебелния цех. Това съобщиха за  Агенция „Фокус“  от пресцентъра на МВР. Мебелният цех е 800 кв. м и е на два етажа. Намира се в индустриалната зона на Русе. 4 противопожарни автомобила и 14 служители са участвали. Погасен е снощи около 22.00 часа. Днес продължава огледът.", "date": "2018.07.05", "title": "Русе: 4 противопожарни автомобила и 14 служители са участвали погасяването на пожара в мебелния цех"}
{"url": "http://www.focus-news.net/news/2018/07/05/2541944/sofiya-ne-e-ustanovena-lipsa-na-kaseti-ot-vzriveniya-v-zhk-lyulin-bankomat.html", "text": "Не е установена липса на касети от взривения в ж.к. „Люлин“ банкомат. Това съобщиха от пресцентъра на МВР. Около 04.00 часа тази сутрин е получен сигнал за взривен банкомат, монтиран пред сграда на супермаркет, в района на столичния ж.к. „Люлин“. По първоначални данни извършителите са били двама, те са се оттеглили с лек автомобил. В момента се извършва оглед на място, не е установена липса на касети, има нанесени материални щети по търговския обект.", "date": "2018.07.05", "title": "София: Не е установена липса на касети от взривения в ж.к. „Люлин“ банкомат"}
{"url": "http://www.focus-news.net/news/2018/07/05/2541947/vratsa-tyaloto-na-izcheznaliya-v-r-iskar-vodolaz-e-namereno-v-rayona-na-vets-tsarevets.html", "text": "На 04 юли, около 17.00 ч. в РУ- Мездра е получено съобщение от екип на Сектор „СОД“ при РДПБЗН- Монтана, че при извършени издирвателни действия е намерен трупа на П. Х. в района на ВЕЦ- Царевец в землището на с. Царевец, общ. Мездра. Това съобщиха от  ОДМВР-Враца . На мястото е извършен оглед при който не се установиха видими следи от насилие, трупа е откаран за аутопсия в МБАЛ- Враца. \r\nЗа случая е уведомен прокурор от ОП- Враца и е образувано ДП.", "date": "2018.07.05", "title": "Враца: Тялото на изчезналия в р. Искър водолаз е намерено в района на ВЕЦ - Царевец"}
{"url": "http://www.focus-news.net/news/2018/07/05/2541949/v-sgradata-na-spetsializiranata-prokuratura-v-sofiya-shte-bade-daden-brifing-vav-vrazka-s-neutraliziranata-organizirana-prestapna-grupa-za-reket.html", "text": "Във връзка с интереса към неутрализираната (на 3 юли т.г.) организирана престъпна група за рекет и силови действия, от 11 часа, в сградата на Специализираната прокуратура на ул. „Черковна“ 90 в София ще бъде даден брифинг. Това съобщиха от пресцентъра на  Апелативната специализирана прокуратура .", "date": "2018.07.05", "title": "В сградата на Специализираната прокуратура в София ще бъде даден брифинг във връзка с неутрализираната организирана престъпна група за рекет"}
{"url": "http://www.focus-news.net/news/2018/07/05/2541951/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-yuli.html", "text": "„Софийска вода” временно ще прекъсне водоснабдяването в някои части на столицата на 6 юли 2018 г. (петък), Съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Стефан Стамболов“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Стефан Стамболов“, в участъка от бул. Тодор Александров“ до ул. „Пиротска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Стефан Стамболов“№18. \r\nВъв връзка с подмяна на спирателни кранове и пожарен хидрант на ул. „Илия Велинов“ с. Казичене, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Апостол Ламбов“, ул. „Мито Войнишки“, ул. „Илия Велинов“, ул. „Хаджи Димитър“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Велинов “ ъгъла с ул. „Любен Каравелов“. \r\nВъв връзка с механично почистване и дезинфекция на резервоар „Шумака“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на вилна зона „Шумака“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновско шосе“ и отбивката за резервоара. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.05", "title": "„Софийска вода” временно ще прекъсне водоснабдяването в някои части на столицата на 6 юли"}
{"url": "http://www.focus-news.net/news/2018/07/05/2541953/veliko-tarnovo-svetovnoizvesten-arhitekt-shte-iznese-publichna-lektsiya-v-grada.html", "text": "Именитият архитект Андреа Д`Антраси, известен с участието си в мащабни международни проекти,  ще изнесе публична лекция във Велико Търново. Събитието ще се проведе на 27 юли 2018 година, от 18.00 до 19.00 часа, в Голямата зала на Община Велико Търново. Това съобщиха от пресцентъра на  Общината . \r\n„MAD Works, MAD Architects“ ще е темата, по която ще говори архитект Андреа Д`Антраси. Именитият специалист е част от международното жури, което ще оценява предложенията на участниците в международния архитектурен конкурс за нов градски център на Велико Търново. 75000 евро е наградният фонд за конкурса, обявен от Общината по инициатива на кмета Даниел Панов. Журирането ще се проведе в периода 27 – 29 юли.  \r\nМеждународният архитектурен конкурс включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара.  \r\nКонкурсната програма за новия градски център е изготвена според обществените нагласи. Предвижда се повече озеленяване и по-малко строителство спрямо досегашните разработки за територията, създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и др.  \r\nРоденият през 1982 година в Италия архитект Андреа Д`Антраси е регистриран архитект в Италия и Швейцария, асоцииран партньор в MAD architects – Europe („МАД архитекти – Европа“).  \r\nПрез 2007 г. получава магистърска степен по архитектура от Accademia di Architettura di Mendrisio, Швейцария. Има солиден опит, придобит от чуждестранни проекти в САЩ, Италия, Австралия и Китай, сред които „Международно летище Шънджън Бао'ан Нов терминал 3“, „5-то Авеню Армани Ню Йорк“, магазин в Рим, Masterplan в Савона и други.  \r\nСъс своя опит Андрея Д‘Антраси добавя ценна глобална визия за MAD architects – Europe. Откакто се присъединява към MAD през 2010 г., той работи по жилищния комплекс Boncompagni Residential в Рим - Италия, планинското селище Хуаншан, центъра на Нанкинг Зендай Хималайс и последния музей на разказвача Лукас.  \r\nИграе ключова роля в концептуалните конкурси за дизайн на MAD. От 2015 г.  отговаря за офис дейностите в Европа.", "date": "2018.07.05", "title": "Велико Търново: Световноизвестен архитект ще изнесе публична лекция в града"}
{"url": "http://www.focus-news.net/news/2018/07/05/2541954/veliko-tarnovo-mokri-sa-patnite-nastilki-v-oblastta.html", "text": "Мокри са пътните настилки във Велико Търново,  предаде репортер на  Радио „Фокус” – Велико Търново . Времето е облачно. Температурата на въздуха е 21 градуса. Трафикът в града в сутрешните часове е интензивен. По-натоварено е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за делчничен ден. Извършват се ремонти на водопроводна мрежа в старата градска част  на Велико Търново. На места движението се осъществява в едната лента. \r\nМокри са пътните настилки и на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. \r\nНадежда КРЪСТЕВА", "date": "2018.07.05", "title": "Велико Търново: Мокри са пътните настилки в областта"}
{"url": "http://www.focus-news.net/news/2018/07/05/2541956/pazardzhik-podadeni-sa-10-signala-za-navodneni-ulitsi-i-padnali-darveta-vsledstvie-na-intenzivniya-dazhd-v-grad-peshtera.html", "text": "От 18:30 до 20:00 часа снощи в Областния център при РДПБЗН-Пазарджик са постъпили около 10 сигнала за наводнени улици, паднали дървета, вследствие на интензивния валеж от дъжд в град Пещера, съобщиха от  ГД „Пожарна безопасност и защита на населението“ . По получените сигнали работят 2 екипа от РС „Пожарна безопасност и защита на населението“- Пещера. Отработените произшествия са 6.", "date": "2018.07.05", "title": "Пазарджик: Подадени са 10 сигнала за наводнени улици и паднали дървета, вследствие на интензивния дъжд в град Пещера"}
{"url": "http://www.focus-news.net/news/2018/07/05/2541939/evrodeputatat-petar-kurumbashev-poiskahme-da-ne-se-vrashta-prevoznoto-sredstvo-na-vseki-tri-sedmitsi.html", "text": "В транспортна комисия искахме да отпадне искането да  се връща превозното средство на всеки три седмици, тъй като ние не успяхме да разберем - защо, ако шофьорите са носталгични за техните семейства и трябва да се връщат в страните си, трябва и камионите да са носталгични за техните семейства. Това заяви пред БТВ Петър Курумбашев, член на Делегацията на българските социалисти в Европейския парламент и на Комисията по транспорт и туризъм в Европейския парламент, след като беше върнат спорният пакет „Мобилност” и обсъжданията по текстовете започват отначало, съобщиха от пресцентъра на  БСП . Той обясни, че е разговарял с немския си колега Исмаил Ертуг -  идеолог на тази идея. „Казах, че сме му закачили снимката на няколко български гранични пункта и го очакваме, като „национален герой”. Той ясно разбира, че това предложение наказва нас – държавите, които са в периферията на ЕС. Обясних му, че не е едно и също да се прибере един камион от Германия до Чехия и от Германия до България. Той ясно разбира, че ни поставя в неравнопоставено положение. След вчерашното гласуване каза, че чака по-добро предложение”, обясни Курумбашев. „Искам да се обърна и с молба към всички български партии, на първо място към управляващата-  никой да не се опитва да приватизира успеха на българските евродепутати, които вчера успяха да върнат директивата и да не си я приписва лично за себе си, и да не се посреща премиерът, като „Цар-освободител” на летището. Не е честно да се каже, че този резултат е действие на един човек или на една партия. Това е резултат на общите усилия на всички евродепутати от много държави”, категоричен бе той. Според него с наближаването на европейските избори, желанието на някой европолитици да се пъчат на мегдана нараства и възможността за постигане на компромис намалява. „Следващият европарламент и следващите български евродепутати имат по-голям шанс за компромис”, добави той. Курумбашев отправи съвет към парвителството- след като има направен пътен алианс от държавите от Бенелюкс, Германия, Франция, скандинавските държави, е крайно време и засегнатите от пакета „Мобилност” да образуват също съюз, за да блокират неизгодните предложения.", "date": "2018.07.05", "title": "Евродепутатът Петър Курумбашев: Поискахме да не се връща превозното средство на всеки три седмици"}
{"url": "http://www.focus-news.net/news/2018/07/05/2541960/kyustendil-zaradi-izgrazhdane-na-nadzemno-lineyno-saorazhenie-dvizhenieto-po-patya-kocherinovo-rila-se-spira-za-periodi-ot-10-minuti.html", "text": "По пътя Кочериново – Рила, в района на град Рила, се изгражда надземно линейно съоръжение. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради тази причина до 5 юли е въведена временна организация на движението. Предвидено е спиране на движението за периоди от 10 минути в определени часови интервали.  \r\nДо 9 юли е въведено ограничение на скоростта в участък от пътя Рила – Рилски манастир заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента. По път ІІІ – 6203, в участъка между Багренци и Жабокрът, се полага маркировка. Водачите трябва да се движат с повишено внимание. Срокът е до 5 юли, включително. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември.  \r\nС нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.07.05", "title": "Кюстендил: Заради изграждане на надземно линейно съоръжение движението по пътя Кочериново – Рила се спира за периоди от 10 минути"}
{"url": "http://www.focus-news.net/news/2018/07/05/2541957/ministar-valentin-radev-ne-tarsya-sigurnost-za-posta-si.html", "text": "Не търся сигурност за поста си. Това каза министърът на вътрешните работи Валентин Радев в интервю за предаването „Преди всички“ по БНР. Днес, година след полицейските протести, празнуваме заедно със синдикатите. Намерихме конструктивни тон, заяви Радев. \r\nПромените в Закона за МВР трябва да бъдат готови към края на годината и да бъдат внесени в парламента в началото на следващата сесия, допълни той. Промени вече се случват, но постепенно, и реформите ще бъдат еволюционни, а не революционни, каза той. Ще има структурна реформа, а е възможно и обединение на дирекции. \r\n„В зависимост от тези промени - колко са големи, може би, така си мисля, ще се стигне и до нов Закон“, каза Радев. \r\nСедемте синдиката в системата изразяват мнението на над 1/3 от служителите в системата и политическото ръководство ще се вслуша в техните искания, „ако са социални, а не управленски“. \r\n„Управленските нека оставим на правителството, на политическото ръководство и на професионалното ръководство“, каза министърът. \r\nРадев отказа да коментира критиките на БСП във вота на недоверие, защото в тях не е имало анализи. Той отрече да е му е оказван натиск от коалиционните партньори в управлението. \r\n„Аз не съм усещал такъв натиск. Не съм усещал някой да ни спре по посоката, в която сме решили да управляваме министерството. Надявам се, няма да и в бъдеще. Аз съм в много добри отношения с вицепремиера Каракачанов, с премиера и с моите колеги. Не виждам тук някакъв проблем“, каза МВР шефът. \r\nЗапитан колко стабилно изглежда правителството, Радев коментира че в сектор „сигурност“ усеща стабилност. На въпрос дали той е „удобен бушон“ министърът отговори: „Не търся сигурност за поста си. Не съм го правил и като професионалист в българската армия. Никога не съм се интересувал от такива въпроси или пенсии. Гледам да си  свърша работата. И на моите колеги от политическото ръководство, и от професионалното ръководство, и полицаи казвам едно - най-добрата защита е вашата добра работа и истината“. \r\nПо повод оставката на директора на ОД на МВР в Ботевград заради случая „Пелов“, министърът коментира, че той не е бил единственият, но е един от основните отговорни за състоянието на дирекцията. \r\n„И комисар Григоров и неговият заместник са много добри служители. Те просто не се справиха на тези постове. Ако погледнете кариерите им назад, аз съм много впечатлен и от едната, и от  другата, но в момента, на тези постове, те просто не са успели да дадат най-доброто от себе си“, допълни Радев. \r\nОтделните случаи взривяват общественото мнение за кратко, но като цяло системата е по-стабилна, смята министърът. Той изтъкна, че прокуратурата е господар на следствието и  голяма част от работата на МВР остава необяснена по обективни причини. \r\n„Цялата система за сигурност работи така, че тези, които са престъпили закона да получат своето наказание. Може да не стане веднага, но в крайна сметка по-важното е, както стана с „Килърите“ и „Наглите“, да получат осъдителни присъди. Там имаше доживотни присъди. Това не се е случвало с периоди назад в държавата. Това е важното – тази и превенция, тази сила закона възпре всички останали“, каза Радев.", "date": "2018.07.05", "title": "Министър Валентин Радев: Не търся сигурност за поста си"}
{"url": "http://www.focus-news.net/news/2018/07/05/2541962/gabrovo-dvizhenieto-v-uchastak-ot-patya-draganovtsi-gabrovo-se-osashtestvyava-v-edna-lenta-poradi-izvarshvane-na-remont.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е предимно слънчево. Температурата на въздуха е 21°. Пътните настилки са частично мокри. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по пътя Граница Ловеч – Кормянско - Малък Вършец, при км 46+800 по общинския път до път III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от пътя Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от пътя Севлиево – Драгановци се осъществява с повишено внимание поради извършване на строително-монтажни работи. Движението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от пътя Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.05", "title": "Габрово: Движението в участък от пътя Драгановци – Габрово се осъществява в една лента поради извършване на ремонт"}
{"url": "http://www.focus-news.net/news/2018/07/05/2541952/zhelyo-boychev-bsp-ivan-ivanov-i-chlenovete-na-kevr-imat-ogromna-otgovornost-kak-shte-prilagat-promenite-v-zakona-za-energetikata-za-chez-ne-da-go-komentirat.html", "text": "Иван Иванов и членовете на КЕВР имат огромна отговорност как ще прилагат промените в Закона за енергетиката за ЧЕЗ, не да го коментират. Това каза народният представител от ПГ на „БСП за България“ Жельо Бойчев по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . Според Бойчев сделката с ЧЕЗ ще бъде атестат за регулаторите в България. „Мерете с еднакъв аршин и спазвайте закона и разпоредбите, защото така даваме сигнал към бългаските граждани, българското общество и към инвеститорите“, обърна се Бойчев към Иван Иванов и изрази надежда днешната дискусия да бъде полезна и да се покаже, че се защитава обществения интерес. „Продължаваме да твърдим, че КЕВР съгласно разпоредбите на закона има достатъчно правомощия да се сезира и да поиска съответната информация за сделката с ЧЕЗ. По никакъв начин ние не приемаме твърденията на комисията, че видите ли няма право и основание да се намеси с рапореждането на активите на електроразпределителните дружества в България“, каза той и припомни разпоредбите в Закона за енергетиката. Той посочи, че буквата на закона е друг и той е дал правомощията на комисията да гарантира обществения интерес. Бойчев посочи, че ролятата на регулатора абсолютно се обезсмисля, защото можем да станем свидетели на трето лице, което ще стане собственик на енергийно дружество, без КЕВР да има роля върху този процес. \r\nДеница КИТАНОВ", "date": "2018.07.05", "title": "Жельо Бойчев, БСП: Иван Иванов и членовете на КЕВР имат огромна отговорност как ще прилагат промените в Закона за енергетиката за ЧЕЗ, не да го коментират"}
{"url": "http://www.focus-news.net/news/2018/07/05/2541955/volen-siderov-obedineni-patrioti-kevr-e-izvan-vsyakakav-kontrol-obsluzhva-interesite-na-monopolite-i-zatova-predlagame-preizbirane-na-tseliya-sastav.html", "text": "КЕВР е извън всякакъв контрол, обслужва интересите на монополите, затова предлагаме преизбиране на целия състав. Това каза председателят на ПГ на „Обединени патриоти“ Волен Сидеров по време на обсъждането на проекторешението за предсрочно прекратяване на пълномощията на Иван Николаев Иванов като член и председател на Комисията за енергийно и водно регулиране (КЕВР), предаде репортер на  Агенция „Фокус“ . \r\n„В предложеното решение на БСП се иска освобождаването на Иван Иванов на база на Закона за енергетиката. Ще върна назад лентата да припомня как лично аз съм искал поне три пъти оставката на същия този председател на КЕВР. Още при преформирането на КЕВР, когато стана независима комисия, БСП тогава подкрепи както създаването на КЕВР, така и състава, който беше предложен с председател Иван Иванов. От 40 души от БСП тогава бяха двама. Това говори, че всъщност групата на БСП тогава – г-жа Нинова също беше там, на практика е подкрепила Иван Иванов“, каза още Сидеров и посочи, че докладът на КЕВР от 2016 г. е гласуван с 16 гласа на БСП, два от които са на Корнелия Нинова и Драгомир Стойнев.  \r\n„Тоест, ние имаме една непоследователност – в последния момент БСП излиза и казва, че председателят трябва да се смени. До какво ще доведе това? Ще промени ли решенията на комисията? Аз съм за свалянето на председателя на КЕВР с две ръце, но това няма да промени решенията ѝ и тя ще продължи да обслужва монополите в енергетиката и най-вече чуждите монополи. За това предлагам проблемът да се реши кардинално. Предлагаме преизбиране на целия състав на КЕВР и отчетността на комисията да стане истинска, защото в момента тя е формална. В момента КЕВР е извън всякакъв контрол – тя е толкова независима, че няма друг такъв орган в държавата, дори и Прокуратурата. Това трябва да се коригира и ние предлагаме два варианта на промяна на закона и да стигнем до истинско решение, чрез което КЕВР да бъде истинска комисия. Вариантите ни още не са внесени в Народното събрание, защото искам да има подкрепа от всички парламентарни групи, тъй като КЕВР е съществен орган и нейната работа се отразява на стандарта на милиони българи. КЕВР трябва да бъде комисия, която да може да казва „не“ на исканията на монополите“, каза Сидеров. \r\nЦветилена СИМЕОНОВА", "date": "2018.07.05", "title": "Волен Сидеров, „Обединени патриоти“: КЕВР е извън всякакъв контрол, обслужва интересите на монополите и затова предлагаме преизбиране на целия състав"}
{"url": "http://www.focus-news.net/news/2018/07/05/2541950/atanas-kostadinov-bsp-imame-demokratichno-zavoyuvani-pozitsii-i-institutsii-koito-pravyat-chest-na-balgarskata-darzhava-no-kriteriite-kam-tyah-tryabva-da-sa-bezkompromisni.html", "text": "Имаме демократично завоювани позиции, институции, които правят чест на българската държава, но критериите към тях трябва да са безкомпромисни. Това каза народният представител от ПГ на „БСП за България“ Атанас Костадинов по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . По думите на Костадинов въпросът е трябва ли ни демократично завоевание като КЕВР, ако то не изпълнява закона. „Трябва ли ни такава структура и институция, такава част от администрацията, която тук, където законодателят взима решения, обяснява на самия законодател, че на този етап не възнамерява да изпълнява закона“, каза Костадинов във връзка с изявлението на председателя на КЕВР доц. Иван Иванов за промените в Закона за енергетиката. Според него от казуса с Гинка Върбакова има десетки основания да се каже, че е нарушен националният интерес. Костадинов благодари на министър-председателя за оттеглянето на Закона за акциза и данъчните складове.  \r\nДеница КИТАНОВА", "date": "2018.07.05", "title": "Атанас Костадинов, БСП: Имаме демократично завоювани позиции и институции, които правят чест на българската държава, но критериите към тях трябва да са безкомпромисни"}
{"url": "http://www.focus-news.net/news/2018/07/05/2541963/pregled-na-osnovnite-temi-v-shumenskiya-pechat.html", "text": "„Позитиви за двете страни след дискусията за дърветата и проектите на Шумен“, е водещото заглавие във вестник  „Шуменска заря“ . След срещата и проектите, която бе по инициатива на кмета Любомир Христов, резултатът е позитивен. И двете страни – граждани и общинска администрация заявиха грижа за зелената система на Шумен. „Виждам, че зеленината в Шумен вълнува всички. Искам да заявя, че няма поголовна сеч. Няма да разреша такава сеч. Ще се опитаме да минем по квартали и аз ще ви поканя тези, които искат, да го направим заедно, защото всички имаме една цел – да запазим зелената система в Шумен. Нямаме за цел да премахваме дървета освен тези, които се нуждаят от премахване, тъй като има много такива. Има над 700 жалби“, с тези думи беше открита дискусията за зелената система на Шумен от кмета Любомир Христов.  \r\nНа стр. 2 в броя е публикувано интервю с актрисата Мария Статулова. „Едни пеят че без радио не могат, аз без работа не мога“, казва актрисата.  \r\n„Започна приемът на магистри в Шуменския университет“, информира ежедневникът. Започна приемът на документи на кандидати да се обучават в магистърските програми на Шуменския университет „Епископ Константин Преславски”. През учебната 2018/2019 година висшето училище предлага прием в 82 магистърски програми, след образователно-квалификационна степен „Бакалавър“ и след образователно-квалификационна степен „Магистър“.  \r\n„Увеличават се читалищата в областта“, пише изданието. Към 31 декември 2017 г. действащите народни читалища на територията на област Шумен са 130, от тях 25 (19.2%) са в градовете, а 105 (80.8%) в селата, обяви отдел “Статистически изследвания – Шумен” към Териториалното статистическо бюро – Североизток. В сравнение с 2012 г. се наблюдава увеличение на броя на читалищата с 3, или 2.4%, съответно с 2 (8.7%) в градовете и с 1 в селата.  \r\n„Повече от половината кражби са разкрити,  отчетоха от полицията“, съобщава всекидневникът. МВР продължава активно да противодейства на битовата престъпност и пътния травматизъм. На пресконференция по повод празника на МВР директорът на шуменската полиция Ялчън Расим заяви, че това са акцентите в работата на униформените в следващите 6 месеца. „Въпреки превантивната дейност, активните усилия, разяснителните кампании по училища, административните мерки, пътният травматизъм остава проблем, както при нас, така и в страната“, каза още старши комисар Ялчън Расим.", "date": "2018.07.05", "title": "Преглед на основните теми в шуменския печат"}
{"url": "http://www.focus-news.net/news/2018/07/05/2541948/petar-kurumbashev-evrodeputatite-si-svarshiha-rabotata-po-mobilniya-paket-red-e-na-balgarskoto-pravitelstvo-da-obrazuva-paten-alians-na-nivo-darzhavi-i-da-blokirat-tova-predlozhenie-v-saveta-na-es.html", "text": "Европейският парламент (ЕП) в Страсбург взе решение пакетът за мобилност да бъде върнат за преразглеждане в комисията по транспорт и туризъм (ТРАН). Законодателният процес ще започне отначало и ще  има възможност отново за внасяне на изменения по предложението на Европейската комисия (ЕК). Това съобщиха от  пресофиса на евродепутата . \r\nПо този начин българските евродепутати ще могат да продължат да защитават интереса на превозвачите на страните от Източна Европа и в частност на тези от България, а именно: превозното средство да не се връща в страната на регистрация за натоварване и разтоварване на всеки три седмици; директивата за командироване на работници да не се прилага за международния транспорт; международните шофьори да имат правото и възможността да почиват в кабината на превозното средство; да се удължи срокът за влизане в сила на задължителните интелигентни тахографи. \r\n„В тази битка има лагери на географската, а не на политическата периферия на Европейския Съюз, като от едната страна са Португалия, Ирландия, Финландия, България, Хърватска, Румъния, Гърция, трите прибалтийски държави и Вишеградската четворка . От другата страна са останалите държави от географския център на Европа - Бенелюкс, Германия, Австрия и скандинавските държави“, каза евродепутатът Петър Курумбашев. \r\n„Ние не успяхме да разберем, например, защо, ако шофьорите са носталгични към техните семейства и трябва да се връщат на всеки три седмици, това важи и за камионите? Имах разговор, вчера, с моя колега Исмаил Ертуг, който е идеолог на това предложение. Той ясно разбира, че това наказва точно нас – държавите, които са в периферията на ЕС. Не е едно и също да се прибере един камион от Германия до Чехия и от Германия до България. След вчерашния вот той каза, че чака ново предложение, което намираме за по-добро и по-компромисно“, каза евродепутатът Петър Курумбашев. \r\n„Когато работим всички заедно – успехът е общ и няма нужда някой да се пъчи на мегдана. Искам да се обърна към всички политически партии, на първо място към управляващите, да не приватизират успеха на българските евродепутати и министър – председателят  да не бъде посрещан на летище София като цар Освободител, все едно той решава какво се случва в Европейския парламент. За мен все още изразът за пълна капитулация на Макрон, продължава да виси като прани гащи в медийното пространство“, каза още Петър Курумбашев. \r\n„Ако вчера резултатът беше 5:4, независимо в чия полза, и беше 89-а минута, буквално решението на ЕП означава, че резултатът става 0:0 и мачът започва да се играе от първата минута. Отиваме в една патова ситуация и започваме от кота нула. Оттук нататък следват продължения, които могат да се окажат по-дълги и от самия мач, тъй като може да се окаже, че решението по тази тема ще бъде взето в следващия мандат на ЕП. С наближаването на европейските избори, желанието на определени политици да се пъчат и да се показват на мегдана нараства и възможността да се постигне компромис намалява. За това смятам, че следващият парламент и следващите български евродепутати ще имат по-добри шансове да постигнат компромиси отколкото сегашният парламент“, допълни Курумбашев. \r\n„Разбира се, е добра идея да се обединят българските превозвачи с техни колеги от други държави по този въпрос. Този съвет може да бъде отправен и към българското правителство. Ние си свършихме работата, сега е ред на българското правителство да образува пътен алианс на ниво държави, какъвто са организирали страните от Централна и Западна Европа, и да блокират това предложение вече в Съвета на Европейския Съюз.“ \r\n„В тази ситуация все още действа сегашното европейско законодателство, а това положение, може да се каже, че устройва нашите превозвачи. Твърде много слушах мои колеги от Западна Европа, че говорят от името на мнозинството и как би било по-добре да се съгласим на някакви компромиси. Говоренето от името на мнозинството е вид болшевизъм, който и бил популярен преди повече от 100 години, отколкото сега и  не мисля, че трябва да е на мода в Европейския парламент. Тези, които днес говориха от името на болшинството трябва да се съобразят с това, че има две равнопоставени мнения в ЕП. Не е редно никой да се опитва да налага позицията си над другия, тъй  като, когато има толкова разнообразни мнения, не е редно да се заявява, че има само една единствена правилна позиция и тя е на тази страна, от която ти се намираш“, каза българският евродепутат. \r\n„Мобилният пакет показа какво всъщност работят евродепутатите и какво могат да направят, когато са обединени, за националната кауза. Показа и колко важно може да бъде европейското законодателство за България“.", "date": "2018.07.05", "title": "Петър Курумбашев: Евродепутатите си свършиха работата по мобилния пакет, ред е на българското правителство да образува пътен алианс на ниво държави и да блокират това предложение в Съвета на ЕС"}
{"url": "http://www.focus-news.net/news/2018/07/05/2541958/magdalena-miltenova-bssit-tirazhira-se-nov-tekst-na-zakona-za-avtomobilna-kamara-koyto-ne-biha-odobrili-dori-podkrepyashtite-go-na-vcherashnite-protesti.html", "text": "Тиражира се нов текст на Закона за автомобилна камара, който не биха одобрили дори подкрепящите го на вчерашните протести. Това каза в интервю за сутрешния блок ж„Добро утро, България“ на  Радио „Фокус“  Магдалена Милтенова – председател на Браншовия съюз за стопанска инициатива в транспорта. Според нея този законопроект лишава превозвачите от свободите, които притежава всеки български гражданин. „Въпреки това товарните превозвачи подкрепят закон, който знаят, че противоречи на редица законови уредби“, уточни Милтенова. „Не може да се предвижда един орган, който ще бъде създаден от конкурентни фирми, да прави проверки във вашата фирма, когато той си пожелае и да сте длъжни да дадете достъп до всичките си помещения и документи. Реално този орган трябва да определя колко голямо трябва да бъде вашето помещение, в което вие да съхранявате вашите документи, предвид обема на вашата работа. При тези проверки ще се удостоверява гаражната база и експлоатационния център с необходимото техническо оборудване за поддържане на автопарк. Тук идва въпросът кой ще определя сервизното и гаражното оборудване. Там пише кадрово обезпечаване съответно на обема извършвана дейност. Тук идва и въпросът ние и функциите на Инспекцията на труда ли ще изземаме и на НАП? Тази камара се опитва да изземе функциите и на още държавни органи, което е абсолютно недопустимо“, коментира Магдалена Милтенова.  \r\nТя каза още, че връщането на пакета \"Макрон\" в комисията по транспорт на Европарламента е добър знак за товарните превозвачи и шанс за нови обсъждания между тях и представителите на автобусните превози. Въпреки наличието на различни мнения тя уточни, че браншът на превозвачите е обединен.", "date": "2018.07.05", "title": "Магдалена Милтенова, БССИТ: Тиражира се нов текст на Закона за автомобилна камара, който не биха одобрили дори подкрепящите го на вчерашните протести"}
{"url": "http://www.focus-news.net/news/2018/07/05/2541965/vyara-tserovska-kmet-na-pernik-parkat-na-predizvikatelstvata-v-mestnostta-voynikovets-predlaga-iznenadi-s-koito-pernik-stava-po-privlekatelno-myasto.html", "text": "Паркът на предизвикателствата в местността „Войниковец“ предлага изненади, с които Перник става по-привлекателно място. Това каза в интервю за сутрешния блок  „Добро утро, България“  на  Радио „Фокус“  кметът на общината Вяра Церовска. Тя уточни, че целта е градът да задържи жителите си от всички възрастови групи и да привлича нови гости и в делничните, и в почивните дни. До месец септември проектът по изграждане на парка трябва да бъде приключен, добави кметът на Перник. „Изградена е една т.нар. „въжена градина“, заедно с кула за вита стълба. В западната част се прави трасе за планинско колоездене, а в източната част има зона за търсене на философски камък. До нея има обособено място за разполагане на палатки. Един много красив проект се изгражда в началото на парка с едно чудовище, изработено от един много талантлив перничанин – Евгени, което ще ни посреща на входа. Това чудовище ще е направено така, както децата го харесват, според последните герои от филмите и ще посреща децата, ще ги радва, ще е място за снимки“, обясни Вяра Церовска. Тя каза още, че тече облагородяването на най-новия квартал в града – „Тева“ – с нови зони за социални контакти и отдих, фитнес площадки на открито, детски площадки и алеи. Кметът на община Перник добави, че като част от благоустрояването на градската среда е реконструиран и мост над река Струма, който не е бил ремонтиран от построяването си преди повече от половин век, а днес се разширява и обновява с нови тротоари и парапети за сигурност.", "date": "2018.07.05", "title": "Вяра Церовска, кмет на Перник: Паркът на предизвикателствата в местността „Войниковец“ предлага изненади, с които Перник става по-привлекателно място"}
{"url": "http://www.focus-news.net/news/2018/07/05/2541967/sliven-okrazhnata-prokuratura-predade-na-sad-obvinyaem-za-izbyagvane-na-plashtane-na-danachni-zadalzheniya-za-blizo-135-000-leva.html", "text": "Окръжна прокуратура – Сливен предаде на съд Кирил К. Това съобщиха от  прокуратурата . Той е подсъдим за това, че в периода 1 март 2010 г. – 14 юли 2011 г. в град Сливен, в условията на продължавано престъпление, в качеството си на пълномощник на търговско дружество, е избегнал установяването и плащането на данъчни задължения по ЗДДС в особено големи размери – 134 992 лв., като е потвърдил неистина в подадени декларации – справки-декларации по ЗДДС, изискващи се по силата на чл. 125 от ЗДДС,  и приспаднал неследващ се данъчен кредит в размер на 134 992 лева, и като използвал документи с невярно съдържание: фактури с доставчик  на друго търговско дружество, при водене на счетоводството на дружеството, на което е пълномощник, като доказателство за получени доставки (сключени сделки) по тях и представени като информация пред органите по приходите - престъпление по чл. 255, ал. 3, вр. ал. 1, т. 2, предл. 1, т. 6, предл. 2 и т. 7, вр. чл. 26, ал. 1 от НК. \r\nОкръжен съд Сливен е насрочил съдебното заседание за 06.07.2018 г.", "date": "2018.07.05", "title": "Сливен: Окръжната прокуратура предаде на съд обвиняем за  избягване на  плащане на данъчни задължения за близо 135 000 лева"}
{"url": "http://www.focus-news.net/news/2018/07/05/2541966/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Германският канцлер Ангела Меркел може и да е убедена, че е сложила край на спора с консервативния баварски Християнсоциален съюз (ХСС), който постави под заплаха от разпадане нейната коалиция, но компромисното решение за затягане на граничния контрол не бе прието добре от другата партия в германското правителство – Германската социалдемократическа партия, пише  немската редакция на електронното издание The Local . \r\nВъншният министър на страната Хайко Маас не може да си проправи път към асансьора на Бундестага в 07:25 в сряда. Следващата извънредна среща на социалдемократите е неизбежна и депутатите от партията са се забързали към нея, пише изданието. \r\n„Тук е като в затворен транзитен център“, шегува се една жена. „Но дори няма възможност да избягаме в Австрия“. \r\nМартин Шулц, лидерът на ГСДП преди провала на левичарите на септемврийските избори прави гримаса. От своя страна Маас пък изобщо се прави, че не е чул нищо. Ситуацията е сериозна – яростта се надига в лявоцентристкия коалиционен партньор, коментира The Local. \r\nВ понеделник, след няколко седмици на ожесточена конфронтация, другите две партии в управляващото мнозинство – Християндемократическия съюз (ХДС) на Меркел и ХСС – постигнаха компромисно споразумение за бежанците, които преминават германската граница. Но сделката бе сключена без да се вземат под предвид опасенията на ГСДП. \r\nВ сряда сутринта на извънредната сбирка събраха 153 депутати от социалдемократическата фракция. Много в партията са недоволни, че от тях се очаква да одобрят споразумение, което противоречи на фундаменталните устои на ГСДП, при това, само за да се постигне крехко съгласие между консервативните й коалиционни партньори. \r\nЛевичарските депутати се питат защо трябва да поддържат кораба над водата, за да получи лидерът на ХСС и вътрешен министър Хорст Зеехофер своето? \r\nЛявоцентристката партия е пред дилема, пише The Local: да спаси коалицията в името на стабилността, или да откаже да се придържа към политики, които Шулц определя като „налудничави“. \r\nСтотици депутати и техните екипи трябва да дадат живот на компромис между Меркел и Зеехофер за по-бързото връщане на мигрантите, пристигащи на три гранични пункта между Германия и Австрия. И всичко това се прави заради незначителен брой пристигащи бежанци, което е „нищо“, съгласно думите на бившият лидер на социалдемократите. \r\nШулц твърди още, че е безотговорно да се хаби време за миграцията, докато междувременно ръководителят на СТО (Световната търговска организация) тръби, че глобалната търговия се е сринала с 60% заради търговските конфликти, предизвикани от президента на САЩ Доналд Тръмп. Разпалващата се търговска война е истинският проблем за зависимата от износа Германия, категоричен е той. \r\nСпоред ГСДП, максимум десет мигранти и бежанци дневно, които вече са регистрирани в други страни от Европейския съюз влизат в Германия през баварските гранични пунктове в момента. Ако се създадат въпросните транзитни центрове, мигрантите просто ще се прехвърлят към други гранични пунктове, твърди фракцията. \r\nПланираните транзитни центрове в Бавария са ключов момент от концепцията на Съюза (ХДС/ХСС), обяснява The Local. Мигрантите и бежанците, които преди това са били регистрирани с отпечатъци в други страни-членки ще бъдат спирани и връщани обратно в тези държави, където (съгласно Дъблинските правила на ЕС) ще трябва да кандидатстват за убежище. \r\nНо ГСДП се опасява, че тези центрове ще се превърнат в затвори. \r\n„Докато зависи от нас, няма да има затворени лагери“, отсече лидерът на социалдемократите Андреа Налес във вторник. \r\nНо споразумението зависи и от желанието на другите страни да приемат обратно мигрантите. Нещо повече, тя се нуждае от съгласието на Австрия, а противно на очакванията на ХСС, канцлерът на тази страна Себастиян Курц далеч не е щастлив от предложението. Донякъде иронично, пише изданието, Меркел постави задачи на Зеехофер да получи съгласието на Виена. \r\nГСДП също е дълбоко разделена – гласоподавателите на партията преобладаващо са в полза на линията на баварците и призовават за затягане на граничния контрол и правилата за предоставяне на убежище. Същевременно, Налес и вицеканцлера Олаф Шолц ще прекарат горещо лято под атаките на либералните журналисти, ако просто се подредят зад компромиса на Съюза (ХДС/ХСС). \r\nВ четвъртък вечерта Меркел и Зеехофер ще се видят с ръководството на социалдемократите, когато ще го убеждават за ползите от транзитните центрове. \r\nКовчежникът на ГСДП Дитмар Нитан предвижда, че „те ще платят скъпо за атаката си срещу демокрацията“. ХСС са изнудили Меркел „за три пункта в документа, който няма да даде решение“, добави още функционерът. \r\n***  Президентът на Франция Еманюел Макрон предупреди, че плановете на Европейския съюз да създаде мигратнски лагери извън Европа може да пропадне ако африканските страни не се заемат с организацията им, а досега нито една страна от Черния континент не се е съгласила да приеме такъв, пише  европейската редакция на електронното издание Politico . \r\nИзданието припомня, че европейските лидери се разбраха да проучат идеята през този месец. Но по време на посещението си в Нигерия, Макрон заяви, че мнозинството от африканските държави се опасяват, че тези лагери ще са притегателен център за мигрантите. Засега нито една африканска страна не се е съгласила да приеме такъв център. \r\nПриемните лагери, продължава Politico, трябваше да са компромис между европейските лидери, едните от които настояват за по строг граничен контрол, а другите – за насърчаване на мигрантите. По същество, според плана в лагерите трябва да се определя кой действително е бежанец и има нужда от защита и кой е икономически мигрант. \r\nФренският президент заяви още, че неговият основен приоритет е да убеди африканците да не поемат „безумния риск“ да пътешестват до Европа. Съгласно данните на Международната организация по миграцията, повече от хиляда души са загинали при опит да преминат Средиземно море само през тази година. \r\nНезависимо от това, че пика на миграцията беше през 2015 година и оттогава броят им непрекъснато намалява, темата продължи да доминира заглавията в медиите. \r\n„Политико“ припомня още, че миналия месец новото италианско правителство затвори пристанищата в страната за кораба „Водолей“, занимаващ се с превозване на мигранти и който тогава прекарваше 600 души към Европа. Това трябваше да послужи като ясно послание към Брюксел, че Рим е възприел политика на „нулева толерантност“ към миграционните планове на Брюксел, според които бежанците трябва да поискат убежище в първата страна, в която попаднат. \r\n*** След като младши партньорът в гръцкото правителство „Независимите гърци“ (АНЕЛ) постави под въпрос оцеляването на управляващата коалиция със заплахата си да се оттегли от него заради подписания миналия месец договор за името с Македония, говорителят на парламентарното мнозинство Димитриц Цанакопулос изрази увереност пред журналистите, че СИРИЗА ще изкара целия си 4-годишен мандат, пише  електронното издание на гръцкия вестник Kathimerini . \r\nЛидерът на „Независимите гърци“ Панос Каменос поиска споразумението със Скопие да бъде ратифицирано в парламента от специализирано мнозинство (три пети) в парламента или неговата партия ще се оттегли от правителството. \r\nВ отговор на това, Цанакопулос увери,че независимо от факта, че Кинституцията на страната не изисква ратификацията на договора да бъде гласувана от най-малко 180 депутати в 300-местния парламент, предложението на Каменос ще бъде обсъдено. \r\n„Катимерини“ коментира, че сделката, подписана от премиерите на Гърция и Македония Алексис Ципрас и Зоран Заев разклати силно управляващата коалиция, която разполага с крехко мнозинство от 152 депутати. \r\nВъпреки усилията на някои да разсеят напрежението по въпроса, вътрешният министър Панос Скурлетис заяви във вторник, че коментарите на Каменос са опасни за стабилността на мнозинството. Нещо повече, той констатира, че АНЕЛ се бори с основната опозиционна партия „Нова Демокрация“ за гласовете на едни и същи избиратели. \r\nЩо се отнася до вероятността „Независимите гърци“ да излязат от правителството, Скурлетис не бе особено притеснен, защото, според неговите думи, може да се формира ново мнозинство, но с депутатите на центристката „То Потами“, която миналата седмица се отдели от лявоцентристката коалиция „Движение за промяна“. \r\nСпоред непотвърдена информация от македонските медии, в сряда Ципрас и Заев може да се срещнат в кулоарите на Балканската среща на върха в Лондон на 10 юли.", "date": "2018.07.05", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/07/05/2541964/sofiya-zapochna-tarzhestvenata-tseremoniya-pred-pametnika-na-neznayniya-voyn-po-povod-139-godini-ot-sazdavaneto-na-mvr.html", "text": "Започна тържествената церемония пред паметника на Незнайния войн по повод 139 години от създаването на МВР, предаде репортер на  Агенция „Фокус” . По традиция, всяка година на 5 юли служителите на Министерството на вътрешните работи отбелязват своя празник. Тържествената церемония започна в 10.00 часа. Ще бъдат поднасени венци пред паметника на Незнайния войн и ще бъде демонстрана най-новата техника, с която министерството разполага. На събитието присъстват вицепрезидентът Илияна Йотова, министърът на вътрешните работи Валентин Радев, лавният секретар на МВР гл. комисар Младен Маринов, председателят на парламентарната Комисия по вътрешна сигурност и обществен ред Цветан Цветанов, кметът на София Йорданка Фандъкова. \r\nВ 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“. \r\nЛюба АЛЕКСИЕВА", "date": "2018.07.05", "title": "София: Започна тържествената церемония пред паметника на Незнайния войн по повод 139 години от създаването на МВР"}
{"url": "http://www.focus-news.net/news/2018/07/05/2541959/the-local-germaniya-zashto-gsdp-mozhe-da-provali-migratsionnata-sdelka-na-angela-merkel.html", "text": "Германският канцлер Ангела Меркел може и да е убедена, че е сложила край на спора с консервативния баварски Християнсоциален съюз (ХСС), който постави под заплаха от разпадане нейната коалиция, но компромисното решение за затягане на граничния контрол не бе прието добре от другата партия в германското правителство – Германската социалдемократическа партия, пише  немската редакция на електронното издание The Local . \r\nВъншният министър на страната Хайко Маас не може да си проправи път към асансьора на Бундестага в 07:25 в сряда. Следващата извънредна среща на социалдемократите е неизбежна и депутатите от партията са се забързали към нея, пише изданието. \r\n„Тук е като в затворен транзитен център“, шегува се една жена. „Но дори няма възможност да избягаме в Австрия“. \r\nМартин Шулц, лидерът на ГСДП преди провала на левичарите на септемврийските избори прави гримаса. От своя страна Маас пък изобщо се прави, че не е чул нищо. Ситуацията е сериозна – яростта се надига в лявоцентристкия коалиционен партньор, коментира The Local. \r\nВ понеделник, след няколко седмици на ожесточена конфронтация, другите две партии в управляващото мнозинство – Християндемократическия съюз (ХДС) на Меркел и ХСС – постигнаха компромисно споразумение за бежанците, които преминават германската граница. Но сделката бе сключена без да се вземат под предвид опасенията на ГСДП. \r\nВ сряда сутринта на извънредната сбирка събраха 153 депутати от социалдемократическата фракция. Много в партията са недоволни, че от тях се очаква да одобрят споразумение, което противоречи на фундаменталните устои на ГСДП, при това, само за да се постигне крехко съгласие между консервативните й коалиционни партньори. \r\nЛевичарските депутати се питат защо трябва да поддържат кораба над водата, за да получи лидерът на ХСС и вътрешен министър Хорст Зеехофер своето? \r\nЛявоцентристката партия е пред дилема, пише The Local: да спаси коалицията в името на стабилността, или да откаже да се придържа към политики, които Шулц определя като „налудничави“. \r\nСтотици депутати и техните екипи трябва да дадат живот на компромис между Меркел и Зеехофер за по-бързото връщане на мигрантите, пристигащи на три гранични пункта между Германия и Австрия. И всичко това се прави заради незначителен брой пристигащи бежанци, което е „нищо“, съгласно думите на бившият лидер на социалдемократите. \r\nШулц твърди още, че е безотговорно да се хаби време за миграцията, докато междувременно ръководителят на СТО (Световната търговска организация) тръби, че глобалната търговия се е сринала с 60% заради търговските конфликти, предизвикани от президента на САЩ Доналд Тръмп. Разпалващата се търговска война е истинският проблем за зависимата от износа Германия, категоричен е той. \r\nСпоред ГСДП, максимум десет мигранти и бежанци дневно, които вече са регистрирани в други страни от Европейския съюз влизат в Германия през баварските гранични пунктове в момента. Ако се създадат въпросните транзитни центрове, мигрантите просто ще се прехвърлят към други гранични пунктове, твърди фракцията. \r\nПланираните транзитни центрове в Бавария са ключов момент от концепцията на Съюза (ХДС/ХСС), обяснява The Local. Мигрантите и бежанците, които преди това са били регистрирани с отпечатъци в други страни-членки ще бъдат спирани и връщани обратно в тези държави, където (съгласно Дъблинските правила на ЕС) ще трябва да кандидатстват за убежище. \r\nНо ГСДП се опасява, че тези центрове ще се превърнат в затвори. \r\n„Докато зависи от нас, няма да има затворени лагери“, отсече лидерът на социалдемократите Андреа Налес във вторник. \r\nНо споразумението зависи и от желанието на другите страни да приемат обратно мигрантите. Нещо повече, тя се нуждае от съгласието на Австрия, а противно на очакванията на ХСС, канцлерът на тази страна Себастиян Курц далеч не е щастлив от предложението. Донякъде иронично, пише изданието, Меркел постави задачи на Зеехофер да получи съгласието на Виена. \r\nГСДП също е дълбоко разделена – гласоподавателите на партията преобладаващо са в полза на линията на баварците и призовават за затягане на граничния контрол и правилата за предоставяне на убежище. Същевременно, Налес и вицеканцлера Олаф Шолц ще прекарат горещо лято под атаките на либералните журналисти, ако просто се подредят зад компромиса на Съюза (ХДС/ХСС). \r\nВ четвъртък вечерта Меркел и Зеехофер ще се видят с ръководството на социалдемократите, когато ще го убеждават за ползите от транзитните центрове. \r\nКовчежникът на ГСДП Дитмар Нитан предвижда, че „те ще платят скъпо за атаката си срещу демокрацията“. ХСС са изнудили Меркел „за три пункта в документа, който няма да даде решение“, добави още функционерът. \r\nПревод и редакция:", "date": "2018.07.05", "title": "The Local (Германия): Защо ГСДП може да провали миграционната сделка на Ангела Меркел"}
{"url": "http://www.focus-news.net/news/2018/07/05/2541969/pregled-na-osnovnite-temi-v-starozagorskiya-pechat.html", "text": "„Тригодишно дете се удави край Павел баня“, е акцент от днешното издание на вестник  „Старозагорски новини“ . В статията се уточнява, че тригодишно момченце, син на козар, се е удавило в пълноводната река Тунджа край курортното градче Павел баня. Трагичният инцидент е станал във вторник следобяд, докато бащата си купувал цигари от близка бензиностанция на подбалканския път. Малчуганът бил оставен сам край фургона, наоколо е нямало други хора, детето е паднало от брега, който е доста стръмен на това място, уточни кметът на общината Станимир Радевски. По думите на градоначалника почти на същото място преди две години се удавила майката на момченцето, тялото й било намерено няколко дни по-късно.  \r\n„Завършиха строежа на храм в Балкана, за който са помогнали старозагорци“. Четем още в броя. Продължилият 15 години строеж на православния християнски храм \"Св. св. Николай и Панталеймон\" в близост до хижа \"Рай\" в Стара планина, на 1430 м надморска височина, вече е завършен, съобщи за вестника Петко Илиев от едноименното сдружение. Водосвет и празнична програма с участие на изпълнители от Асеновград и Калофер са предвидени за празника, а освещаването на църквата от пловдивския митрополит Николай ще бъде в началото на септември.  \r\n„Посветиха книга на основоположника на неврохирургията в Стара Загора“, е друга тема в изданието. За 5 юли от 17:30 часа в музей \"Чудомир\" е насрочена казанлъшката премиера на книгата \"Живот, отдаден на пациента\". На основоположника на модерната неврохирургия в Югоизточна България - старозагорския лекар д-р Кънчо Попов - е посветена седмата книга на дългогодишния уважаван съдия и общественик Стефан Саранеделчев.  Д-р Кънчо Попов е роден е през 1932 година в Стара Загора. По бащина линия той е потомък на революционера възрожденец поп Минчо Кънчев, автор на бележитата книга със спомени \"Видрица\". Неговата майка пък е потомствена казанлъчанка от рода Бузови от долния край на Калпакчийската махала. „Желанието ми споменът за д-р Попов да остане не само в паметта на неговите съвременници, но и за идните поколения, ме подтикна да напиша тази малка книга“, посочва авторът Стефан Саранеделчев.", "date": "2018.07.05", "title": "Преглед на основните теми в старозагорския печат"}
{"url": "http://www.focus-news.net/news/2018/07/05/2541972/sliven-na-ogneviya-kompleks-batmish-se-provezhdat-planirani-strelbi.html", "text": "На огневия комплекс „Батмиш“ край Сливен се провеждат планирани стрелби. Това съобщиха от  Отдел „Сигурност и управление при кризи“ към Община Сливен . Стрелбите ще се изпълняват от военно формирование 22 220 до 14.00 часа днес, както и от 08.00 до 14.00 часа на 10, 11, 12, 18, 19, 24 и 26 юли. \r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранените зони. Собствениците на ферми трябва да предприемат адекватни мерки за защита на животните си.", "date": "2018.07.05", "title": "Сливен: На огневия комплекс „Батмиш“ се провеждат планирани стрелби"}
{"url": "http://www.focus-news.net/news/2018/07/05/2541973/zvezdnite-shtarkelcheta-ot-selo-yarlovo-skoro-shte-napusnat-rodnoto-gnezdo.html", "text": "Известните в интернет четири малки щъркелчета на двойката Снежи и Ростислав от село Ярлово вече са големи колкото родителите си. Това съобщиха от  Българско дрyжество за защита на птиците . През юни те растяха много бързо и днес едва се различават от възрастните птици. \r\nСтотици хора следят от близо всяка минута от живота на голямото щъркелово семейство в YouTube канала на БДЗП Live stream. През последния месец те станаха свидетели на грижите на Снежи и Ростислав, които дори и днес не рискуват да оставят младите птици за дълго време сами в гнездото. През повечето време едната от двете възрастни птици остава заедно с малките щъркелчета. \r\nЕжедневните занимания на щъркеловото семейство се състоят в пощене, хранене и по-дълга почивка, поне за една от двете възрастни птици, докато другата се грижи за осигуряване на прехраната и скита край селото.  \r\nВъпреки, че четирите щъркелчета вече са големи колкото Снежи и Ростислав, възрастните се отличават от младите. При щъркелите това личи най-вече в окраската на клюна и краката. При екземпляри достигнали полова зрялост те са ярко червени, а при младите птици клюнът отначало е черен, по-късно става кафеникав или бледочервен с черен връх, а краката са по-скоро кафяво-червени. Придобиването на червен цвят става с времето и е признак за настъпване на полова зрялост.  \r\nПрез юли малките щъркелчета предстои да започнат своите първи опити за летене. В следващите дни във всеки един момент може да станем свидетели на това как малките ще напуснат родния си дом на живо в YouTube и ще отлеят заедно с други млади щъркели към Африка.", "date": "2018.07.05", "title": "Звездните щъркелчета от село Ярлово скоро ще напуснат родното гнездо"}
{"url": "http://www.focus-news.net/news/2018/07/05/2541961/valentin-nikolov-gerb-dori-da-bade-prieta-ostavkata-na-ivan-ivanov-s-nishto-nyama-da-promeni-zakona-za-energetikata-taka-che-kevr-da-se-proiznese-po-sdelkata-s-chez.html", "text": "Ни в клин, ни в ръкав се иска оставката на Иван Иванов, но дори и да бъде приета какво ще се промени в Закона за енергетиката, така че КЕВР да се произнесе по сделката с ЧЕЗ. Това каза  народният представител от ПГ на ГЕРБ Валентин Николов по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . Николов обърна внимание, че КЕВР е колективен орган, чийто членове взимат заедно решенията, а се иска оставката само на председателя на Регулатора. Според него искането на оставката на Иванов е атака срещу Комисията. „2015 г. слава Богу, с пълно единодушие променихме Закона за енергетиката и направихме така щото КЕВР да бъде избрана от Народното събрание. Това стана поради факта, че имахме опит във връзка със съмнения за оказване на политически натиск за определени решения“, коментира Николов. По думите му за тези промени е имало и препоръки от ЕС. „Този орган започна да работи, беше професионален“, заяви Николов. Депутатът поясни, че КЕВР е имал много напрежение през последните две години.  \r\nПо отношение на промените в Закона за енергетиката, направени заради сделката с ЧЕЗ, Николов коментира: „Всички единодушно знаем, че тези законови проемни не работят без конкретни критерии. Съответно г-н Иван Иванов от тази трибуна същото го каза, че няма критерии“. Във връзка с подписите, събрани от БСП за спиране на сделката за дружеството, Николов заяви, че никъде в Закона не пише, че КЕВР трябва да се произнася. По думите му това е нескромен политически натиск. „Добре тази оставка дори да бъде приета, в което се съмнявам и се надявам да не се случи – какво ще се промени в Закона за енергетиката, така че КЕВР да се произнесе по тази сделка? Нищо, дами и господа“, коментира Николов и поясни, че ако депутатите искат законът да се спазва, те трябва да го направят точен. „Стигаме до извода, че в крайна сметка ние се месим в независим колективен орган по всякакъв възможен начин“, допълни Николов. По думите му рано или късно всички камъни, които хвърлят БСП, ще се обърнат към техните глави. „Рано или късно вие ще станете управляващи, аз се надявам по-късно, но тогава този камък ще се върне обратно с по-голяма сила към вас“, заяви Валентин Николов и призова да не се разваля социаленият мир. В реплика народният представител от ПГ на „БСП за България“ Дора Янкова заяви, че всички в парламента имат желание да има независими органи, които да пазят българския интерес.  \r\nДеница КИТАНОВА", "date": "2018.07.05", "title": "Валентин Николов, ГЕРБ: Дори да бъде приета, оставката на Иван Иванов с нищо няма да промени Закона за енергетиката, така че КЕВР да се произнесе по сделката с ЧЕЗ"}
{"url": "http://www.focus-news.net/news/2018/07/05/2541974/sliven-dvizhenieto-v-oblastta-e-natovareno.html", "text": "Движението в Сливенска област е натоварено, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от с. Мокрен до п. в. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.05", "title": "Сливен: Движението в областта е натоварено"}
{"url": "http://www.focus-news.net/news/2018/07/05/2541975/sofiya-do-16-ch-dnes-dvizhenieto-po-am-trakiya-ot-km-24-do-km-25-v-posoka-burgas-shte-se-osashtestvyava-v-izprevarvashtata-lenta-poradi-remontni-deynosti-v-aktivnata-i-avariynata-lenta.html", "text": "До 16 ч. днес движението по АМ \"Тракия\" от км 24 до км 25 в посока Бургас ще се осъществява в изпреварващата лента поради ремонтни дейности в активната и аварийната лента. Това съобщиха от пресцентъра на  Агенция \"Пътна инфраструктура\" .", "date": "2018.07.05", "title": "София: До 16 ч. днес движението по АМ \"Тракия\" от км 24 до км 25 в посока Бургас ще се осъществява в изпреварващата лента поради ремонтни дейности в активната и аварийната лента"}
{"url": "http://www.focus-news.net/news/2018/07/05/2541976/ognyan-zlatev-predstavitelstvo-na-ek-po-danni-na-evrostat-publichnoto-vazpriyatie-za-dobrovolchestvoto-v-balgariya-e-na-nisko-ravnishte.html", "text": "По данни на „Евростат“ публичното възприятие за доброволчеството в България е на ниско равнище. Това каза ръководителят на Представителството на Европейската комисия към Република България Огнян Златев по време на конференция на тема „Възможности и предизвикателства пред валидирането на уменията, натрупани чрез доброволчество“, предаде репортер на  Агенция „Фокус“ . „Мога да кажа, е за съжаление през последните години не съм видял голям прогрес в развитието на сектора на доброволчеството и в конкретен случай с публичните представи какво е доброволчеството. По данни на „Евростат“ публичното възприятие за доброволчеството е на ниско равнище – някъде между 10 и 12%, в сравнение с останалите държави членки на ЕС. Знаете, че ЕК и европейските институции насърчават доброволчеството“, допълни той. „Ние работим изключително добре с екип, наречен „Младежки екип Европа“, които ни помагат изключително много. В момента провеждаме семинар със 150 учители от югозападна България и голяма част от работата се върши именно от „Младежки екип Европа“. Също така по време на току-що завършило Европредседателсто, голяма част от работата се извършваше от доброволци. Вчера имахме интересна среща на европейските посланици с вицепремиера Екатерина Захариева, където аз и други посланици изтъкнахме високата оценка за работата на тези доброволци, които участваха по време на Европредседателството. Пожелавам успех в днешните дискусии. С общи усилия се надявам да повдигнем представата в обществото за това какво е доброволчеството и какви са ползите от него“, каза още Огнян Златев. \r\nЦветелин ДИМИТРОВ", "date": "2018.07.05", "title": "Огнян Златев, Представителство на ЕК: По данни на „Евростат“ публичното възприятие за доброволчеството в България е на ниско равнище"}
{"url": "http://www.focus-news.net/news/2018/07/05/2541978/dobrich-tri-kavarnenski-sela-sa-s-narusheno-vodopodavane-poradi-otstranyavane-na-avarii.html", "text": "Три каварненски села са с нарушено водоподаване поради отстраняване на аварии, по информация на ВиК-Добрич, предаде кореспондентът на  Радио „Фокус” – Варна . В Район Добрич екипи на ВиК работят по отстраняване на аварии по ул. „Димитър Ковачев“, ул. „Йордан Йовков“, ул. „Ружа“, района на Хиподрума. В областта с нарушено водоподаване са: в район Добричка - с. Плачи дол, с. Стожер, с. Царевец, Помпена станция - Оброчище, в Район Балчик - с. Оброчище и с. Тригорци, в Район Каварна - с. Септемврийци, с. Камен бряг и с. Видно, в Район Генерал Тошево – помпени станции - Бреза и Узово, в Район Шабла - ул. „Добруджа“ в морския град и с. Ваклино, и в Район Крушари - с. Абрит.  \r\nЖулиета НИКОЛОВА", "date": "2018.07.05", "title": "Добрич: Три каварненски села са с нарушено водоподаване поради отстраняване на аварии"}
{"url": "http://www.focus-news.net/news/2018/07/05/2541977/gazeta-express-predstaviteli-na-kosovskata-i-srabskata-politsiya-sa-se-sreshtnali-po-povod-ubiystvoto-na-oliver-ivanovich.html", "text": "Представители на полицейските служби на Косово и Сърбия са провели първата си директна среща по повод убийството на косовския сръбски политик Оливер Иванович в Косовска Митровица в началото на тази година. Това се е случило при посредничеството на ЕУЛЕКС ( Мисия за върховенството на закона на Европейския съюз в Косово) в централата на организацията в Прищина, пише  базираното в Прищина албанско електронно издание Gazeta Express . \r\nПредставителите на двете страни са обсъдили начините за подобряване на сътрудничеството в разследването на покушението. ЕУЛЕКС са обявили на своята страница във „Фейсбук“, че заместник-ръководителят на мисията Бернд Тран е посредничил между полицейските служби на Косово и Сърбия. „Срещата беше предизвикателство, но определено е успех“, е заявил Тран, като е разкрил, че двете страни са се съгласили да проведат нова среща в началото на август. \r\nПревод и редакция:", "date": "2018.07.05", "title": "Gazeta Express: Представители на косовската и сръбската полиция са се срещнали по повод убийството на Оливер Иванович"}
{"url": "http://www.focus-news.net/news/2018/07/05/2541971/makfaks-makedoniya-v-chetvartak-makedonskiyat-parlament-shte-glasuva-povtorno-ratifikatsiyata-na-dogovora-za-imeto.html", "text": "В четвъртък македонският парламент ще гласува повторно Закона за ратификация на договора за името с Гърция, след като президента на страната Георги Иванов отказа да подпише указа и го върна в народното събрание. Сега законът трябва да бъде приет с абсолютно мнозинство, а след това отново ще бъде пратен за подпис на държавния глава, предава  македонската агенция „Макфакс“ . \r\nГеорги Иванов вече обяви, че няма никакво намерение да подписва указът, за да може Законът да бъде обнародван в „Държавен вестник“ и изпрати до парламента списък с аргументите си за връщането на Закона, сред които са това, че той е в противоречие с Конституцията на страната и я поставя в подчинение и зависимост от друга държава. Освен това, държавният глава обяснява, че сред предизборните му обещания през 2014 година е присъствало и това, че няма да приеме промяна на Основния закон с цел промяна на името на страната. \r\nЗаконът за ратификация на споразумението с Гърция беше приет на 20 юни с 69 гласа „за“. Опозицията бойкотира заседанието на основание, че няма намерение да участва в приемането на вредни и неконституционни договори за Македония. \r\nПревод и редакция:", "date": "2018.07.05", "title": "„Макфакс“ (Македония): В четвъртък македонският парламент ще гласува повторно ратификацията на договора за името"}
{"url": "http://www.focus-news.net/news/2018/07/05/2541981/kardzhali-dvama-mazhe-sa-v-bolnitsa-sled-skandal-i-sbivane-za-neizyasneni-imotni-otnosheniya-v-selo-tsarevets.html", "text": "Двама мъже са настанени в болнични заведения след скандал и сбиване в село Царевец снощи около 20 часа. По първоначални данни в свадата са участвали три лица на 24, 33 и 35 години, които влезли в спор за неизяснени имотни отношения. Това съобщиха от  ОДМВР - Кърджали . Разправията бързо прераснала в сбиване и след разменените удари най-тежко пострадал 33-годишният участник в мелето, който е бил транспортиран и настанен за лечение в пловдивска болница с фрактура на черепа. 35-годишният мъж е в хирургичното отделение на кърджалийската болница с разкъсна рана на ухото, а третият участник в сбиването е задържан за срок до 24 часа в РУ-Кърджали. Работата по изясняване на случая продължава сектор „Охранителна полиция“ в управлението. Проверката е по чл.325, ал.1 от Наказателния кодекс за хулиганство.", "date": "2018.07.05", "title": "Кърджали: Двама мъже са в болница след скандал и сбиване за неизяснени имотни отношения в село Царевец"}
{"url": "http://www.focus-news.net/news/2018/07/05/2541982/miroslav-stoyanov-odmvr-pazardzhik-za-da-badesh-dobar-v-profesiyata-tryabva-da-pravish-vsichko-sas-sartseto-si.html", "text": "Особеностите на професията на полицая са много,  но преди всичко тя е свързана с желанието да помогнеш на човек в беда, да бъдеш полезен на обществото, каза за  Радио „Фокус“ - Пазарджик  говорителят на ОДМВР - Пазарджик Мирослав Стоянов, по повод Празника на служителите на МВР. Той обясни, че за полицейската професия се изискват много познания по линия на нормативната уредба, документи, закони, подзаконови актове. „Освен това се изисква и добра физическа подготовка, адекватно и правилно използване на помощни средства, същевременно полицаят трябва да е вежлив и комуникативен“, коментира Стоянов. Той допълни, че полицаите трябва да са обект на уважение и респект. „Всеки трябва със сърцето си за иска да прави това, което включва неговата професия, за да го прави добре. Пожелавам на колегите от името на ръководството на ОДМВР в Пазарджик много здраве, дълголетие, късмет и успех във всички аспекти на живота“, допълни Стоянов. \r\nВаня НИКОЛОВА", "date": "2018.07.05", "title": "Мирослав Стоянов, ОДМВР-Пазарджик: За да бъдеш добър в професията, трябва да правиш всичко със сърцето си"}
{"url": "http://www.focus-news.net/news/2018/07/05/2541979/pazardzhik-nad-40-kucheta-sa-bili-namereni-za-denonoshtie-umartveni-po-osobeno-zhestok-nachin-v-kurorta-yundola.html", "text": "За случай на отровени кучета в района на Юндола, съобщиха слушатели на  Радио „Фокус“-Пазарджик . Над 40 кучета са били намерени за денонощие умъртвени по  особено жесток начин. Междувременно с подробности за това алармираха в социалната мрежа и защитници на животните. Те са се организирали да спасяват кучетата в курортното село след апел на летуващи. Кметът на  Юндола Мехмед  Местан, преди дни също посочи, че основна практика е бившите домашни любимци масово да се изхвърлят в планинското село и околностите му. Междувременно защитници на животни казаха,че ще сезират Окръжната прокуратура в Пазарджик за престъпление по чл 325б от НК. “Фокус“  припомня, че проблемът с бездомните кучета в курорта съществува от години и броят им непрекъснато нараства. Според Фондация „Четири лапи“ основният проблем е свързан с „кучешкия туризъм“, който се практикува от много общини. От кметството на Юндола посочват, че нямат условия и ресурси за справяне с бездомните кучета и за това им е нужна подкрепа за решаването на този проблем. \r\nРадослава МУРДЖЕВА", "date": "2018.07.05", "title": "Пазарджик: Над 40 кучета са били намерени за денонощие умъртвени по особено жесток начин в курорта Юндола"}
{"url": "http://www.focus-news.net/news/2018/07/05/2541968/dragomir-stoynev-bsp-iskame-da-se-spazva-zakona-ne-stava-vapros-za-kakavto-i-da-bilo-natisk-varhu-kevr.html", "text": "От опозицията искаме да се спазва закона и тук не става въпрос за какъвто и да било натиск върху КЕВР. Това каза заместник-председателят на ПГ на „БСП за България“ Драгомир Стойнев по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . „Тук не става въпрос за какъвто и да било натиск към КЕВР, това трябва да е ясно. Това, че от опозицията искаме да се спазва законът, не означава натиск, колеги. Смятам, че ние живеем в правова държава, държава-членка на ЕС, където има върховенство на закона. Нашите мотиви за исканата оставка са, че председателят на Комисията ясно заяви тук на тази трибуна, че няма да спази закона, защото това е един бланкетен текст“, заяви Стойнев. Той попита защо се стига до този текст в Закона за енергетиката. Стойнев обърна внимание, че Регулаторът е обяснявал,ч е прехвърлянето на акции не представлява разпореждане с имущество. „Това е независима институция, но тази институция не може да прави каквото иска. Нямало критерии, добре в закона ли трябва да бъдат описани критериите?“, попита Стойнев. „Оттук нататък вече се губи доверието в самата институция“, допълни Стойнев и призова всеки в тази държава да изпълнява задълженията, които има по закон.   \r\nДеница КИТАНОВА", "date": "2018.07.05", "title": "Драгомир Стойнев, БСП: Искаме да се спазва закона, не става въпрос за какъвто и да било натиск върху КЕВР"}
{"url": "http://www.focus-news.net/news/2018/07/05/2541980/ministar-valentin-radev-balgariya-dnes-e-edno-ot-nay-sigurnite-mesta.html", "text": "България днес е едно от най-сигурните места. Това каза министърът на вътрешните работи Валентин Радев в словото си по повод 139-ата годишнина от създаването на МВР, предаде репортер на  Агенция \"Фокус\" . 139 години ни делят от основаването на Министерството на вътрешните дела. Отговорностите и тогава са били големи. И тогава, и днес общество му е възлагало големи надежди, заяви министърът. \"Със сигурност МВР през годините, като и днес е в основата на стабилността на страната ни. Със сигурност България днес е едно от най-сигурните места\", каза още той.  \r\n\"Гражданите очакват от нас да опазим по най-добрия начин границите на държавата. Те ни очакват и по пътищата, да ги предпазваме от катастрофи. Знам, че не винаги получавате благодарност, понякога сте обругавани. Понякога сме критикувани несправедливо\", обърна се той към служителите на МВР. \r\nВалентин Радев отбеляза, че не е имало нито един инцидент по време на Българското председателство. \"28 000 полицаи пазеха нашите граждани. Никой не допусна инцидент\", заяви той.  \r\n\"Обществото очаква от нас резултати. От правителството ще получите най-доброто, гражданите обаче очакват резултати. Поздравявам и синдикатите, те са тук, не е като миналата година да са от другата страна и да има протести. Благодаря и на правителството и на парламента. Ще продължаваме да сме активни в законодателството\", каза още Валентин Радев. \r\nЛюба АЛЕКСИЕВА", "date": "2018.07.05", "title": "Министър Валентин Радев: България днес е едно от най-сигурните места"}
{"url": "http://www.focus-news.net/news/2018/07/05/2541985/pregled-na-osnovnite-temi-vav-varnenskiya-pechat.html", "text": "„Прекомерният улов на риба продължава да опустошава Черно море“, съобщава на първата си страница вестник  „Черно море“ , цитирайки директора на Института по океанология в града проф. Снежана Мончева. Вчера структурата към Българската академия на науките отбеляза 45 години от създаването си. „За 45 години океанологията се промени много“, е отбелязала преди откриването на празника проф. Снежана Мончева. По думите й научноизследователският кораб „Академик” започва експедиция за мониторинг на екологичното състояние на Черно море след сключен договор с Министерството на околната среда и водите.  \r\n„Спряха от продажба 21 нередовни търговци на играчки и пояси за ръце“, е друго заглавие на страниците на вестника. По данни на Държавната агенция за метрологичен и технически надзор (ДАМТН) през първата седмица на националната кампанийна проверка инспекторите са проверили общо 467 продукта в търговската мрежа в страната. От тях 255 броя различни модели играчки и 212 модела пояси за ръце.  \r\n„Четящи варненчета опознават професиите в библиотеката“, се съобщава в друга публикация в днешния брой. За шеста поредна година отдел „Изкуство“ организира „Ваканция в библиотеката“. През последните няколко години библиотеката си партнира и с Центъра за кариерно ориентиране, а тяхната съвместна инициатива е озаглавена „Професия мечтател“.  \r\n„15 нови автобуса ще обслужват линиите на градския транспорт“, гласи водещото заглавие на трета страница. В броя се посочва, че 15-те нови солови автобуса ще обслужват занапред линиите от градския транспорт на Варна. Машините вече пристигнаха в града и предстои да бъдат пуснати в експлоатация. Те са закупени по проекта „Интегриран градски транспорт на Варна – втора фаза“, чиято обща стойност е близо 40 млн. лева.  \r\n„Започва обновяване на три отсечки в града“, е друга новина на страниците на вестника днес. Нови три отсечки от уличната мрежа на Варна ще бъдат изцяло обновени, като дейностите по две от тях ще стартират до края на месеца. Ремонтите и по трите обекта са част от проекта „Интегриран градски транспорт на Варна – втора фаза“.", "date": "2018.07.05", "title": "Преглед на основните теми във варненския печат"}
{"url": "http://www.focus-news.net/news/2018/07/05/2541986/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.05", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/07/05/2541989/sarajevo-times-britanskite-vlasti-preduprediha-lidera-na-bosnenskite-sarbi-milorad-dodik-da-ne-si-izmislya-che-london-zaplashva-republika-srabska.html", "text": "Британските власти предупредиха националистическия босненски сръбски лидер Милорад Додик да „не си измисля фалшиви заплахи“ от Лондон, които, според властите на Обединеното Кралство, са част от предизборната му кампания преди вота в Босна и Херцеговина (БиХ) през октомври, пише електронното издание Sarajevo Times. \r\nДодик, президент на Република Сръбска (РС) – един от ентитетите в БиХ, обвинява Великобритания, че изпраща разузнавателни данни на ръководството на босненските мюсюлмани с намерение да повлияе на предизборната кампания, пише прозападното електронно издание. \r\nВ нарочно съобщение, британското посолство в Сараево заяви, че е много разочаровано от факта, че държавният глава на РС постоянно сочи Обединеното кралство като заплаха за сръбската част на страната. \r\nСпоред коментарите на Reuters, фабрикацията на фалшиви заплахи може и да донесе допълнителни гласове за Додик, но ще нанесе дългосрочни щети върху отношенията с британската страна. \r\nSarajevo Times уточнява, че всичко започва в началото на миналия месец, когато от министерството на отбраната на Великобритания обявиха, че изпращат 40 военнослужещи в БиХ, които ще се присъединят към миротворците от Европейския съюз в Босна. \r\nПрез юни, The New York Times, позовавайки се на документи от военното ведомство в Лондон, написа, че британските войници ще бъдат изпратени, за да предотвратят намеса на Русия в предстоящите избори в БиХ. \r\nТогава Додик заяви, че този акт граничи с инвазия на страната. Според неговите думи, „40 британски експерти, преоблечени във военни униформи, пристигат в БиХ, за да подслушват, наблюдават и генерират информация за медиите“. \r\nОт посолството на Великобритания отхвърлиха обвиненията на лидера на босненските сърби като „абсурдна теория на конспирацията“ и отсякоха, че Обединеното кралство ще продължи да изпраща войници за мисията на ЕС. \r\nПревод и редакция:", "date": "2018.07.05", "title": "Sarajevo Times: Британските власти предупредиха лидера на босненските сърби Милорад Додик да не си измисля, че Лондон заплашва Република Сръбска"}
{"url": "http://www.focus-news.net/news/2018/07/05/2541984/sofiya-ventsi-byaha-podneseni-pred-pametnika-na-neznayniya-voyn-po-povod-139-godini-ot-sazdavaneto-na-mvr.html", "text": "Венци бяха поднесени пред паметника на Незнайния войн по повод 139 години от създаването на МВР, предаде репортер на  Агенция „Фокус” . Всеки момент да започне и демонстрацията на най-новата техника, с която министерството разполага. \r\nВ 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.  \r\nЛюба АЛЕКСИЕВА", "date": "2018.07.05", "title": "София: Венци бяха поднесени пред паметника на Незнайния войн по повод 139 години от създаването на МВР"}
{"url": "http://www.focus-news.net/news/2018/07/05/2541988/kyustendil-mazeta-na-nyakolko-chastni-imota-v-dupnitsa-i-edno-kafene-v-rila-sa-otvodnyavani-zaradi-padnali-intenzivni-valezhi-ot-dazhd.html", "text": "Мазета на няколко частни имота в Дупница и едно кафене в Рила са отводнявани заради паднали обилни валежи от дъжд тази нощ. Това съобщи за  Радио „Фокус” – Кюстендил  Виктор Янев, областен управител на Кюстендилска област. По думите му към момента обстановката е спокойна. Сигналите вече са обслужени от екипи на противопожарните служби в Дупница и Рила. По пътя между Дупница и Сапарева баня е имало наноси, които към момента се почистват, но пътят е проходим. Обстановката на територията на областта е спокойна. „Имаме уведомление, че се изпуска язовир „Студена” в Перник, поради тази причина съм изпратил предупреждение да кметовете на населените места по поречието на река Струма. Реката се наблюдава, няма проблеми”, каза Виктор Янев. \r\nВенцеслав ИЛЧЕВ", "date": "2018.07.05", "title": "Кюстендил: Мазета на няколко частни имота в Дупница и едно кафене в Рила са отводнявани заради паднали интензивни валежи от дъжд"}
{"url": "http://www.focus-news.net/news/2018/07/05/2541970/delyan-dobrev-gerb-popravkata-chez-v-zakona-za-energetikata-ne-deystva-bez-kriterii.html", "text": "Поправката „ЧЕЗ“ в Закона за енергетиката не е действаща без критерии. Това каза депутатът от ГЕРБ и председател на парламентарнта енергийна комисия Делян Добрев по време на обсъждането на проекторешението за предсрочно прекратяване на пълномощията на Иван Иванов като член и председател на КЕВР, предаде репортер на  Агенция „Фокус“ . \r\n„Всички членове на комисията за дейността на КЕВР, включително колегите от БСП, са решили, че трябва да се разработят критерии, за да може КЕВР да изпълни своите правомощия по закон. А в момента КЕВР не може да ги изпълнява, защото няма критерии“, посочи Добрев. Той заяви, че народният представител от ПГ на „БСП за Бъглария“ Драгомир Стойнев е „оказал натиск“, като е призовал писмено комисията да не дава съгласие за разпореждане с имуществото на ЧЕЗ. „Вие сам сте признали, че текстът е неработещ и сте казали „дайте да измислим някакви критерии“. Но не сте предлагали критерии. Чак сега, два месеца по-късно, ги казвате. А без критерии този текст не работи“, посочи той. \r\nЦветилена СИМЕОНОВА", "date": "2018.07.05", "title": "Делян Добрев, ГЕРБ: Поправката „ЧЕЗ“ в Закона за енергетиката не действа без критерии"}
{"url": "http://www.focus-news.net/news/2018/07/05/2541991/chez-elektro-shte-podkrepi-traditsionnoto-sabotno-byagane-na-5kmrunbg-v-stolichniya-yuzhen-park-na-14-yuli.html", "text": "На 14 юли 2018 г. в 09.00 часа е стартът на традиционното, 5-километрово бягане, организирано всяка събота от 5kmrun.bg в Южния парк в София. Мотото на инициативата в този ден – „Run Green“, е свързано с опазването и грижата за околната среда и енергийната ефективност –  основни приоритети на корпоративната социална политика на „ЧЕЗ Електро България“ АД. Това съобщиха от пресцентъра на  ЧЕЗ . \r\nДружеството осигурява всички награди и подаръци, които ще получат участниците в събитието. Чрез томбола ще бъдат раздадени 10 ваучера по 100 лева за пазаруване в специализиран, спортен магазин. В томболата ще участват всички, участвали в бягането за възрастни /5 км/, а всички деца, участници в бягането на 2 км, ще получат специален подарък.  \r\nПо време на събитието всеки ще има възможност да заяви безплатните електронни услуги, които „ЧЕЗ Електро България“ АД предлага на своите клиенти – електронна фактура и смс-известяване и ще получи специален еко-подарък. \r\nДо момента клиентите на „ЧЕЗ Електро България“ АД, използващи по-модерния и екологичен електронен вариант на фактура, дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им. \r\nБроят на участниците в Run Green ще определи броя на дърветата, които „ЧЕЗ Електро България“ АД ще закупи и с помощта на доброволци – служители на ЧЕЗ и граждани, ще засади през есента на територията на паркове и населени места в Западна България. \r\nРегистрацията за участие в бягането е безплатна и може да се направи на сайта на 5kmrun.bg -   или през специалния фейсбук профил на инициативата RUN GREEN.", "date": "2018.07.05", "title": "ЧЕЗ Електро ще подкрепи традиционното съботно бягане на 5kmrun.bg  в столичния Южен парк на 14 юли"}
{"url": "http://www.focus-news.net/news/2018/07/05/2541990/premierat-boyko-borisov-pristigna-v-saraevo-kadeto-shte-se-sreshtne-s-predsedatelstvashtiya-saveta-na-ministrite-na-bosna-i-hertsegovina-denis-zvizdich.html", "text": "Министър-председателят Бойко Борисов пристигна в Сараево, където ще се срещне с председателстващия Съвета на министрите на Босна и Херцеговина Денис Звиздич. Това съобщиха от  Правителствената информационна служба . В рамките на посещението му, премиерът Борисов ще бъде награден със „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. Призът се дава на премиера Борисов за личното му ангажиране за икономическото сътрудничество в региона.", "date": "2018.07.05", "title": "Премиерът Бойко Борисов пристигна в Сараево, където ще се срещне с председателстващия Съвета на министрите на Босна и Херцеговина Денис Звиздич"}
{"url": "http://www.focus-news.net/news/2018/07/05/2541996/burgas-tarsachat-na-talanti-konkursat-muzikalen-impuls-shte-se-provede-prez-avgust-v-grada.html", "text": "Второто издание на Националния конкурс за млади изпълнители на популярна музика „Музикален импулс“ – Бургас 2018, който се организира от Арт център „Точно време“ с подкрепата на Община Бургас, ще се проведе в периода 3- 5 август, като в него ще могат да се изявят млади поп изпълнители. Това съобщиха от пресцентъра на  Общината . \r\nВ журито на Конкурса ще се включи специален гост от Лондон - Уилям Лестър. Той е професионален актьор, певец и вокален педагог с 25 години опит, в различни музикални формати във Великобритания (The Voice Kids UK, X Factor UK, The Voice UK), а в момента преподава вокално и актьорско майсторство. У. Лестър ще бъде за първи път в България по покана на председателя на Арт център „Точно време“ Стефан Лалчев.\t \r\nКонкурсните дни на „Музикален импулс“ са 3 и 4 август, когато залата на Културен дом на Нефтохимика ще се изпълни със стотици участници и гости. Финалът на конкурса ще бъде от 19.30 часа на 5 август в Летния театър на Бургас, където ще се състои церемония по награждаването и тържественият Гала-концерт.", "date": "2018.07.05", "title": "Бургас: Търсачът на таланти, конкурсът „Музикален импулс“, ще се проведе през август в града"}
{"url": "http://www.focus-news.net/news/2018/07/05/2541995/ministar-valentin-radev-i-minaliya-pat-vzriviha-bankomat-vidyat-li-praznik-pravyat-neshto.html", "text": "И миналия път взривиха банкомат – видят ли празник, правят нещо. Това каза пред журналисти министърът на вътрешните работи Валентин Радев на официалната церемония пред паметника на Незнайния войн по повод 139 години от създаването на МВР, предаде репортер на  Агенция „Фокус“ . „Имам чувството, че е знак. Забележете, че даже парите не са взели. Взривили са го. Или са някакви некомпетентни и не искам да ги уча, по-добре да си останат такива, но не са стигнали до парите. Като че ли е някакъв знак. Касетките стоят, има видеокамера, заснели са, крият се, взривяват, гледат и бягат. Какъв знак е това, тепърва от разследването ще стане дума“, коментира вътрешният министър по повод взривения банкомат тази сутрин в ж.к. „Люлин“.  \r\n„През тази година правихме всичко възможно, за да подобрим работата на МВР с възможностите, които имаме. Сега синдикатите са заедно с нас, нека си останат чувствителни, нека ни показват недостатъците. Говорейки за работата и какво е станало през една година, непременно искам да го подчертая, че не се обиждаме на никой, който ни критикува. Не обичам личните нападки, но ако имат нещо против това, което правим и идеите, които имаме - да критикуват“, заяви Радев и подчерта, че са отворени и слушат внимателно. „Всяка една забележка ще помогне“, добави Радев.  \r\nЛюба АЛЕКСИЕВА", "date": "2018.07.05", "title": "Министър Валентин Радев: И миналия път взривиха банкомат – видят ли празник, правят нещо"}
{"url": "http://www.focus-news.net/news/2018/07/05/2541992/burgas-hey-dzho-na-dzhimi-hendriks-shte-bade-finalnata-pesen-na-burgas-jam-2018.html", "text": "\"Хей, Джо\" на Джими Хендрикс е песен, която са чували дори съвременните тийнейджъри. Те могат да са 100 % сигурни, че я знаят не само мама и тате, но и техните дядовци и баби. Това е песента, избрана от организаторите за финал на тазгодишния Burgas Jam. В събота вечер ще я изсвирят заедно поне 100 китаристи. Към тях може да се присъедини с пеене или свирене от място всеки от публиката. Това съобщиха от пресцентъра на  Община Бургас  и припомниха, че на това уникално бургаско музикално събитие може да се влезе с китара вместо билет. \"Така че, ако сте тийнейджъри или двайсетинагодишни младежи и искате да дойдете на Burgas Jam 2018, непременно вземете и дядо си! Всички баби и дядовци също са добре дошли с внуците си\", посочиха още от Общината.", "date": "2018.07.05", "title": "Бургас: \"Хей, Джо\" на Джими Хендрикс ще бъде финалната песен на Burgas Jam 2018"}
{"url": "http://www.focus-news.net/news/2018/07/05/2541994/protothema-transportniyat-prasten-na-balkanite-e-aktiviran.html", "text": "С главната цел да задълбочат четиристранното сътрудничество, лидерите на Гърция, България, Румъния и Сърбия Алексис Ципрас, Бойко Борисов, Виорика Дънчила и Александър Вучич се срещнаха в Солун на четвъртата „Четиристранна среща на върха“, пише  електронното издание на гръцкия вестник Protothema . \r\nЧетиримата проведоха задълбочена дискусия за договора за името на Македония и неговото значение за региона, коментира вестникът. \r\nОсвен това, те са обсъдили форума на Инициативата 16 + 1 (форум за сътрудничество между страните от Централна и Източна Европа и Китай в рамките на инициативата на Пекин „Един пояс – един път), която ще се състои в София на 7 юли, както и срещата на върха на Западните Балкани в Лондон на 10 юли, която пък е част от Берлинския процес. \r\nГръцката страна ще участва на срещата в София като наблюдател и ще бъде представлявана от министъра на транспорта Христос Спиртцис. \r\nСъгласно твърденията на достоверни източници, както пише „Прототема“, най-важната точка на срещата в Солун е била презентацията на министрите на транспорта във връзка с плана за създаване на „Транспортен пръстен“ за комбиниране и свързване на различните видове транспорт между четирите страни. \r\nЛидерите са се съгласили следващите срещи помежду им да са, както следва: Варна през септември и Белград през декември. \r\nПревод и редакция:", "date": "2018.07.05", "title": "Protothema: „Транспортният пръстен“ на Балканите е активиран"}
{"url": "http://www.focus-news.net/news/2018/07/05/2541997/plovdiv-okrazhniyat-sad-shte-zasedava-za-myarkata-za-neotklonenie-na-mazha-zadarzhan-za-ubiystvoto-na-prepodavatelya-ot-instituta-po-rastitelni-genetichni-resursi-v-sadovo.html", "text": "От 11.30 часа в зала №2 Пловдивският окръжен съд ще разгледа искането на прокуратурата за вземане на мярка за неотклонение „задържане под стража“ спрямо 42-годишния Илия С., който бе задържан за убийството на 70-годишният преподавател от Института по растителни генетични ресурси в Садово - проф. Стефан Нейков. \r\nСрещу 42-годишния Илия Р. е повдигнато обвинение по чл. 115 от НК за това, че на 3 юли 2018 г. в гр. Пловдив умишлено е умъртвил  С. Н.", "date": "2018.07.05", "title": "Пловдив: Окръжният съд ще заседава за мярката за неотклонение на мъжа, задържан за убийството на преподавателя от Института по растителни генетични ресурси в Садово"}
{"url": "http://www.focus-news.net/news/2018/07/05/2542000/pregled-na-osnovnite-temi-vav-velikotarnovskiya-pechat.html", "text": "„Образователното министерство даде ВТУ на Главния прокурор“, е заглавие от областния всекидневник  „Янтра Днес” . Извършена проверка на образователното министерство във Великотърновския университет стигна до Главния прокурор, научи „Янтра Днес“. Проверяващите са констатирали, че ВТУ „Св. св. Кирил и Методий“ е издал незаконни свидетелства за професионална квалификация „учител“ на 170 италиански граждани и препоръчват на ректора да ги анулира. По време на обследването експертите от МОН са установили сериозни нередности и са съставили предписания на ръководството на търновската алма матер. \r\n„Родители излизат на протест след инцидента в ДГ „Бодра смяна“, е друга тема в ежедневника. Родители от Горна Оряховица излизат на протест след случая с 4-годишното момиченце, което пострада в детска градина „Бодра смяна“. Случаят е от миналата седмица и стана известен след публикация на „Янтра ДНЕС“. На 28 юни преди обяд, докато детето се опитва да вземе играчка от стар шкаф, той пада върху него и причинява тежка фрактура на носа, както и травма на главата. Момиченцето бе оперирано по спешност в Университетската болница в Плевен. \r\n„Топполицаят Илиян Личев получи Почетен знак на МВР – трета степен“, е заглавие от страница 3 на ежедневника. “Ожънаха половината от пшеницата в областта“  четем на страница 4 в изданието. На страница пет е поместен материал със заглавие “Миро Момински – криминалистът, който се посвети на обектива и голямата любов“. \r\nНа спортната страница на вестник „Янтра Днес“ четем: „Швеция и Англия попълниха групата на щастливците“. \r\n„Италиански топархитект ще оценява проектите за новия градски център на старата столица“, е заглавие от първа страница на другия областен ежедневник -  “Борба“ .  Известният в цял свят италиански архитект Андреа Д’Антраси ще оценява проектите за новия градски център на Велико Търново. Той е част от авторитетното жури, което пристига в старата столица в края на месеца, за да класира подадените концепции в международния конкурс, обявен от Община Велико Търново. Андреа Д’Антраси е част от популярната група MAD Architects Europe. Той има солиден международен опит и е работил по различни проекти в САЩ, Китай, Италия, Австралия и др. \r\n„Образователното министерство даде Великотърновския университет на прокурор заради дипломите на 170 италианци“, е друга тема от ежедневника. Министерството на образованието и науката дава ВТУ „Св. Св. Кирил и Методий“ на прокурор заради нередности при обучението на италиански граждани. Решението на образователното ведомство е взето след извършената проверка на достоверността на взето решение на Академичния съвет по отношение на признаване на висшето образование на 170 италиански граждани, които са получили свидетелства за учителска професионална квалификация във ВТУ. Проверяващите са установили сериозни нередности и са съставили редица предписания на ръководството на търновския вуз.  \r\n„Натрошиха на дребно 2 хил. кв. м скали заради основите на 10-етажен блок“, „Криминалист N1 с почетен знак от министъра“, „В Брюксел Даниел Панов призова за насърчаване на екопроектите на градовете“, са други заглавия от страниците на всекидневника. \r\n„Осемнайсетата „Огърлица на Десислава“ замина за Модена“, „Етър ВТ разтрогна с Душан Младенович и Стефан Неделчев“ и „Георги Недев падна, но победи в мотокроса в Змеево“, са акцентите от спортната страница на изданието.", "date": "2018.07.05", "title": "Преглед на основните теми във великотърновския печат"}
{"url": "http://www.focus-news.net/news/2018/07/05/2541983/filip-popov-bsp-tryabva-da-prekratim-pravomoshtiyata-na-ivan-ivanov-toy-nedopustimo-narushi-sluzhebnite-si-zadalzheniya.html", "text": "Иван Иванов недопустимо наруши служебните си задължения и трябва предсрочно да прекратим пълномощията му като член и председател на КЕВР. Това заяви секретарят на ПГ на „БСП за България” Филип Попов при представянето на предложението на левицата в пленарна зала, съобщиха от пресцентъра на  БСП . Той подчерта, че с промените в Закона за енергетиката от април месец, тази година, в компетентност и като правомощие на Комисията за енергийно и водно регулиране, изрично се възлага разрешаването на действия по разпореждане с дялове и акции, представляващи повече от 20 на сто от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантиране сигурността на доставките, защитата на националната сигурност и обществения ред. Депутатът припомни, че при обсъждането на Доклада за дейността на КЕВР за 2017 г. Иван Иванов, е тълкувал промените, приети от НС, като „бланкетен текст“, който „не отговаря на няколко основни неща“. „Извън това определение, от тълкуването на г-н Иван Иванов става ясно, че той няма намерение да спазва и да изпълнява закона”, заяви той. \r\nФилип Попов бе категоричен, че КЕВР е органът, който регулира дейността в енергетиката и във водоснабдяването и като такъв той не тълкува, а изпълнява закона. „Законът за нормативните актове определя кой тълкува законите. И КЕВР, в т.ч. и нейният председател, не са сред онези, които правят това”, подчерта социалистът.   Според него действия в посока „тълкуване“ на норма на закон  и особено в опит да се даде обяснение- защо не се изпълнява възложено с нея правомощие, е поведение, недопустимо за член или председател на който и да е държавен орган. „Действията на Иван Иванов, без съмнение, представляват тежко нарушение на служебните задължения по смисъла на чл. 12б, т. 5 от Закона за енергетиката”, обясни той.", "date": "2018.07.05", "title": "Филип Попов, БСП: Трябва да прекратим правомощията на Иван Иванов, той недопустимо наруши служебните си задължения"}
{"url": "http://www.focus-news.net/news/2018/07/05/2542001/dobrich-dvama-mladi-spetsialisti-shte-badat-podpomognati-ot-obshtinskiya-fond-zdrave.html", "text": "На свое заседание, Управителният съвет на Общинския фонд „Здраве“ в Добрич одобри и двете кандидатури за финансово и социално-битово подпомагане, постъпили в края на месец юни. Това съобщиха от пресцентъра на  Община град Добрич . Предвид неотложността и решаването на проблема с кадровата криза в лечебните заведения за болнична помощ, исканията на двамата млади специалисти бяха разгледани в кратки срокове и те ще бъдат подпомогнати чрез средствата, осигурени от фонда.  \r\nВъв вторник, с цел оптимизиране дейността на фонда Председателят на Управителния съвет Атанас Атанасов покани на среща ръководството и началниците на отделения на МБАЛ – Добрич. Бе проведен конструктивен диалог, по време на който бяха направени предложения и препоръки от страна на лекарите в болничното заведение. Едно от предложенията вече е факт и заявленията за кандидатстване ще могат да бъдат подавани и по електронен път, на имейл адрес: dobs@dobrich.bg. По време на срещата Атанас Атанасов изрази готовност за продължаване на дейностите за популяризиране на фонда и за привличане и задържане на млади лекари в Добрич.", "date": "2018.07.05", "title": "Добрич: Двама млади специалисти ще бъдат подпомогнати от Общинския фонд „Здраве“"}
{"url": "http://www.focus-news.net/news/2018/07/05/2542003/plovdiv-narusheno-e-vodopodavaneto-v-grada-zaradi-prekasvane-na-elektrozahranvaneto-na-pompena-stantsiya-yug.html", "text": "Нарушено е водоподаването в град Пловдив заради прекъсване на електрозахранването на Помпена станция „Юг“. Това съобщиха за  Радио „Фокус“ – Пловдив  от ВиК - Пловдив. От там не посочват краен срок за отстраняването на аварията. Заради авария до 15.00 часа без вода ще са домакинствата на ул. „Александър Екзарх“ №36А, както и ЖК „Тракия“, пред бл. №203. \r\nЕкипи от водоснабдителното дружество работят по отстраняването на авария на ул. „Радецки“ №5 в Асеновград, както и в село Златовръх. \r\nДо 15.00 часа жителите на село Калояново ще са с нарушено водоподаване заради авария на ул. „Хан Кубрат“. \r\nВесела КРЪСТЕВА", "date": "2018.07.05", "title": "Пловдив: Нарушено е водоподаването в града заради прекъсване на електрозахранването на Помпена станция „Юг“"}
{"url": "http://www.focus-news.net/news/2018/07/05/2542002/ministar-valentin-radev-politsaite-nas-pazyat-a-tyah-gi-porachvat-tova-oznachava-che-si-varshat-rabotata-i-sa-pritisnati-v-agala.html", "text": "Полицаите нас пазят, а тях ги „поръчват“ - това означава, че си вършат работата и са притиснати в ъгъла. Това каза пред журналисти министърът на вътрешните работи Валентин Радев на официалната церемония пред паметника на Незнайния войн по повод 139 години от създаването на МВР, предаде репортер на  Агенция „Фокус“ . „Не може държавни мъже, които служат на държавата в МВР, в отбрана и някаква друга институция, да са цел на престъпниците. Това ще го преследваме с всички сили и средства. Не могат да бъдат „поръчвани“ магистрати – с тези, които работи прокуратура, полицейски служители. Не стига, че посягат на полицейските служители, а някъде ги и поръчвали и се опитвали да се саморазправят с тях. Такова нещо ще бъде прекъснато. Надявам се, ще направим всичко възможно такова нещо да не се случва. Хората, служителите в МВР трябва да са спокойни. Те нас пазят, те тях ги поръчват“, коментира Радев. Според него това означава, че си вършат работата, че са притиснати и че са в ъгъла. „Ние ще продължаваме да ги притискаме, докато не ги вкараме в местата, където заслужено трябва да бъдат“, добави той.  \r\n„Винаги, когато говорим по нещо, което се е случило съвсем скоро, прясно и работим по него, внимаваме какво казваме, за да не ги учим и да не им казваме поне какво правим. Има замесени със сигурност. Никога те не са сами. Няма организирани групи, каквито е имало преди години. Всички го виждате това и е добре, че го няма. Но има такива, винаги ще има и ще се опитваме да ги притискаме и да ги вкарваме в местата за лишаване от свобода или друго, каквото постанови съдът. Най-трудно се намират тези, които са в основата, мозъците на операциите, и на най-дребните – и банкоматите, и тези, които се занимават с такава дейност, за която ме питате, и за всяка друга“, обясни вътрешният министър. Според него най-трудно се стига до тези, които са го замислили. „Те затова са и по-умни и имат маши, които го правят. Много пъти хващаме машите, изпълнителите. Не успяваме да стигнем до тези, които са го замислили. Така правим и с мигрантите. Затова ги пускаме някой път, а вие питате. Умишлено ги пускаме, следим ги, за да хванем каналджиите. И там също добре се справяме“, допълни той.  \r\nПопитан дали президентът трябва да свика КСНС на тема миграция, Радев посочи, че не може да говори от името на държавния глава. „Той решава какви теми да повдига. Ако е решил, че това е важно, да. Аз мога да кажа числата. В момента в държавата ни има точно 700, плюс-минус, такива мигранти, които са минали и са в двата центрове на Държавната агенция за бежанците и в Дирекция „Миграция“. Капацитетът само на едната институция е 5190, а на другата 700. С резервите стигаме до 10 000. Ние колко имаме? Това само по себе си говори, че органите в държавата се справяме добре с миграцията – това, което в момента тресе политически много силни и мощни държави от ЕС“, каза още министърът на вътрешните работи.  \r\nЛюба АЛЕКСИЕВА", "date": "2018.07.05", "title": "Министър Валентин Радев: Полицаите нас пазят, а тях ги „поръчват“ - това означава, че си вършат работата и са притиснати в ъгъла"}
{"url": "http://www.focus-news.net/news/2018/07/05/2541993/korneliya-ninova-bsp-trite-kompanii-evn-energo-pro-i-chez-zastanaha-kato-edin-v-zashtita-na-ivan-ivanov-a-upravlyavashtite-tvardyat-che-200-hil-podpisa-na-potrebitelite-sa-natisk.html", "text": "Трите компании ЕВН, Енерго-про и ЧЕЗ застанаха като един в защита на Иван Иванов, а управляващите твърдят, че 200 хил. подписа на потребителите са натиск. Това каза лидерът на БСП Корнелия Нинова по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . Нинова попита защо всички от бизнеса обичат Иван Иванов, а Корнелия Нинова и Мая Манолова - не. „Големите в бранша застават зад КЕВР, 200 хил. подписи на потребителите нямат никакво значение, защото били натиск“, заяви лидерът на БСП. По думите ѝ фирмите, които дават заявките и КЕВР, която им ги одобрява, си позволяват да говорят от името на потребителите. „Това ли и ви е днес стонът – натиск върху независим орган и то политически\", каза Нинова. „От дискусията днес ще остане впечатлението, че парламентът е виновен за това, че КЕВР не си изпълнява законовите задължения и не се произнася за или против сделката с ЧЕЗ. Виждате ли ние тук чуваме, че сме приели един лош закон, който те не могат да изпълнят. Няма да си повтаряме юридическите тезиси, че няма добър или лош закон – той се изпълнява. Интересен е дебатът - една част от колегите казват, че БСП са виновни, друга част от ГЕРБ казват, че „Обединени патриоти“ са виновни, защото те са го предложили, но видите ли ГЕРБ нямат отношение към тази работа. Те ей така са го гласували и забележете защо. Един голям въпрос – ГЕРБ гласува ли този закон, за да угодят на опозицията? Значи ГЕРБ не управлява, за да управлява България, за да стане живота по-добър, а за да угодят на опозицията. Интересна теза, която заслужава внимание“, каза Нинова и посочи, че опозицията е получила признание, че ГЕРБ управляват, за да изпълнят нейните очаквания. „Не си посипвайте главата с пепел, че законът, който сме приели, е лош. Не се опитвайте да прехвърляйте тази отговорност на опозицията. Приехме закон, колеги, всички. Тук няма ГЕРБ, патриоти. Всички сме го приели и КЕВР трябва да изпълнява този закон. Ако критериите не са ясни, тя има правомощия да направи подзаконов нормативен акт“, каза Нинова.  \r\nДеница КИТАНОВА", "date": "2018.07.05", "title": "Корнелия Нинова, БСП: Трите компании ЕВН, Енерго-про и ЧЕЗ застанаха като един в защита на Иван Иванов, а управляващите твърдят, че 200 хил. подписа на потребителите са натиск"}
{"url": "http://www.focus-news.net/news/2018/07/05/2541998/tass-v-irak-saobshtiha-che-sina-na-al-bagdadi-e-zaginal-v-rezultat-ot-ruski-vazdushni-udari.html", "text": "Худайфа ал Багдади, син на главатаря на терористичната групировка „Ислямска държава“ Абу Бакър ал Багдади, е ликвидиран в резултат от руски въздушни удари в Сирия, предаде кюрдския иркакси телевизионен канал Rudaw, позовавайки се на информация от разузнавателната служба в Багдад, предава  ТАСС . \r\nСпоред версията на иракските служби, „ал Бадри е убит на 2 юли при удар на Русия по пещера в Хомс, където са се намирали 30 полеви командира на „Ислямска държава““. \r\nОт руското Министерство на отбраната все още не се коментирали тази информация. \r\nТАСС припомня, че по-рано Reuters, позовавайки се на терористични медии, съобщи, че ал Бадри е убит в хода на операция на сирийските правителствени войски в близост до Хомс. \r\nПревод и редакция:", "date": "2018.07.05", "title": "ТАСС: В Ирак съобщиха, че сина на ал Багдади е загинал в резултат от руски въздушни удари"}
{"url": "http://www.focus-news.net/news/2018/07/05/2542006/aleksandar-vuchich-otseni-dogovora-za-imeto-na-makedoniya-sporazumenieto-e-dobro-za-tseliya-region.html", "text": "Президентът на Сърбия Александър Вучич на пресконференцията след срещата на „Балканската четворка“ в Солун с премиерите на Гърция, България и Румъния заяви, че в условия, когато Европейския съюз не винаги действа единно, тези четири страни са единни и решават проблемите в тази част на Балканския полуостров. В този контекст той коментира и договора за името между Македония и Гърция, пише  скопското електронно издание „Независен“ . \r\n„Никога не съм се бъркал в суверенни въпроси на други страни, какъвто е името на вашата северна съседка. Но, без съмнение, всеки жител на Сърбия, който вижда, че двете страни, които имаха противоположни позиции, постигнаха договор, мисли, че това е добра новина, добра новина за целия регион. Бих искал това да продължи и в бъдеще, без да навлиза в собствените интереси на страните“, обясни Вучич, като добави, че „всичко, което се отложи, би се върнало като бумеранг в бъдеще“. \r\nТой изрази благодарност към България, Гърция и Румъния, че са готови да го изслушат и да чуят позицията на Сърбия за отношенията с Прищина. \r\nСръбският държавен глава добави, че е разговарял с гръцкия премиер Алексис Ципрас за ж.п. линията Белград – Скопие – Солун, както и че Сърбия ще завърши строителството на магистралата до македонската граница, както и до границата с България, които не са завършени от десетилетия. \r\n„За Сърбия е важно, че получаваме подкрепа за европейския път от нашите приятели, важно е, че работим по повече проекти. Този път разговаряхме за транспортната комуникация, железопътния транспорт, газовите интерконектори по-дълго и по-сериозно от преди“, заяви сръбският президент, като посочи, че Гърция и България са предложили унификация на данъците и митата, които се отнасят до предишните предложения на Дунавската комисия във връзка с трафика и транспорта. \r\nПревод и редакция:", "date": "2018.07.05", "title": "Александър Вучич оцени договора за името на Македония: Споразумението е добро за целия регион"}
{"url": "http://www.focus-news.net/news/2018/07/05/2542007/volen-siderov-obedineni-patrioti-osven-che-bsp-chetat-plana-siderov-te-go-prepisvat-redovno.html", "text": "Освен, че БСП четат плана „Сидеров“, те го преписват редовно. Това каза председателят на ПГ на „Обединени патриоти“ Волен Сидеров в лично обяснение във връзка с неговото „неделно училище“ по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . Сидеров поясни, че неговият план е много добър и е писан през 2013 г. „Тогава същата година вие излъчихте премиер“, поясни Сидеров и се върна по-назад, когато лидерът на БСП е  била заместник-министър на икономиката. „Ако ме критикувате, няма за какво. Аз продължавам да твърдя, че България беше колонизирана и че ЕРП-ата трябва да им се прекратят договорите, но вие като заместник-министър с коалиционен партньор НДСВ, които продадоха ЕРП-ата, не направихте нищо“, каза Сидеров.  \r\nДеница КИТАНОВА", "date": "2018.07.05", "title": "Волен Сидеров, „Обединени патриоти“: Освен, че БСП четат плана „Сидеров“, те го преписват редовно"}
{"url": "http://www.focus-news.net/news/2018/07/05/2541999/korneliya-ninova-bsp-izpalnitelnata-vlast-i-kevr-ne-zhelayat-da-izpalnyat-zakonovoto-si-zadalzhenie-zashtoto-iskat-da-prikriyat-sdelkata-s-chez.html", "text": "Изпълнителната власт и КЕВР не желаят да изпълнят законовото си задължение, защото искат да прикрият сделката с ЧЕЗ. Това каза лидерът на БСП Корнелия Нинова по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . По думите ѝ зад тази сделка стоят частните интереси, подкрепени от правителството на Бойко Борисов. \r\nНинова отговори на призива на председателя на ПГ на „Обединени патриоти“ Волен Сидеров тя да се яви в неговото „неделно училище“, за да научи БСП на политика. „Дори по повод разговора за дейността на КЕВР г-н Сидеров намери начин да ни покани в неделно училище. Тъй като става дума за 6-и и ли 7-и път - да му отговаря най-накрая. Веднага ще отида на такова неделно училища, ако на първия урок ми обясни как изпълнява плана „Сидеров“ срещу колониалното робство, в който пише такава чужда колониална фирма е ЧЕЗ, както и ЕВН и Енерго-про и те печелят милиарди на обедняващия българин“, каза Нинова.   \r\nДеница КИТАНОВА", "date": "2018.07.05", "title": "Корнелия Нинова, БСП: Изпълнителната власт и КЕВР не желаят да изпълнят законовото си задължение, защото искат да прикрият сделката с ЧЕЗ"}
{"url": "http://www.focus-news.net/news/2018/07/05/2542012/sofiya-prof-hristo-pimpirev-shte-predade-na-nim-balgarskiya-tribagrenik-razvyat-predi-30-godini-v-antarktida-na-ofitsialna-tseremoniya-na-6-yuli.html", "text": "На 6 юли от 11.00 часа в Националния исторически музей (НИМ) на официална церемония проф. Христо Пимпирев ще предаде на директора на НИМ доц. Бони Петрунова за обновената полярна експозиция българския трибагреник, развят преди 30 години в Антарктида. Това съобщиха от  Българския Антарктически институт . Той бе издигнат през април 1988 г. на първата постройка „Куцото куче”, с която се слага началото на полярната ни станция „Св. Климент Охридски” на о-в Ливингстън. \r\nФлагът случайно е намерен в ледена пукнатина и съхраняван 30 години от тогавашния командир на испанската база „Хуан Карлос I” Елиас Маена. \r\nЗнамето беше подарено от испанска страна на председателя на Българския антарктически институт проф. Христо Пимпирев, по случай 30-годишния юбилей от провеждането на Първата национална антарктическа експедиция и основаването на Българската полярна база „Св. Климент Охридски”.", "date": "2018.07.05", "title": "София: Проф. Христо Пимпирев ще предаде на НИМ българския трибагреник, развят преди 30 години в Антарктида на официална церемония на 6 юли"}
{"url": "http://www.focus-news.net/news/2018/07/05/2542011/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Президентът на Сърбия Александър Вучич на пресконференцията след срещата на „Балканската четворка“ в Солун с премиерите на Гърция, България и Румъния заяви, че в условия, когато Европейския съюз не винаги действа единно, тези четири страни са единни и решават проблемите в тази част на Балканския полуостров. В този контекст той коментира и договора за името между Македония и Гърция, пише  скопското електронно издание „Независен“ . \r\n„Никога не съм се бъркал в суверенни въпроси на други страни, какъвто е името на вашата северна съседка. Но, без съмнение, всеки жител на Сърбия, който вижда, че двете страни, които имаха противоположни позиции, постигнаха договор, мисли, че това е добра новина, добра новина за целия регион. Бих искал това да продължи и в бъдеще, без да навлиза в собствените интереси на страните“, обясни Вучич, като добави, че „всичко, което се отложи, би се върнало като бумеранг в бъдеще“. \r\nТой изрази благодарност към България, Гърция и Румъния, че са готови да го изслушат и да чуят позицията на Сърбия за отношенията с Прищина. \r\nСръбският държавен глава добави, че е разговарял с гръцкия премиер Алексис Ципрас за ж.п. линията Белград – Скопие – Солун, както и че Сърбия ще завърши строителството на магистралата до македонската граница, както и до границата с България, които не са завършени от десетилетия. \r\n„За Сърбия е важно, че получаваме подкрепа за европейския път от нашите приятели, важно е, че работим по повече проекти. Този път разговаряхме за транспортната комуникация, железопътния транспорт, газовите интерконектори по-дълго и по-сериозно от преди“, заяви сръбският президент, като посочи, че Гърция и България са предложили унификация на данъците и митата, които се отнасят до предишните предложения на Дунавската комисия във връзка с трафика и транспорта. \r\n*** Британските власти предупредиха националистическия босненски сръбски лидер Милорад Додик да „не си измисля фалшиви заплахи“ от Лондон, които, според властите на Обединеното Кралство, са част от предизборната му кампания преди вота в Босна и Херцеговина (БиХ) през октомври, пише електронното издание Sarajevo Times. \r\nДодик, президент на Република Сръбска (РС) – един от ентитетите в БиХ, обвинява Великобритания, че изпраща разузнавателни данни на ръководството на босненските мюсюлмани с намерение да повлияе на предизборната кампания, пише прозападното електронно издание. \r\nВ нарочно съобщение, британското посолство в Сараево заяви, че е много разочаровано от факта, че държавният глава на РС постоянно сочи Обединеното кралство като заплаха за сръбската част на страната. \r\nСпоред коментарите на Reuters, фабрикацията на фалшиви заплахи може и да донесе допълнителни гласове за Додик, но ще нанесе дългосрочни щети върху отношенията с британската страна. \r\nSarajevo Times уточнява, че всичко започва в началото на миналия месец, когато от министерството на отбраната на Великобритания обявиха, че изпращат 40 военнослужещи в БиХ, които ще се присъединят към миротворците от Европейския съюз в Босна. \r\nПрез юни, The New York Times, позовавайки се на документи от военното ведомство в Лондон, написа, че британските войници ще бъдат изпратени, за да предотвратят намеса на Русия в предстоящите избори в БиХ. \r\nТогава Додик заяви, че този акт граничи с инвазия на страната. Според неговите думи, „40 британски експерти, преоблечени във военни униформи, пристигат в БиХ, за да подслушват, наблюдават и генерират информация за медиите“. \r\nОт посолството на Великобритания отхвърлиха обвиненията на лидера на босненските сърби като „абсурдна теория на конспирацията“ и отсякоха, че Обединеното кралство ще продължи да изпраща войници за мисията на ЕС. \r\n*** С главната цел да задълбочат четиристранното сътрудничество, лидерите на Гърция, България, Румъния и Сърбия Алексис Ципрас, Бойко Борисов, Виорика Дънчила и Александър Вучич се срещнаха в Солун на четвъртата „Четиристранна среща на върха“, пише  електронното издание на гръцкия вестник Protothema . \r\nЧетиримата проведоха задълбочена дискусия за договора за името на Македония и неговото значение за региона, коментира вестникът. \r\nОсвен това, те са обсъдили форума на Инициативата 16 + 1 (форум за сътрудничество между страните от Централна и Източна Европа и Китай в рамките на инициативата на Пекин „Един пояс – един път), която ще се състои в София на 7 юли, както и срещата на върха на Западните Балкани в Лондон на 10 юли, която пък е част от Берлинския процес. \r\nГръцката страна ще участва на срещата в София като наблюдател и ще бъде представлявана от министъра на транспорта Христос Спиртцис. \r\nСъгласно твърденията на достоверни източници, както пише „Прототема“, най-важната точка на срещата в Солун е била презентацията на министрите на транспорта във връзка с плана за създаване на „Транспортен пръстен“ за комбиниране и свързване на различните видове транспорт между четирите страни. \r\nЛидерите са се съгласили следващите срещи помежду им да са, както следва: Варна през септември и Белград през декември. \r\n*** Представители на полицейските служби на Косово и Сърбия са провели първата си директна среща по повод убийството на косовския сръбски политик Оливер Иванович в Косовска Митровица в началото на тази година. Това се е случило при посредничеството на ЕУЛЕКС ( Мисия за върховенството на закона на Европейския съюз в Косово) в централата на организацията в Прищина, пише  базираното в Прищина албанско електронно издание Gazeta Express . \r\nПредставителите на двете страни са обсъдили начините за подобряване на сътрудничеството в разследването на покушението. ЕУЛЕКС са обявили на своята страница във „Фейсбук“, че заместник-ръководителят на мисията Бернд Тран е посредничил между полицейските служби на Косово и Сърбия. „Срещата беше предизвикателство, но определено е успех“, е заявил Тран, като е разкрил, че двете страни са се съгласили да проведат нова среща в началото на август.", "date": "2018.07.05", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/07/05/2542005/korneliya-ninova-bsp-s-ideyata-si-kevr-da-se-proiznese-sled-sdelkata-za-chez-upravlyavashtite-pokazaha-istinskite-si-namereniya.html", "text": "С идеята си КЕВР да се произнесе след сделката за ЧЕЗ - управляващите показаха истинските си намерения. Това каза лидерът на БСП Корнелия Нинова по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . „Това, което ние правим било в полза на партията или на партийните членове. Въпросът ми е тези над 2 млн. клиенти на ЧЕЗ, всичките ли са членове и симпатизанти на БСП? Ако беше така, ситуацията в този парламент щеше да е различна\", каза Нинова. „Дали е дошъл моментът да се изпълнява законът? Народно събрание, което пише закони, коментира вътре в него, дали е дошъл моментът да се изпълняват тези закони? Ще влезем в световната история с такава позиция. Разсъждения дошъл ли е моментът показват не само ниска юридическа култура, а и политическа незаинтересованост\", заяви лидерът на БСП. „Досега вашата теза беше, че КЕВР не може да се произнесе, сага обърнахте внимание, че Комисията ще се произнесе, когато приключи сделката. След като е приключила сделката, за какво ни е да се произнася“, попита Нинова и поясни, че с това управляващите са показали истинските си намерения.  \r\nВъв връзка с твърденията на управляващите, че не са знаели, че трите енергийни дружества са подкрепили Иван Иванов, Нинова се обърна към председателя на парламента: „Защо пазите тази работа в тайна от колегите си от ГЕРБ?“, попита тя. „Когато бизнесът отнася писма в Народното събрание, за да въздейства на народните представители при гласуването, не било натиск. Ако може с еднакъв аршин да мерим“, заяви Нинова. Тя поясни, че единственият интерес на БСП е българската държава да купи ЧЕЗ, ако собственикът я продава и да се развали тази сделка. От своя страна председателят на Народното събрание Цвета Караянчева заяви, че е информирала депутатите за постъпилите писма. \r\nДеница КИТАНОВА", "date": "2018.07.05", "title": "Корнелия Нинова, БСП: С идеята си КЕВР да се произнесе след сделката за ЧЕЗ - управляващите показаха истинските си намерения"}
{"url": "http://www.focus-news.net/news/2018/07/05/2542004/dimitar-lazarov-gerb-zadalzhavaneto-na-kevr-da-razvali-sdelkata-za-chez-e-politicheski-natisk.html", "text": "Задължаването на КЕВР да развали сделката за ЧЕЗ е политически натиск. Това каза депутатът от ПГ на ГЕРБ Димитър Лазаров по време на обсъждането на проекторешението за предсрочно прекратяване на пълномощията на Иван Иванов като член и председател на Комисията за енергийно и водно регулиране (КЕВР) в реплика на изказване на лидера на БСП Корнелия Нинова, предаде репортер на  Агенция „Фокус“ . „Не е вярна мантрата, че правителството на Бойко Борисов е стояло зад сделката за ЧЕЗ. Г-жо Нинова, вашият политически натиск и всички тези бизнес организации нямат конституционното право да внасят искане за оставката на председателя на КЕВР. Вие имате това право, задължавайки КЕВР, да развали сделката. И ако това не е политически натиск, то кое е? Да, вие имате право, но защо? Отговорът е, че не гумен, а златен печат искате да стане КЕВР може би в полза на една друга държава и на едни други участници“, коментира Лазаров. \r\nВалентин Николов от ГЕРБ допълни, че докато всички препятствия преди сделката с ЧЕЗ не бъдат преодолени, КЕВР не би следвало да се произнася. Той добави, че КЕВР ще бъде последната инстанция, която ще каже „да“ или „не“ на сделката на база на спазването на националната сигурност, защитата на потребителите и прочее\", каза Николов.  \r\nЦветилена СИМЕОНОВА", "date": "2018.07.05", "title": "Димитър Лазаров, ГЕРБ: Задължаването на КЕВР да развали сделката за ЧЕЗ е политически натиск"}
{"url": "http://www.focus-news.net/news/2018/07/05/2542013/v-spetsializiraniya-nakazatelen-sad-e-vneseno-iskane-zadarzhane-pod-strazha-na-rakovoditelya-i-dvama-uchastnitsi-v-organizirana-prestapna-grupa-za-reket.html", "text": "В Специализирания наказателен съд е внесено искане от страна на Специализираната прокуратура за налагане на мярка за неотклонение „задържане под стража“ спрямо Борис Аврамов – ръководител и Данаил Петков и Пламен Дренков – участници  в организирана престъпна група, създадена с цел рекет. Това съобщиха от пресцентъра на  съда . \r\nДелото ще се разгледа в 15.00 часа от 19 състав на Специализирания наказателен съд.", "date": "2018.07.05", "title": "В Специализирания наказателен съд е внесено искане задържане под стража на ръководителя и двама участници  в организирана престъпна група за рекет"}
{"url": "http://www.focus-news.net/news/2018/07/05/2542016/psagbal-sveta-sofiya-ralitsa-paskaleva-i-teodor-salparov-stanaha-roditeli-na-momchentse.html", "text": "Ралица Паскалева, играеща ролята на акушер-гинеколога д-р Стилянова в сериала \"Откраднат живот\", изпита най-прекрасното чувство – да станеш майка. На 3 юли 2018 г. тя дари със син волейболиста Теодор Салпаров. Това съобщиха от пресцентъра на  ПСАГБАЛ \"Света София\" . Двойката кръсти своята рожба с хубавото име Максим. Бебчето проплака за първи път в столичната специализирана Първа акушеро-гинекологична болница „Света София“ и е с тегло – 3 500 грама и дължина 52 см. За д-р Стилянова и малкия Максим се погрижиха екип от специалисти  - д-р Мажена Риш-Панова (акушер-гинеколог), д-р Мими Шумилина (педиатър),  д-р Мирослав Стоянов (анестезиолог) и акушерките Ева Белишка и Радостина Георгиева. По време на раждането присъства и гордият татко.", "date": "2018.07.05", "title": "ПСАГБАЛ \"Света София\": Ралица Паскалева и Теодор Салпаров станаха родители на момченце"}
{"url": "http://www.focus-news.net/news/2018/07/05/2542008/delyan-dobrev-gerb-dori-rabotodatelite-kazaha-na-bsp-che-sasipa-edin-nezavisim-regulator-koyto-se-e-dokazal-s-rabotata-si-prez-poslednite-godini.html", "text": "Дори работодателите казаха на БСП, че съсипа един независим регулатор, който се е доказал с работата си през последните години. Това каза депутатът от ГЕРБ и председател на енергийната комисия Делян Добрев по време на обсъждането на проекторешението за предсрочно прекратяване на пълномощията на Иван Иванов като член и председател на КЕВР, предаде репортер на  Агенция „Фокус“ . \r\n„Свидетели сме на безпрецедентен политически натиск от страна на опозицията към един независим орган в България. Не знам дали преди е имало подобна процедура по отстраняване на независим регулатор. Това, което се случва днес, за мен е прецедент. Всички експерти в тази държава през последните години нееднократно в комисията са заявявали подкрепа към действията на комисията, към независимостта ѝ към работата, която тя върши. Нещо повече, има писмени документи от Европейската комисия, които хвалят работата на регулатора в България и поздравяват българския парламент, че е избрал такъв независим регулатор и му дават препоръка да му бъде дадена финансова независимост, което направихме преди няколко месеца. Така че той е независим от политическо влияние и това е вашият проблем – вие не можете да го регулирате“, каза още Добре. \r\nТой посочи, че БСП са внесли 200 хил. подписа, за да окаже натиск върху този независим регулатор. „И тъй като той не се поддаде, вие продължихте в пленарна зала. И това е част от вашия план. Убеден съм, че пленарната зала няма да допусне да оказвате натиск. Всички работодатели в България ви казват писмено, че КЕВР с председател Иван Иванов заслужи уважението на бизнеса като независим регулатор, който защитава интересите на всички потребители. Дори работодателите ви казаха, че заради вашите „тесни и лични политически идеи и амбиции“, вие съсипахте един независим регулатор, който се е доказал с работата си през последните години. През 2015 г. вие оставихте енергетиката рухнала – за първи път в историята на България някои дружества теглиха кредит, за да изплатят заплати. От страх да не се върне онова време, тези енергийни предприятия излязоха със защита не лично към Иван Иванов, а към независимостта в България“, посочи Добрев. \r\nЦветилена СИМЕОНОВА", "date": "2018.07.05", "title": "Делян Добрев, ГЕРБ: Дори работодателите казаха на БСП, че съсипа един независим регулатор, който се е доказал с работата си през последните години"}
{"url": "http://www.focus-news.net/news/2018/07/05/2541987/ramadan-atalay-dps-debatat-za-ostavkata-na-ivan-ivanov-beshe-neobhodim-za-da-dadem-doverie-na-kevr-da-si-izpalnyava-zadalzheniyata-nezavisimo.html", "text": "Беше необходим дебатът за оставката на Иван Иванов, за да дадем доверие на КЕВР да си изпълнява задълженията независимо. Това каза народният представител от ПГ на ДПС Рамадан Аталай по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . Аталай заяви, че БСП са решили, че най-слабият във веригата, който може да атакуват, е Иван Иванов. Депутатът коментира, че ГЕРБ, БСП заедно с т. нар. „Обединени патриоти“ са създали хаос с промените в Закона за енергетиката. По думите му законът е недоразумение и всички вкупом са съгрешили. „Иван Иванов ни каза да създадем закони, които могат да се спазят. Не може вие да прехвърлите отговорност върху една КЕВР да дава мнения и становища в сделка, в която се продават акции. Несериозно е, колеги“, заяви Рамадан Аталай по отношение на поправката „ЧЕЗ“ в Закона за енергетиката.  \r\n„Няма как, когато има сделка между два частни субекта да се намесва държавата. Всяка намеса и то с приемане на законопроект със задна дата дава правно основание и на двата субекта да отидат в съда и да търсят своите претенции“, поясни Рамадан Аталай.  \r\nДеница КИТАНОВА", "date": "2018.07.05", "title": "Рамадан Аталай, ДПС: Дебатът за оставката на Иван Иванов беше необходим, за да дадем доверие на КЕВР да си изпълнява задълженията независимо"}
{"url": "http://www.focus-news.net/news/2018/07/05/2542018/haskovo-kmetat-dobri-belivanov-izprati-pozdravitelen-adres-do-direktora-na-odmvr-starshi-komisar-angel-tsankov.html", "text": "Поздравителен адрес до старши комисар Ангел Цанков, директор на ОДМВР-Хасково, по повод 5 юли, празник на МВР, изпрати кметът на Община Хасково Добри Беливанов. Това съобщиха от  Общината . \r\nВ адреса се казва:  \r\n\"Уважаеми старши комисар Цанков, \r\nПозволете ми да поздравя Вас и всички служители на ОДМВР-Хасково по повод 139 годишнина от основаването на Министерството на вътрешните работи и професионалния празник на служителите от МВР. Приемете моята признателност към всеотдайния Ви труд в името на реда и държавността, сигурността и безопасността на гражданите. Вашите успехи и резултати са основание за заслужена гордост и самочувствие. Пожелавам Ви здраве и благополучие за Вас и семействата Ви, професионални и лични успехи!\".", "date": "2018.07.05", "title": "Хасково: Кметът Добри Беливанов изпрати поздравителен адрес до директора на ОДМВР старши комисар Ангел Цанков"}
{"url": "http://www.focus-news.net/news/2018/07/05/2542009/tsvetan-tsvetanov-gerb-bsp-sa-spasili-balgariya-i-energetikata-po-vreme-na-upravlenieto-si-no-vaprosat-e-3-te-mlrd-lv-za-ktb-opravyane-li-e.html", "text": "БСП са „спасили“ България и енергетиката по време на управлението си, но въпросът е 3-те млрд. лв. за КТБ оправяне ли е. Това каза председателят на ПГ на ГЕРБ Цветан Цветанов по време на обсъждането на проекторешението за предсрочното освобождаване на доц. Иван Иванов като председател на КЕВР, предаде репортер на  Агенция „Фокус“ . „Сега имаме излишък в бюджета заради политиката, която провежда управляващото мнозинство“, каза Цветанов.  \r\nДеница КИТАНОВА", "date": "2018.07.05", "title": "Цветан Цветанов, ГЕРБ: БСП са „спасили“ България и енергетиката по време на управлението си, но въпросът е 3-те млрд. лв. за КТБ оправяне ли е"}
{"url": "http://www.focus-news.net/news/2018/07/05/2542019/pernik-kmetat-vyara-tserovska-s-izyavlenie-za-sazdalata-se-situatsiya-sled-prolivniya-dazhd-vchera.html", "text": "\"Краткотрайният и проливен дъжд вчера създаде усложнена ситуация в най-пиковите часове за движение в Перник. \r\nАз и екипът ми веднага реагирахме, посетихме всички възлови места, където обичайно се събира повече количество вода. Бързо се отпуши движението на кръстовищата при Хумни дол и Марина бара. В продължение на половин час работеха помпите на пожарната  на бул. Юрий Гагарин, в района на кв. Стара Тева , където се беше създала сложна ситуация, с голям наводнен участък. Интензивният трафик по това време на деня беше блокиран от създалата се ситуация, имаше аварирали автомобили\", каза кметът Вяра Церовска, съобщиха от пресцентъра на  Общината .  \r\n\"Другото критично място беше  района на Автогара -Перник, която  държа да отбележа, че е частна собственост, заедно с прилежащата улица. Създалата се там ситуация доведе до наводняването на транзитния път, който свърза Перник с Кюстендил. Там също работеха допълнителни екипи.  \r\nЗаради промяната в климата , обилните валежи няма да ни оставят намира и в следващите няколко дни. Ние постоянно поддържаме връзка и получаваме информация от метеорологичните служби, за да можем да реагираме навреме\", допълни тя. \r\n\"Нито една от реките в нашата община не излезе от коритото си и не създаде допълнителни напрежения. По отношение на шахтите - те бяха почистени , но обемът на остарялата  канализационна мрежа не успя да поеме обилното количество дъждовна вода , изляло се за кратко време. За съжаление такова ще е положението, докато не бъде изградена нова, отговаряща на съвременната ситуация в града\", каза още кметът на Перник. \r\n\"Нека всички разберем, че при такива обстоятелства трябва да бъдем внимателни за себе си и околните и да си помагаме един на друг, тъй като имаше много сигнали за наводнени мазета в централна градска част, имаше паднало дърво в кв. „Тв. ливади“, върху блок 27, още в рамките на вечерта то беше отстранено. Бяха мобилизирани екипи на ВиК - Перник, наблюдава се още и  нивото на реките и язовир „Студена“. \r\nДругият проблем, който беше създаден, е че голяма част от подсушените улици са разрушени.Ясно е, че когато поставяме скална маса, ние не решаваме трайно въпроса на улиците, но това са средства, с които Общината разполага в момента.Ще изчакаме няколко дни и ще започнем ново подсушаване\", заяви още Церовска.", "date": "2018.07.05", "title": "Перник: Кметът Вяра Церовска с изявление за създалата се ситуация след проливния дъжд вчера"}
{"url": "http://www.focus-news.net/news/2018/07/05/2542021/varna-danachen-sluzhitel-poluchi-nakazanie-probatsiya-za-srok-1-godina-za-ukrivane-na-danatsi-v-golemi-razmeri.html", "text": "Предаденият на съд с обвинителен акт на Окръжната прокуратура във Варна данъчен служител от ТД на НАП И.Т. бе осъден от Варненския окръжен съд, който му наложи наказание 1 година пробация със задължителна регистрация по настоящ адрес с периодичност два пъти седмично за срок от 1 година, както и задължителни периодични срещи с пробационен служител, също за срок 1 година. Признатият за виновен за укриване на данъчни задължения в големи размери по член 255, ал. 1 от Наказателен кодекс И.Т. е осъден да заплати на държавата причинените имуществени вреди в размер на 8394 лева, както и направените разноски по делото. Това съобщиха от пресцентъра на  Апелативна прокуратура – Варна \r\nПодсъдимият И.Т.  в качеството на физическо лице избегнал плащането на данъчни задължения в големи размери, като подал годишна данъчна декларация за придобитите през 2007 год. доходи. В нея той потвърдил неистина за размера на облагаемия доход. Посочил сумата от 7544, 80 лева и дължим данък върху този доход в размер на 1036 лева вместо реално получения доход за облагане през годината в размер на 45 530 лева.  \r\nВъпреки липсата на други доходи извън работата му като данъчен служител, подсъдимият периодично внасял различни суми по няколко свои банкови сметки през цялата 2007 г.  На 3 април 2007 г. данъчният закупил гараж и земя, като платил на продавачите сумата от 14 082 лева в брой. Според заключението на съдебно-счетоводната експертиза разходите за живот на подсъдимият надвишават с 37 985 лева приходите му.     \r\nПрисъдата може да се обжалва или протестира пред Апелативния съд във  Варна в 15-дневен срок.", "date": "2018.07.05", "title": "Варна: Данъчен служител получи наказание „Пробация“ за срок 1 година за укриване на данъци в големи размери"}
{"url": "http://www.focus-news.net/news/2018/07/05/2542024/rumen-petkov-abv-chestit-praznik-na-vsichki-sluzhiteli-na-mvr.html", "text": "Поздравителен адрес на лидерът на АБВ Румен Петков по повод 139-тата годишнина на МВР, изпратен от пресцентъра на  партията : Всички Вие, които служите в редиците на МВР, сте тези, които въпреки тежките условия и риска правят ежедневно редица тежки избори, включително и най-тежкия - да лишите децата, семействата си, близките от присъствието до тях в името на държавата. \r\nЗащото Вие сте тези, които на Нова година се грижите за нас, за да можем ние да празнуваме спокойно и с усещането, че сме защитени и сигурни. \r\nВие сте тези, които на 24 май не могат да посрещат децата си пред училище, защото се грижите за сигурността на нашите деца.  \r\nВие сте тези, които често обществото охулва незаслужено, но въпреки това не се отказвате да му служите, защото сте приели да изпълнявате задълженията си с чест и достойнство.  \r\nВие сте тези, пред които аз се покланям днес! \r\nЧестит професионален празник, скъпи служители на държавата!", "date": "2018.07.05", "title": "Румен Петков, АБВ: Честит празник на всички служители на МВР"}
{"url": "http://www.focus-news.net/news/2018/07/05/2542023/pet-sela-v-obshtina-haskovo-sa-bez-tok-sled-buryata-ot-snoshti-kmetat-dobri-belivanov-lichno-ogleda-nanesenite-shteti.html", "text": "Кметът на община Хасково Добри Беливанов лично посети тази сутрин едни от най-пострадалите от бурята села Любеново и Брягово. Това съобщиха от пресцентъра на  Община Хасково . Любеново е едно от петте села които след бурята снощи са останали без ток. С нарушено електроснабдяване са били още  Подкрепа, Стойково, Динево и  Брягово. Днес екипи на ЕВН отстраняват авариите в Любеново има множество паднали стълбове. Изровени са неасфалтирани улици. От ОП „Екопрогрес“  ще  помогнат в отстраняването на щетите по улиците \r\nСилният вятър е счупил огромна топола и тя е паднала върху пътя към село Брягово, служители на ОП“Екопрогрес“ още снощи са успели да изрежат част от дървото и да отворят за движение едното платно на пътя. Днес служители на общинското  лесничейство ще продължат рязането на дънера и ще го отстранят от пътя.", "date": "2018.07.05", "title": "Пет села в община Хасково са без ток след бурята от снощи, кметът Добри Беливанов лично огледа нанесените щети"}
{"url": "http://www.focus-news.net/news/2018/07/05/2542020/plovdivskiyat-okrazhen-sad-otlozhi-za-1215-chasa-deloto-za-gledaneto-na-myarkata-za-neotklonenie-na-iliya-stoichkov-obvinen-v-ubiystvoto-na-prof-stefan-neykov.html", "text": "Пловдивският окръжен съд отложи за 12.15 часа делото за гледането на мярката за неотклонение на Илия Стоичков, обвинен в убийството на професор Стефан Нейков, предаде репортер на  Радио \"Фокус\"-Пловдив . Защитникът на обвинения - адвокат Кременаров поиска да се запознае с материалите по делото. Първоначално той поиска отлагане на делото, тъй като не са готови документите за семейното положение на двойката. Съдът не уважи това искане.", "date": "2018.07.05", "title": "Пловдивският окръжен съд отложи за 12.15 часа делото за гледането на мярката за неотклонение на Илия Стоичков, обвинен в убийството на проф. Стефан Нейков"}
{"url": "http://www.focus-news.net/news/2018/07/05/2542022/tass-zamestnik-ministarat-na-vatreshnite-raboti-na-velikobritaniya-prizova-rusiya-da-pomogne-za-sigurnostta-na-zhitelite-na-solsbari.html", "text": "Заместник-министърът на вътрешните работи на Великобритания Бен Уолъс призова Русия да помогне в обезпечаването на сигурността на жителите на Солсбъри като сподели предполагаемата информация, с която разполага за използването на нервно-паралитични вещества на британска територия. Политикът направи това в интервю пред Sky News в четвъртък, предава  ТАСС . \r\n„Помолихме Русия за помощ (през март – бел. ТАСС), каквото и да се е случило, те и сега могат да ни помогнат да обезпечим още повече сигурността на жителите на Солсбъри и да ни разкажат всичко, което се е случило (в Солсбъри)“, заяви Уолъс в ефира на телевизионния канал. \r\n„Руската държава още има възможност да се реабилитира. Чакам обаждане от Русия. Това е мое предложение. Именно те могат да дадат ключа за разгадаването на загадката, което може да помогне за обезпечаването на сигурността на хората“, заяви заместник-министърът, но вече в ефира на BBC. \r\nТАСС коментира, че интервюто на заместник-министърът беше посветено на отравянето на 30 юни на двама души в Еймсбъри, но той насочи вниманието към друг инцидент – отравянето през март в разположения на 10 километра от Еймсбъри град Солсбъри на бившия полковник от руското военно разузнаване (ГРУ) Сергей Скрипал и неговата дъщеря Юлия. Тогава Лондон веднага заяви, че към отравянето на Скрипал „с висока степен на вероятност“ е причастна Русия. В Лондон стигнаха до този извод на основата на предположението, че хората са отровени с нервно-паралитично вещество „Новичок“, което уж е произведено в Русия. Москва винаги категорично е отхвърляла подобни твърдения. \r\nСутринта в четвъртък Скотланд Ярд също потвърди,  че хората в Еймсбъри са отровени с „Новичок“. Състоянието на 44-годишната жена и 45-годишния мъж остава критично. \r\nПревод и редакция:", "date": "2018.07.05", "title": "ТАСС: Заместник-министърът на вътрешните работи на Великобритания призова Русия да помогне за сигурността на жителите на Солсбъри"}
{"url": "http://www.focus-news.net/news/2018/07/05/2542025/burgas-sled-remonta-aleko-bogoridi-stana-smart-ulitsa.html", "text": "Обновяването на пешеходната улица \"Алеко Богориди\" няма само инфраструктурно измерение. Подмяната на настилките, внасянето на удобна паркова мебел, зеленина, подземни контейнери за отпадъци, арт пластики и мозайки - това е видимият резултат след ремонта. Има обаче и някои по-малко видими, но твърде полезни подобрения в зоната на \"Богориди\". Това съобщиха от пресцентъра на  Община Бургас . \r\nВ духа на концепцията за Smart развитие на Бургас са внедрени редица технологични новости: \r\n- Система за безжично WiFi разпръскване и предоставяне на безплатен достъп до Интернет, управлявана от локален сървър и с обхват, покриващ цялата улица; \r\n- Когато се намирате в свободната WiFi зона, можете да свалите и използвате новото мобилно приложение VR - Бургас - една впечатляваща виртуална разходка по знакови обекти в историческия център на града, която ще бъде с времето обогатявана; \r\n- Забелязахте ли, че някои осветителни стълбове по улицата са със специален архитектурен дизайн? В средната им част има хоризонтална плоскост, която прилича на масичка. През нея можете безплатно да зареждате с USB кабел преносими мобилни устройства (телефони, таблети, фотоапарати и др.), както и индивидуални електрически превозни средства от типа електрически велосипед или инвалидни колички с електрическо задвижване. \r\nЗарядните \"масички\" позволяват едновременното бързо зареждане с ток на до 6 преносими мобилни устройства. Те са оборудвани и с по един извод за зареждане на индивидуални електрически превозни средства (инвалидни колички), работещи на 24V. Вграденото зарядно устройство е интелигентно, с 3-степенен алгоритъм, за максимален заряден ток от 8А. Изводът за зареждане на 24V e тип SWITCHCRAFT S1017 и позволява зареждане с ток до 11А. Поради липсата на стандарт за зарядните устройства за електрически инвалидни колички, свързващият кабел се изработва индивидуално, в зависимост от превозното средство; \r\n- Интегрирана система за адаптивно управление на осветлението, подаваща данни в съществуващата централизирана система за мониторинг и управление на градското осветление; \r\n- Интегрирана система за видеонаблюдение, управлявана от Центъра за видеонаблюдение и контрол на трафика в Бургас; \r\n- Интегрирана система за мониторинг на замърсяването на въздуха, шума и други параметри на околната среда, като температура, влажност, атмосферно налягане, вятър, предоставяща данните към локална платформа за мониторинг в реално време и възможност за интеграция с други интелигентни системи; \r\n\"Използвайте и невидимите новости, целта им е да направят по-удобен и приятен живота на всички жители и гости на Бургас\", призоваха от Общината.", "date": "2018.07.05", "title": "Бургас: След ремонта \"Алеко Богориди\" стана smart улица"}
{"url": "http://www.focus-news.net/news/2018/07/05/2542015/gerb-i-obedineni-patrioti-obsazhdat-zakona-za-vdiganeto-na-aktsiza-varhu-bezdimnite-tsigari.html", "text": "Управляващата коалиция на ГЕРБ и „Обединени патриоти“ обсъждат в Народното събрание закона за вдигането на акциза върху бездимните цигари, предаде репортер на  Агенция „Фокус“ .  Агенция \"Фокус\" припомня:   Вчера министър-председателят Бойко Борисов разпореди изтеглянето на законопроекта заради това, че управляващата коалиция е разделена в мнението си по внесените законодателни промени. Измененията бяха внесени в парламента от ГЕРБ и една от партиите в коалиционния им партньор - НФСБ. Основният мотив на вносителите е, че чрез изравняването на акциза на бездимните изделия с този на цигарите ще се съберат повече приходи в бюджета.  \r\nЦветилена СИМЕОНОВА", "date": "2018.07.05", "title": "ГЕРБ и „Обединени патриоти“ обсъждат закона за вдигането на акциза върху бездимните цигари"}
{"url": "http://www.focus-news.net/news/2018/07/05/2542027/uvelichava-se-bezvazmezdnata-pomosht-po-programata-za-gazifikatsiya-na-zhilishta-kato-myarka-za-energiyna-efektivnost.html", "text": "Безвъзмездната помощ по програмата за газификация на жилища като мярка за енергийна ефективност (DESIREЕ GAS) се увеличава от 20 на 30% от допустимите разходи по проекта без ДДС, съобщиха от пресцентъра на  Министерство на енергетиката . Занапред на клиентите ще се покрива изцяло и цената за присъединяване без ДДС, като се запазва таванът на финансиране от 1000 eвро за високоефективни котли и 1200 eвро за кондензационни котли на домакинство. \r\nСъщевременно срокът на действие на програмата се удължава до м. юни 2020 г. Това са основните промени по програмата, която действа в страната от м. август 2016 г. Допълнителните споразумения с газоразпределителните дружества, които участват в програмата, бяха подписани днес в присъствието на министъра на енергетиката Теменужка Петкова и на Валентин Шайдер – ръководител на Международен фонд Козлодуй от Европейската банка за възстановяване и развитие. \r\nС тези промени условията по програмата се подобряват значително. Това ще даде възможност на по-голям брой домакинства да се възползват от преференциалните условия за битова газификация, каза министър Петкова по време на церемонията за подписване на допълнителните споразумения. По нейните думи, измененията ще улеснят усвояването на средствата и ще увеличат броя на домакинствата, ползващи природен газ. Министър Петкова благодари на донорите от Международния фонд „Козлодуй“ и на ЕБВР, която администрира средствата по фонда, за отличното сътрудничество, което е ключово условие за успешната реализация на проекта.  \r\nДомакинствата, които вече са се включили в програмата, също ще могат да получат по-голям процент безвъзмездно финансиране. Разликата между 20% и 30% и таксата за присъединяване ще им бъде възстановена през месечните сметки за ползвания природен газ. За да се възползват от това, те трябва да подадат заявление в местното газоразпределително дружество до 31 март 2019 г.  \r\nПроектът „Мерки за енергийна ефективност при крайните потребители на природен газ“ (DESIREE GAS) е на стойност 10 млн. евро, финансирани от Международния фонд „Козлодуй“. Той има за цел да стимулира битовата газификация, заменяйки отоплителните системи на жилищните сгради с такива на природен газ. До момента в проекта участват 13 от лицензираните газоразпределителни дружества: „Комекес“ АД, „Овергаз мрежи“ АД, „Газинженеринг“ ООД, „Кнежа газ“ ООД, „Ситигаз България“ ЕАД,  „Карлово газ“ ООД, „Неврокоп газ“ АД, „Свиленград газ“ АД, „Си Ен Джи Марица“ ООД, „Газоенергийно дружество Елин Пелин“ ЕООД, „ТЕЦЕКО“ ООД, „Аресгаз“ АД и „Севлиевогаз 2000“ АД. Повече от 3100 домакинства се възползваха досега от предложените преференциални условия. \r\nОчаква се реализацията на проекта да доведе до намаляване на емисиите парникови газове със 70 хил. тона годишно, или общо с 1 млн. тона за икономическия живот на инсталираното оборудване. Икономиите на електричество се оценяват на 142 хил. мегаватчаса годишно, а спестените разходи на домакинствата – на 1.5 млн. евро годишно.  \r\nМеждународен фонд „Козлодуй“ се финансира със средства от Европейския съюз и отделни донори: Австрия, Белгия, Дания, Франция, Гърция, Ирландия, Холандия, Испания, Обединеното кралство и Швейцария.", "date": "2018.07.05", "title": "Увеличава се безвъзмездната помощ по програмата за газификация на жилища като мярка за енергийна ефективност"}
{"url": "http://www.focus-news.net/news/2018/07/05/2542030/gazovi-pistoleti-patroni-i-metalni-boksove-zadarzhaha-mitnicheskite-sluzhiteli-na-kapitan-andreevo.html", "text": "Три газови пистолета, 367 патрона и 7 метални бокса задържаха митническите служители на МП Капитан Андреево при два случая. Това съобщиха от пресцентъра на  Агенция \"Митници\" . При един от случаите на 2 юли 2018 г. митническите служители извършват щателна митническа проверка на влизащ в страната от Турция лек автомобил, управляван от турски гражданин. Водачът на превозното средство заявил, че не внася лични вещи, стоки или валутни ценности за деклариране. При извършената проверка митническите служители откриват в личния багаж, намиращ се в купето на автомобила, укрити два газови пистолета и 50 патрона за тях, както и 7 метални бокса. \r\nДва дни преди това, на 30 юни 2018 г., при проверка на друг лек автомобил, влизащ в страната от Турция, управляван от немски гражданин с турски произход, отново в личния багаж, са открити един газов пистолет и 317 патрона за него. \r\nКонтрабандните пистолети, патроните и металните боксове са задържани. На нарушителите са съставени актове за опит да бъдат пренесени през държавната граница стоки без знанието и разрешението на митническите органи  и  им е задържано обезпечение от общо 900 евро.", "date": "2018.07.05", "title": "Газови пистолети, патрони и метални боксове задържаха митническите служители на \"Капитан Андреево\""}
{"url": "http://www.focus-news.net/news/2018/07/05/2542017/dots-ivan-ivanov-kevr-ne-me-pritesnyava-che-ot-bsp-sa-me-dali-na-prokuraturata.html", "text": "Не ме притеснява, че от БСП са ме дали на прокуратурата. Това каза председателят на КЕВР доц. Иван Иванов пред журналисти след отхвърлянето на проекторешението за предсрочното му освобождаване и във връзка изявленията на БСП, че ще го дадат в прокуратурата, предаде репортер на  Агенция \"Фокус\" . Доц. Иванов обясни, че жалбата в прокуратурата за цената на природния газ от миналата година е била отхвърлена на двете последователни нива. \"Отхвърлени са исканията и по отношение на цената на ВиК услугите в 6-7 области на страната. В последните години няма решение на съда, което да е осъдително по отношение на ценовите решения на КЕВР\", каза доц. Иванов.  \r\nДеница КИТАНОВА", "date": "2018.07.05", "title": "Доц. Иван Иванов, КЕВР: Не ме притеснява, че от БСП са ме дали на прокуратурата"}
{"url": "http://www.focus-news.net/news/2018/07/05/2542026/slavka-chakarova-kmet-na-chepelare-nad-14-mln-lv-bez-dds-sa-neobhodimi-za-vazstanovyavane-na-shtetite-ot-bedstvieto-v-obshtinata.html", "text": "Над 1,4 млн. лв. без ДДС са необходими за възстановяване на щетите от бедствието, причинено от проливните дъждове през миналата седмица в община Чепеларе. Това каза за  Радио „Фокус“ – Смолян  кметът на Чепеларе Славка Чакърова. Тя отбеляза, че в тази сума не се включвам изграждането на подпорни стени по поречието на река Чая в чертите на града, тъй като те са част от проекта за обходен път на града. „Оказа се, че всички щети по брега на реката и разрушените пътища са в проекта на АПИ за изграждане на подпорни стени край коритото и пътят, който трябва да мине край реката. Днес пускаме писмо до АПИ и МРРБ с призив да започнат възможно най-бързо изграждането на подпорните стени. Това е речното корито и няма да има нужда от отчуждаване на имоти. Реализирането на подпорните стени може да започне веднага“, поясни Чакърова. Тя допълни, че за останалите щети искането се оформя и утре ще бъде изпратено до междуведомствената комисия и МС. Бюджетът на община Чепеларе е приблизително 10 млн. лв., като в него се включват и над 4 млн. лв. стари задължения и няма как местната администрация да се справи без помощ от държавата, категорична е Чакърова. \r\nСлед поройните дъждове от миналата седмица в село Павелско е активизирано много голямо свлачище. Там има опасност, ако не се укрепи пътя, той да пропадне, а на три метра има и къща, която е застрашена. В село Зорница има четири свлачища, за които трябва да се вземат спешни мерки, защото пътят е тесен и стръмен и може да бъде затворен, посочи Чакърова. По думите й, най-трагично е положението на пътя към село Острица, който води и до село Лилеково. „Около 100 човека живеят там, пътят е срутен и имат достъп до селата само с лека кола, а камиони и пожарна не могат да минат оттам. Срутища има по пътя за село Забърдо. Още през миналата седмица ангажирахме алпинисти, които обрушиха големите камъни и пътят е освободен, но и там трябва да се изграждат големи подпорни стени, които да попречат за по-нататъшно срутване на камъните“, обясни Чакърова. \r\nТя допълни, че водата в община Чепеларе все още е мътна от дъждовете, но постепенно се избистря и проблемът с наличието на твърди частици в нея възниква при всеки по-обилен дъжд или снеготопене. \r\nНели ГЕРГЬОВСКА", "date": "2018.07.05", "title": "Славка Чакърова, кмет на Чепеларе: Над 1,4 млн. лв. без ДДС са необходими за възстановяване на щетите от бедствието в общината"}
{"url": "http://www.focus-news.net/news/2018/07/05/2542032/kyustendil-nasrocheno-e-praskane-na-darvesnata-i-dekorativna-rastitelnost-v-dupnitsa-sreshtu-komari.html", "text": "Насрочено е пръскане на дървесната и декоративна растителност в Дупница срещу комари. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му за днес е планирано третирането на растителността, което беше отложено от края на миналия месец заради лоши метеорологични условия. Пръскането ще започне след 22.00 часа от парк „Рила”, градската градина и улиците в центъра. „Третирането ще се извършва само вечер, след 22.00 часа. В списъка с улици и местности са включени близо 20 места, включително и централната градска част”, каза Христо Апостолов. По думите му препаратът, с който ще се извърши третирането на дърветата и храстите, има  карантинен срок от 24 часа. Пчеларите на територията на град Дупница и по-близките населени места, трябва да предприемат превантивни мерки с цел запазване живота на отглежданите от тях пчели. \r\nВенцеслав ИЛЧЕВ", "date": "2018.07.05", "title": "Кюстендил: Насрочено е пръскане на дървесната и декоративна растителност в Дупница срещу комари"}
{"url": "http://www.focus-news.net/news/2018/07/05/2542031/blagoevgrad-ot-dnes-do-9-yuni-e-vazmozhno-da-bade-narusheno-vodopodavaneto-po-ulitsa-maritsa-v-uchastaka-ot-bul-dimitar-solunski-do-ul-bosilek.html", "text": "От днес до 9 юни е възможно да бъде нарушено  водоподаването по улица „Марица“ в Благоевград, в участъка от бул. „Димитър Солунски“ до ул. „Босилек“. Това съобщиха от пресцентъра на  Общината . \r\nДейностите са свързани с реализация на обект „Благоустрояване улица „Марица“, част от проект „Благоустрояване на градската среда“. Община Благоевград апелира жителите на района да проявят разбиране.", "date": "2018.07.05", "title": "Благоевград: От днес до 9 юни е възможно да бъде нарушено  водоподаването по улица „Марица“, в участъка от бул. „Димитър Солунски“ до ул. „Босилек“"}
{"url": "http://www.focus-news.net/news/2018/07/05/2542034/blagoevgrad-nachalnikat-na-otdel-kriminalna-politsiya-pri-odmvr-komisar-dimitar-krastev-e-otlichen-s-pocheten-znak-na-mvr-iii-stepen.html", "text": "С поднасяне на цветя пред паметната плоча в двора на ОДМВР - Благоевград старши комисар Николай Хаджиев – директор на ОДМВР - Благоевград и гости отбелязаха Професионалния празник на МВР, който се чества днес. Това съобщиха за  Радио „Фокус“ – Пирин  от Областна дирекция на МВР – Благоевград. По случай празника поздравителни адреси са били получени от д-р Атанас Камбитов – кмет на Благоевград, Катя Бельова – председател на Окръжен съд Благоевград, проф. д-р Борислав Юруков – ректор на ЮЗУ „Неофит Рилски“, и Александър Мацурев – народен представител. По-късно на тържествено събрание, за постигнати трайни резултати, безукорно поведение, проявена инициативност и професионализъм при изпълнение на служебните си задължения, със заповед на  министъра на вътрешните работи с отличие „Почетен знак на МВР“ – III степен е бил награден комисар Димитър Кръстев – заместник директор I степен, той е и началник на отдел „Криминална полиция“ ОДМВР - Благоевград. За професионално изпълнение на важни служебни задачи, както и постигнати трайни професионални резултати със заповед на министъра на вътрешните работи с предметна награда – „Огнестрелно оръжие“ е бил награден инспектор Иван Гераков – отдел „Криминална полиция“ при ОДМВР - Благоевград. \r\nЗа образцово изпълнение на служебните задължения със заповед на министъра на вътрешните работи на МВР с „Грамота“ е бил награден Петър Иванов – началник отдел „Административен“ при ОДМВР - Благоевград. \r\nЗа постигнати високи резултати в служебната дейност, конкретен и съществен принос при изпълнение на служебните си задължения със заповед на министъра на вътрешните работи с „Колективна парична награда“ са били наградени: инспектор Латинка Бицова, инспектор Василка Костова и инспектор Илия Тупаров. \r\nЗа постигнати високи професионални резултати и съществен принос при изпълнение на служебните задължения със заповед на главния секретар на МВР с отличие „Писмена похвала“ са били наградени следните служители: инспектор Цветелина Петкова, старши инспектор Александър Симидчиев, младши експерт Георги Попов, младши експерт Петър Думанов и  инспектор Стоян Пирнарев. \r\nЗа постигнати високи професионални резултати и съществен принос при изпълнение на служебните задължения със заповед на директора на ОДМВР-Благоевград с отличие „Писмена похвала“ са били наградени следните служители: гл. инспектор Петър Зашев, гл. инспектор Красимир Уруджолов, гл. инспектор Иван Попов, инспектор Светослав Митев, мл. експерт Димитър Николов, мл. експерт Александър Ангелов, инспектор Йордан Йорданов, инспектор Мирослав Даскалов, инспектор Снежанка Камжилова, инспектор Венета Димитрова, инспектор Тодор Вълчев, инспектор Иванка Георгиева, инспектор Костадин Митрев, инспектор Александър Златков, инспектор Атанас Атанасов, инспектор Виктория Баханова, инспектор Николай Чопев, инспектор Георги Калоянов, инспектор Благовест Цветанов, инспектор Костадин Капинаров, мл. експерт Антон Крумов, мл. експерт Иван Белички, мл. експерт Илиян Райчев, , инспектор Кирил Марчев, инспектор Летиф Парушев, мл. експерт Станислав Милев, мл. инспектор Николай Грозданов, мл. инспектор Митко Благоев, мл. инспектор Николай Калайджийски, мл. инспектор Радослав Благоев, мл. инспектор Росен Иванов, мл. инспектор Спаско Чобанов, мл. инспектор Иван Велев, мл. инспектор Лъчезар Попниколов, мл. инспектор Петър Касев, инспектор Иван Иванов, инспектор Зия Даргутев, мл. експерт Иван Марянов, мл.експерт Костадин Костадинов, мл. експерт Цветелин Георгиев, мл. инспектор Емил Михайлов, инспектор Костадин Караджов, инспектор Александър Мигдалов, инспектор Ана Кутлева, инспектор Румяна Яжекова, инспектор Мария Манушева, мл. инспектор Димитър Катранджиев, мл. инспектор Георги Темелков, мл. експерт Алексей Бицин, мл. експерт Атанас Дункин, мл. експерт Тодор Пармаков, мл. експерт Красимир Полежанов, мл. инспектор Христо Кавръков, мл. инспектор Мехмед Мехмед, мл. инспектор Шевкет Анев, мл. експерт Салих Мустафа, мл. експерт Георги Пахов, мл. експерт Стоян Манолев, инспектор Катя Чакърова, мл. експерт Николай Шопов, мл. инспектор Ангел Илиев, мл. инспектор Иван Кадев, мл. инспектор Христо Златарев, Мария Анастасова, Мария Златева,Албена Кавлачка, Магдалена Доклева, Христина Митова, Мария Янева, Свежа Стамболийска, Лорита Георгиева-Трифонова, Нивяна Халачева, Саша Митова, Илиана Ваканджерска и Марияна Градевска- Лумбева.", "date": "2018.07.05", "title": "Благоевград: Началникът на отдел „Криминална полиция“ при ОДМВР комисар Димитър Кръстев е отличен с „Почетен знак на МВР“ – III степен"}
{"url": "http://www.focus-news.net/news/2018/07/05/2542033/premierat-borisov-v-saraevo-zapadnite-balkani-ostavat-prioritet-za-es-no-stranite-ot-regiona-tryabva-da-preodoleyat-razlichiyata-si.html", "text": "Австрия възприе идеята за европейската перспектива на страните от Западните Балкани и в своето председателство ще продължи този приоритет, но страните от региона трябва да преодолеят различията помежду си. Това каза премиерът Бойко Борисов след среща с председателстващия Съвета на министрите на Босна и Херцеговина Денис Звиздич, съобщиха от пресцентъра на  правителствена информационна служба . „Можем да сме спокойни, че в следващите шест месеца процеса за европейската перспектива на Западните Балкани ще се движи“, посочи Борисов и акцентира върху важността на проектите за инфраструктурна, транспортна и дигитална свързаност.  \r\nБългарският министър-председател даде пример за решаване на различията с договорите сключени между София и Скопие миналата година и Скопие и Атина преди месец. „Защо Босна и Херцеговина трябва да се поучи и да вземе пример - за да намери решение на вътрешните си конфликти. Нито за България, нито за Гърция, нито за Република Македония това са били лесни решения, но това даде перспектива“, подчерта Борисов.  \r\n„Искам специално да благодаря за всичко, което България е направила за нас в последните 20 години и най-вече в последните 6 месеца“, каза председателстващият Съвета на министрите на Босна и Херцеговина Денис Звиздич. Той посочи, че Българското председателство на Съвета на ЕС успя да постави и да спомогне за продължаването на фокуса върху региона в европейския дневен ред. „Това е изключително важно за нас, защото европейската перспектива е една от основните ни цели“, каза Звиздич. \r\nПредседателстващият Съвета на министрите посочи и че двете страни ще продължат да работят за икономическото развитие и свързаността в региона, както и по темата със сигурността и борбата с екстремизма.", "date": "2018.07.05", "title": "Премиерът Борисов в Сараево: Западните Балкани остават приоритет за ЕС, но страните от региона трябва да преодолеят различията си"}
{"url": "http://www.focus-news.net/news/2018/07/05/2542037/pazardzhik-ot-30-do-70-protivogradovi-raketi-se-izstrelvat-po-vreme-na-gramotevichna-burya-ot-poligona-za-borba-s-gradushkite-v-selo-gelemenovo.html", "text": "Натоварена е дейността на Полигона за борба с градушките в село Гелеменово през последните две седмици с оглед на интензивните валежи от дъжд и гръмотевичните були, съобщи за  Радио „Фокус“ – Пазарджик  Диана Илкова, директор на полигона. По думите й от 30 до 70 ракети се изстрелват по време на гръмотевична буря, като броят им зависи от големината на градоносния облак. „В цяла Пазарджишка област над 1,5 милион декара са площите, които са под защитата на Агенцията за борба с градушките.  \r\nПолигонът за борба с градушките в село Гелеменово разполага с общо 17 ракетни площадки, от които се обстрелват градовите облаци. Всички 66 служители на ракетните площадки са професионално подготвени и са преминали през инструктаж. Ежечасно се наблюдават хидрометеорологичните процеси чрез команден пулт и се реагира своевременно“, уточни Илкова. Тя допълни, че противоградовите ракети се самоунищожават при падането им обратно към земята и няма опасност да нанесат щети. \r\nАлбена ЖИЛЕКОВА", "date": "2018.07.05", "title": "Пазарджик: От 30 до 70 противоградови ракети се изстрелват по време на гръмотевична буря от Полигона за борба с градушките в село Гелеменово"}
{"url": "http://www.focus-news.net/news/2018/07/05/2542010/parlamentat-othvarli-iskaneto-na-bsp-za-predsrochno-osvobozhdavane-na-ivan-ivanov-kato-predsedatel-na-kevr.html", "text": "Парламентът отхвърли искането на БСП за предсрочно освобождаване на Иван Иванов като председател на КЕВР, предаде репортер на  Агенция „Фокус“ . Проекторешението бе внесено от ПГ на „БСП за България“ на 29 юни 2018 г. За него гласуваха 63 народни представители, „против“ –  125  и „въздържали се“ - 3 , с което то не бе прието.  Агенция „Фокус“  припомня:  \r\nНа 28 юни 2018 г. БСП обяви, че ще внесе сигнал в прокуратурата срещу председателя на КЕВР Иван Иванов и проекторешение за предсрочното му освобождаване от комисията. Дебатът между БСП и КЕВР се заформи още в зала по време на обсъждането на доклада на Регулатора за 2017 г. В рамките на обсъждането лидерът на БСП Корнелия Нинова попита дали са обсъдили и са взели решение по писмото на БСП, придружено с подписите на 200 хил. български граждани против сделката за ЧЕЗ. Иван Иванов отговори, че КЕВР не може да взима решение въз основа на подобна подписка. „Никога не сме имали подобни правомощия, нямаме такъв административен потенциал. Това беше причината да поискаме да се потърси външна юридическа консултация за това как Комисията може да се произнесе“, каза още Иван Иванов.  \r\nСлед това изказване от БСП продължиха темата на извънреден брифинг в централата на партията. Там Корнелия Нинова обяви намеренията си да поиска оставката на председателя на КЕВР и да сигнализира главния прокурор. Нинова посочи, че основанието за този сигнал е изказването на Иванов в парламента, с което той е отказал да изпълни задълженията на Комисията, внедрени в Закона за енергетиката след промените, направени за ЧЕЗ. По думите ѝ  тази промяна в закона е била направена, за да може държавата да осъществява контрол върху сделки, които засягат националния интерес. „Въпреки специалното изменение, г-н Иванов каза пред целия парламент, че няма да го изпълни, защото е лош. Един друг закон – Наказателният кодекс предвижда 5 години лишаване от свобода“, каза Нинова. \r\nНа ответен брифинг Иван Иванов отрече да е казвал, че няма да изпълни закона. Той поясни, че е обяснил обстоятелствата, при които Комисията може да се произнесе с решение. „Що се касае за самото действие на ръководството на БСП, това е очевиден опит за кризисен пиар, когато чрез обвинения към независимия регулатор и атака срещу председателя на КЕВР, ръководството на тази партия се стреми да отклони вниманието от тежките вътрешнопартийни проблеми, които и в днешния ден проличаха с различни изявления и съответни действия“, коментира Иванов. Той заподозря, че от страна на БСП се прави опит за натиск върху независимия орган, оглавяван от него.  \r\nВ Брюксел министър-председателят Бойко Борисов подчерта, че КЕВР е независима организация не би трябвало политиците да имат отношение към нея. „Не се меся в независими организации. Затова тогава, когато парламентът решаваше преди няколко години действително да е независим регулатор и той ни трябва да е такъв. Дали ще е Иван Иванов или „х“, или от БСП, но на всеки управляващ му трябва независим регулатор“, посочи Борисов. Според него Регулаторът в лицето на Иван Иванов е независима организация.   \r\nДеница КИТАНОВА", "date": "2018.07.05", "title": "Парламентът отхвърли искането на БСП за предсрочно освобождаване на Иван Иванов като председател на КЕВР"}
{"url": "http://www.focus-news.net/news/2018/07/05/2542039/gergana-andreeva-bnaempk-rekoltata-na-lavandula-tazi-godina-se-ochakva-da-e-dostatachna-za-ochakvaniyata-na-pazara.html", "text": "Реколтата на лавандула тази година се очаква да е нормална, достатъчна и според очакванията на пазара. Това каза за  Агенция „Фокус“  Гергана Андреева, изпълнителен директор на Българска Национална Асоциация Етерични масла, Парфюмерия и Козметика (БНАЕМПК). „Дъждовете, градушките и климатичните промени през последните седмици забавят зреенето частично и жътвата ще стартира по-късно. Общата площ на лавандуловите насаждения у нас е около 100 000 дка, а 90% от продукцията е предназначена за износ“, допълни  тя. „Приложенията на лавандуловото масло са предимно в областта на парфюмерията, козметиката, ароматерапията, фармацията, използва се за хранителни добавки, спа и бюти салони, биоциди и хранителна промишленост“, каза още Гергана Андреева.", "date": "2018.07.05", "title": "Гергана Андреева, БНАЕМПК: Реколтата на лавандула тази година се очаква да е достатъчна за очакванията на пазара"}
{"url": "http://www.focus-news.net/news/2018/07/05/2542036/iskren-veselinov-obedineni-patrioti-radvame-se-che-veche-ima-dialog-mezhdu-koalitsiyata-i-se-nadyavame-da-dostignem-do-rezultat-koyto-da-e-dobar-za-zdraveto-na-potrebitelite.html", "text": "Радваме се, че вече има диалог между коалицията и се надяваме да достигнем до резултат, който да е добър за здравето на потребителите. Това каза народният представител от ПГ на „Обединени патриоти“ Искрен Веселинов по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на  Агенция „Фокус“ . \r\n„За нас наистина беше важно да гарантираме това, че потребителите няма да бъдат потърпевши от това увеличение на акциза. Но в тази посока предстоят още разговори. Радваме се, че комуникацията по този въпрос е възстановена в коалицията и се надявам, че ще достигнем до един резултат, който е добър най-вече за потребителите и за тяхното здраве“, посочи Веселинов. „Ние продължаваме да залагаме на това, че този дим е по-малко вреден за хората. И в края на краищата това може да бъде едно достатъчно добро решение за фиска на Република България“, каза още той. \r\nЦветилена СИМЕОНОВА", "date": "2018.07.05", "title": "Искрен Веселинов, „Обединени патриоти“: Радваме се, че вече има диалог между коалицията и се надяваме да достигнем до резултат, който да е добър за здравето на потребителите"}
{"url": "http://www.focus-news.net/news/2018/07/05/2542029/anadolu-agency-kabinetat-na-turskiya-prezident-shte-bade-obyaven-na-9-yuli.html", "text": "Съветникът на турския държавен глава Ибрахим Калън обяви, че съставът на новия президентски кабинет ще бъде обявен на 9 юли, предава  Anadolu Agency . \r\nСпоред думите на Калън, „първият президентски декрет ще бъде издаден в периода между церемонията по даването на клетва и обявяването на състава на президентския кабинет“. \r\nКлетвата на Ердоган трябва да се състои на 9 юли. \r\n„След церемонията, президентът ще посети Аниткабир (мавзолея на основателя на Турската Република Мустафа Кемал Ататюрк)“, добави той, като уточни, че в 18:00 часа в същия ден ще се състои и инаугурационната церемония. На нея ще присъстват няколко чуждестранни лидери и високопоставени официални лица, както и множество представители на турското общество. \r\nИзборите на 24 юни, припомня „Анадолската агенция“, отбелязват преминаването на Турция от парламента към президентска форма на управление. \r\nСъгласно данните от турският Върховен изборен съвет (ЦИК), Ергодан е спечелил вота с 52,5% от гласовете на избирателите. \r\nВ изборите за нов състав на парламента, „Народният съюз“, съставен от управляващата „Партия на справедливостта и развитието“ на Ердоган и „Партията на националистическото движение“, спечели 53,6% от гласовете. \r\nПревод и редакция:", "date": "2018.07.05", "title": "Anadolu Agency: Кабинетът на турския президент ще бъде обявен на 9 юли"}
{"url": "http://www.focus-news.net/news/2018/07/05/2542042/pazardzhik-nay-golyamo-kolichestvo-valezhi-v-oblastta-prez-poslednoto-denonoshtie-e-otcheteno-v-rayona-na-selo-zlatitsa-44-lkv.html", "text": "Най-голямо количество валежи в област Пазарджик през последното денонощие е отчетено в района на село Златица  – 44 л/кв, съобщи за  Радио “Фокус“ – Пазарджик  дежурният в Хидрометеорологичната станция в село Ивайло. В останалите части на областта количествата са както следва: в Пазарджик – 2.3 л/кв. м, Велинград – 4.2 л/кв. м, Панагюрище – 1.3 л/кв. м, Пещера – 20 л/кв, Костенец – 15.2л/кв.м. В района на Лесичово са измерени количества от 3.2л/кв. м, за Стрелча – 19,5 л/кв. м, Белово – 13.5 л/кв.м, Равногор – 6,5 л/кв. м, Сестримо – 18 л/кв.м, Батак – 13.5 л/кв.м, село Паталеница – 20 л/кв.м, Фотиново – 6,5 л/кв. м и Цветино – 14.5 л/кв. м. През последното денонощие в областта са  регистрирани две  градушки – в района на Стрелча и Златица. Валежи се очакват и през следобедните часове. \r\nАлбена ЖИЛЕКОВА", "date": "2018.07.05", "title": "Пазарджик: Най-голямо количество валежи в областта през последното денонощие е отчетено в района на село Златица  – 44 л/кв"}
{"url": "http://www.focus-news.net/news/2018/07/05/2542041/tsvetan-tsvetanov-gerb-tselta-ni-e-ne-da-uvelichim-tsenata-na-tsigarite-a-da-namalim-pechalbata-na-firmite-za-da-vlyazat-tezi-pari-v-byudzheta.html", "text": "Целта ни е не да увеличим цената на цигарите, а да намалим печалбата на фирмите, за да влязат тези пари в бюджета. Това каза председателят на ПГ на ГЕРБ Цветан Цветанов по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на  Агенция „Фокус“ . \r\n„В момента цената на електронните и нормалните цигари е 5,50 лв. Акцизът, който плащат тютюневите компании, е 3,50 лв. А тези, които са за електронните цигари, плащат 0,93 лв. Единственото, към което се стремим, е не да увеличаваме цената на цигарите, а да намалим печалбата на фирмите, за да могат тези пари да влязат в бюджета и да бъдат разпределяни за дейности, от които държавата се нуждае, както каза колегата Волен Сидеров“, посочи Цветанов. \r\nЦветилена СИМЕОНОВА", "date": "2018.07.05", "title": "Цветан Цветанов, ГЕРБ: Целта ни е не да увеличим цената на цигарите, а да намалим печалбата на фирмите, за да влязат тези пари в бюджета"}
{"url": "http://www.focus-news.net/news/2018/07/05/2542028/tsvetan-tsvetanov-gerb-s-kolegite-ot-upravlyavashtoto-mnozinstvo-vzehme-reshenie-da-ne-otteglyame-zakonoproekta-za-vdiganeto-na-aktsiza-varhu-bezdimnite-tsigari.html", "text": "С колегите от управляващото мнозинство взехме решение да не оттегляме законопроекта за вдигането на акциза върху бездимните цигари. Това каза председател на ПГ на ГЕРБ по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на  Агенция „Фокус“ . \r\n„Понеже във вчерашния ден имаше различни мнения, които бяха изявени от „Обединени патриоти“ в лицето на ВМРО, и се получи едно пропукване, днес проведохме отново разговори. Разговори проведохме и снощи с премиера Бойко Борисов и днес с колегите стигнахме до решение, с което казваме, че няма да оттеглим законопроекта, който е внесен в момента, но отчитаме нарушената комуникация с колегите от ВМРО и затова искам да им се извиня. Но това, което в момента ще направи председателят на бюджетната комисия, е да отложи законопроекта за разглеждане за другата седмица, за да се направят по-задълбочени анализи. Така ще наложим практиките на държавите от ЕС – там 70% е акцизът за електронната и 100% е акцизът за нормалната цигара. Затова смятаме, че ще е нормално да започнем към този момент с 50%. Но всичко това е само една възможна хипотеза“, каза още Цветанов и посочи, че по този начин ще се намали печалбата на някои частни компании и ще се защити общественият интерес.  \r\n„Другия вторник, когато правим стандартните си срещи на партиите от коалиционното мнозинство, продължаваме да говорим и обсъждаме. Продължаваме и комуникациите си с премиера бойко Борисов“, обясни Цветанов. \r\nЦветилена СИМЕОНОВА", "date": "2018.07.05", "title": "Цветан Цветанов, ГЕРБ: С колегите от управляващото мнозинство взехме решение да не оттегляме законопроекта за вдигането на акциза върху бездимните цигари"}
{"url": "http://www.focus-news.net/news/2018/07/05/2542035/volen-siderov-obedineni-patrioti-govoril-sam-s-finansoviya-ministar-chast-ot-parite-koito-shte-doydat-ot-aktsiza-na-bezdimnite-tsigari-da-otivat-za-nuzhdaeshti-se-hora.html", "text": "Говорил съм с финансовия министър част от парите, които ще дойдат от акциза на бездимните цигари, да отиват за нуждаещи се хора. Това каза председателят на ПГ на „Обединени патриоти“ Волен Сидеров по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на  Агенция „Фокус“ . \r\n„Днес имахме консултация на парламентарните групи на „Обединени патриоти“ и ГЕРБ по темата за повишаването на акциза на тези цигари, как да ги наречем – цигари с вътрешно горене, примерно. Имаше наистина различни виждания по този въпрос, тъй като част от нашата група са против това потребителят да бъде натоварван. Но, веднага слагам едно „но“, и казвам, че и аз по принцип съм против да се повишават цени на стоки. Но тук не става въпрос за хляб, мляко или лекарства. Става въпрос за пушене, което така или иначе уврежда организма“, каза още Сидеров и обясни, че затова може да се мисли в тази посока. \r\n„Повишаването на акциза, което специалистите ще го изчислят с колко точно процента ще стане, но ще стане на стъпки, ще бъде комбинирано с това част от парите, влизащи в този акциз, да отиват за действително нуждаещи се. Ето тук вече от седмици стоят палатки с майки на деца с увреждания и защо не пари, които могат да дойдат от цигари, да не отидат при хора с увреждания. Говорил съм за това с министъра на финансите. Аз от една година лобирам за построяване на нова болница в Ямбол – моя избирателен район. Там цялата област чака това повече от 20 години. Да, ама трябват едни 12 млн. лв. Според финансовия министър от акциза ще влизат 35-40 млн. лв. годишно, а догодина може би и два пъти повече. Защо част от тези пари да не отидат точно за такива нужди? Така че в момента съм убеден в положителната страна на този въпрос“, поясни Сидеров. \r\nЦветилена СИМЕОНОВА", "date": "2018.07.05", "title": "Волен Сидеров, „Обединени патриоти“: Говорил съм с финансовия министър част от парите, които ще дойдат от акциза на бездимните цигари, да отиват за нуждаещи се хора"}
{"url": "http://www.focus-news.net/news/2018/07/05/2542043/alsat-m-makedoniya-silite-za-sigurnost-na-kosovo-shte-stanat-armiya-prez-esenta.html", "text": "Заместник-министърът на Силите за сигурност на Косово (ССК) Бурим Рамадани заяви в интервю пред телевизионния канал „Клан Косова“, че правителството вече завършва подготовката за трансформация на ССК в Армия на Косово. Както посочи политикът, в процесът, който трябва да завърши през есента, няма да се сменя името на въоръжената формация и ще се направи опит за промяна на Конституцията, предава  излъчващият на албански език скопски телевизионен канал „Алсат – М“ . \r\nСъгласно думите на Рамадани, процесът не е свързан с преговорите между Косово и Сърбия при посредничеството на Брюксел, тъй като никой никога не е искал такова нещо от Прищина. \r\nПревод и редакция:", "date": "2018.07.05", "title": "„Алсат – М“ (Македония): Силите за сигурност на Косово ще станат армия през есента"}
{"url": "http://www.focus-news.net/news/2018/07/05/2542048/blagoevgrad-gergana-decheva-predstavya-knigata-hotel-alberta-v-grada.html", "text": "Гергана Дечева, с творчески псевдоним Вирджиния Блак, ще представи книгата „Хотел Алберта“ в Благоевград. Това съобщиха от пресцентъра на  Община Благоевград . От 17.30 часа в библиотеката на Народно читалище „Никола Вапцаров – 1866“ жители и гости на града, ще могат да се срещнат с авторката.  \r\n„Хотел Алберта” е реалистична книга, отразяваща съвремието, без излишно фантазиране, разкрасяване на детайлите, ретуширане на загадъчното в живота … На места усещането на читателя е, че изживява приказка или най-малкото, че родена разказвачка на приказки сега говори за живота.  \r\n„Реалистична книга, колкото и фантастични да са усещанията заради невероятния езиков заряд. Стилистика, в която виденията се разтварят в музиката на ритъма – преминават едно в друго – поток на мисълта; разтворено като огледало за реалността съзнание”, пише в рецензията на книгата Стефан Кръстев.", "date": "2018.07.05", "title": "Благоевград: Гергана Дечева представя книгата „Хотел Алберта“ в града"}
{"url": "http://www.focus-news.net/news/2018/07/05/2542046/kardzhali-dvizhenieto-po-pat-i-5-kardzhali-kirkovo-gkpp-makaza-v-uchastaka-ot-nadlez-kirkovo-do-gkpp-makaza-pri-km-379-se-osashtestvyava-vremenno-v-edna-lenta-poradi-katastrofa.html", "text": "Движението по път I-5 Кърджали - Кирково - ГКПП \"Маказа\" в участъка от надлез Кирково до ГКПП \"Маказа\", при км 379, се осъществява временно в една лента поради катастрофа. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.05", "title": "Кърджали: Движението по път I-5 Кърджали - Кирково - ГКПП \"Маказа\" в участъка от надлез Кирково до ГКПП \"Маказа\", при км 379, се осъществява временно в една лента поради катастрофа"}
{"url": "http://www.focus-news.net/news/2018/07/05/2542050/anadolu-agency-turtsiya-i-bosna-i-hertsegovina-se-saglasiha-da-zasilyat-voennoto-satrudnichestvo-pomezhdu-si.html", "text": "Турция и Босна и Херцеговина (БиХ) са се съгласили да засилят сътрудничеството си в сферата на отбраната, заяви турският военен министър Нуретин Чанъкли, цитиран от  Anadolu Agency . \r\nКоментарите на министъра бяха направени в хода на визитата му в столицата на БиХ – Сараево. \r\nВ изказване пред медиите след срещата с босненската си колега Марина Пендеш, Чанъкли описа БиХ като „ценна и важна страна“ за Турция. \r\nВоенният министър на Турция заяви, че срещата с Пендеш е била „конструктивна“ и „плодотворна“ и обяви, че „двете страни са се съгласили за по-нататъшно задълбочаване на връзките в сферата на отбраната“. \r\n„Ще продължим да подкрепяме БиХ... Вярваме, че страната скоро ще стане членка на НАТО и ЕС“, увери Чанъкли. \r\nСпоред неговите думи, БиХ има стратегическо разположение на Балканите, а Анкара и Сараево са свързвани от исторически връзки на добри приятелски отношения. \r\n„Без стабилност в БиХ, не може да има стабилност на Балканите и в Европа. И ако няма стабилност на Балканите, не може да има стабилност по света, като цяло“, подчерта турският министър на отбраната. \r\n„Анадолската агенция“ добавя, че в хода на визитата Чанъкли е посетил военния мемориал и гробището Ковачи и е положил венец на гроба на първия президент на страната Алия Изетбегович. \r\nПревод и редакция:", "date": "2018.07.05", "title": "Anadolu Agency: Турция и Босна и Херцеговина се съгласиха да засилят военното сътрудничество помежду си"}
{"url": "http://www.focus-news.net/news/2018/07/05/2542047/menda-stoyanova-gerb-shte-napravim-uvelichavaneto-na-aktsiza-na-bezdimnite-tsigari-stapki.html", "text": "Ще направим увеличаването на акциза на стъпки, като ще започнем с нещо, което е най-приемливо за Европа. Това заяви председателят на парламентарната бюджетна комисия и народен представител от ГЕРБ Менда Стоянова по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на  Агенция „Фокус“ . \r\n„Това евентуално увеличаване на акциза – много ми хареса определението на г-н Сидеров формулировката - на цигарите с вътрешно горене, всъщност ще компенсира част от намалението на другия акциз. Защото знаете, че пушачите преминават от единия вид цигари на другия. А в този смисъл всяко увеличение под 100% не би компенсирало този спад. Но с оглед на обществения отзвук, който имаше това наше решение, ние сме склонни да направим това увеличение на стъпки. И затова е много важно да започнем с нещо, което е най-приемливо в Европа“, каза още Стоянова и уточни, че по-късно ще бъде представено официално как изглежда това облагане в Европа.  \r\nЦветилена СИМЕОНОВА", "date": "2018.07.05", "title": "Менда Стоянова, ГЕРБ: Ще направим увеличаването на акциза на бездимните цигари стъпки"}
{"url": "http://www.focus-news.net/news/2018/07/05/2542045/petar-kichashki-institut-za-moderna-politika-horata-s-uvrezhdaniya-tryabva-da-badat-vklyucheni-v-pazara-na-truda.html", "text": "Хората с увреждания трябва да бъдат включени в пазара на труда. В държава с тежка демографска криза, каквато е България, е нелогично такава голяма група от хора да остава извън гражданския и обществен оборот. Това заяви Петър Кичашки, юрист и изпълнителен директор на Института за модерна политика (ИПИ), съобщиха от  ИПИ . \r\n\"Социалното предприемачество е едно възможно решение. То е изключително популярно на Запад и аз приветствам инициативата на правителството за специален закон в тази сфера. Предстои, разбира се, тази законодателна инициатива да се прецизира в парламента, но като цяло да се разсъждава в тази посока е изключително полезно. Чрез социално предприемачество може да се постигне едно реално включване на хората с увреждания в пазара на труда, което ще даде възможност на тази група от хора да създава продукт. Това би било едно осъвременяване на вече остарелите разбирания за трудово коопериране на хората с увреждания\", каза още Кичашки. \r\n\"Радвам се, че има чуваемост за проблемите на хората с увреждания. Виждаме, че има законодателни и политически инициативи, има така да се каже обществен момент за реформа. Наистина уврежданията останаха едва ли не единственият нереформиран сектор след промените и сякаш назря моментът за една задълбочена, хоризонтална реформа в сферата\", обясни още юристът Петър Кичашки пред Bloomberg TV Bulgaria.", "date": "2018.07.05", "title": "Петър Кичашки, Институт за модерна политика: Хората с увреждания трябва да бъдат включени в пазара на труда"}
{"url": "http://www.focus-news.net/news/2018/07/05/2542038/kathimerini-nova-demokratsiya-razoblichi-propagandata-na-siriza-sled-kato-zaev-obyasni-kak-makedonskata-armiya-shte-vleze-v-nato.html", "text": "Основната гръцка опозиционна партия „Нова Демокрация“ заяви в четвъртък, че „пропагандата“ на правителството по отношение на договора за името с БЮРМ (Бивша югославска република Македония) е „разбита“, след като премиерът на страната Зоран Заев в сряда е говорил, че „Македонската армия“ ще се присъедини към НАТО, пише  електронното издание на гръцкия вестник Kathimerini . \r\n„Само с едно изказване, Заев провокира Гърция и разби аргументите и пропагандата на Ципрас-Коцияс и унижи Панос Каменос“, заяви говорителят на „Нова Демокрация“ Йоргос Кумуцакос, като добави отново, че опозиционната фракция е категорично против сделката със Скопие. \r\nВъншният министър на Гърция Никос Коцияс преди това разкритикува коментарите на Заев, като посочи, че в споразумението ясно се посочва, че новото име важи също и за официалните институции и другите обществени служби. \r\n„В този случай – ‚армията на Северна Македония‘“, подчерта Коцияс чрез съобщение. \r\nЗаев направи въпросния коментар по време на клетвата на нови войници. \r\nПревод и редакция:", "date": "2018.07.05", "title": "Kathimerini: „Нова Демокрация“ разобличи „пропагандата“ на СИРИЗА, след като Заев обясни как „Македонската армия“ ще влезе в НАТО"}
{"url": "http://www.focus-news.net/news/2018/07/05/2542051/prokuror-kamen-gospodinov-kategorichno-iskam-da-zayavya-che-nie-ne-sme-razkrili-ubiystvoto-na-danachniya-sluzhitel-ivo-stamenov.html", "text": "Категорично искам да заявя, че ние не сме разкрили  убийството на данъчния служител Иво Стаменов. В никакъв случай нямаме такива доказателства, с които да може да се повдига обвинение за убийството. Това каза на брифинг в Специализираната прокуратура наблюдаващият прокурор Камен Господинов, предаде репортер на  Агенция „Фокус“ . „Съдът ще определи мерки за неотклонение на задържаните лица. Единствено членове на групата са засечени в хода на действията по разследването да се интересуват от Стаменов“, коментира той. По думите му от показания на свидетели е станало ясно, че те са търсели някой да навреди неговото имущество – да запали колата му и да му нанесе телесна повреда.  Той уточни, че показанията са на лицата, на които членовете на организираната престъпна група, са им поръчвали това деяние, но те не са изпълнени. „Нямаме доказателства за конкретното убийство, че те са го извършили“, заяви Господинов.  \r\nПо думите му до тези факти е достигнато чрез една много сериозна и отговорна оперативна работа на служителите от ГДБОП – те са провеждали беседи с лица, които не са изпълнили поръчките, които са им били давани. Той уточни, че има извършвани престъпления от тази група, но те са били свързани с изнудвания. Организираната престъпна група е действала на територията на София. Извършвали са изнудвания на лица, които са били принуждавани чрез заплашване да поемат имуществени задължения. Господинов обясни, че членовете на групата са едновременно заемодатели и събирачи, като има доказателства, че се занимават с лихварска дейност. Повдигнати са обвинения за три извършени изнудвания. „Борис Аврамов е давал  задачи на членовете на групата и е привлечен като обвиняем за ръководител на организираната престъпна група“, добави той и обясни, че са налице събрани доказателства, че им е поставял задачи. Няма данни, че Борис Аврамов се интересувал от убития данъчен служител.  Агенция „Фокус“ припомня:  На 3 юли при специализирана операция на ГДБОП при предварителната работа е установена дейност на организирана престъпна група от четирима членове с установен ръководител. Самата група е била създадена с цел изнудване, лихварска дейност, изпълнение на поръчки срещу различни лица – ръководител на групата е брат на депутат от Народното събрание – Борис Аврамов. По време на акцията са задържани три лица, четвъртият член е задържан в затвора в гр. Бургас. Спрямо четирите лица са повдигнати обвинения, привлечени са под наказателна отговорност за изнудване. Спрямо три от лицата са внесени искания за мярка за неотклонение „задържане под стража“.", "date": "2018.07.05", "title": "Прокурор Камен Господинов: Категорично искам да заявя, че ние не сме разкрили  убийството на данъчния служител Иво Стаменов"}
{"url": "http://www.focus-news.net/news/2018/07/05/2542040/gabrovo-okolo-12-000-yaytsa-sa-iztegleni-ot-targovskata-mrezha-v-grada-zaradi-merki-sreshtu-ptichi-grip.html", "text": "Около 12 000 яйца са изтеглени от търговската мрежа в Габрово заради мерки срещу птичи грип. Това съобщи за  Радио „Фокус“ – Велико Търново  д-р Светослав Спасов, директор на Областната дирекция по безопасност на храните. Той подчерта, че са проверени всички хранителни магазини на територията на областта. Установено е наличие на  кокоши яйца, чиито произход са ферми, в които е установено огнище на птичи грип. Те са изтеглени от пазара, поставени под забрана и унищожени. \r\nОт Българската агенция по безопасност на храните информират, че от началото 2018 година са потвърдени 11 огнища на птичи грип в страната – две във ферми за кокошки носачки и девет във ферми за патици. Последното констатирано огнище е от 13 юни във ферма за кокошки носачки. В рамките на ликвидиране на огнището и ограничаване на разпространението на вируса, БАБХ е възбранила и изтеглила от пазара над 1 041 220 броя яйца за консумация, които са насочени за унищожаване. \r\nНадежда КРЪСТЕВА", "date": "2018.07.05", "title": "Габрово: Около 12 000 яйца са изтеглени от търговската мрежа в града заради мерки срещу птичи грип"}
{"url": "http://www.focus-news.net/news/2018/07/05/2542052/kaloyan-pargov-bankoviyat-sayuz-ima-nuzhda-ot-speshna-reforma-patyat-na-balgariya-e-prez-erm-ii-kam-valutniya-sayuz-no-tryabva-da-vlezem-edva-togava-kogato-polozhenieto-vatre-se-uspokoi.html", "text": "Банковият съюз има нужда от спешна реформа. Това коментира лидерът на БСП – София Калоян Паргов по повод предстоящото официално внасяне на документите за кандидатстване на България за чакалнята на еврозоната, т. нар. механизъм ERM II, съобщиха от пресцентъра на  ГС на БСП София . Определената за това дата е 12-и юли. \r\n\"По принцип, присъединяването на България към еврото е важно, коментира Калоян Паргов. - В момента полагаме сизифовски усилия да влезем в еврозоната, а в същото време там има сериозни проблеми. Не са ясни перспективите на еврозоната и единната валута. Безспорно е, че пътят на България е през ERM II към валутния съюз, но трябва да влезем едва тогава, когато положението вътре се успокои\". \r\nКалоян Паргов даде за пример Италия, която иска радикални промени и заплашва, че ще се откаже от еврото, ако те не бъдат направени. „За държави като Италия участието в Еврозоната отнема два ключови механизма – определяне на основния лихвен процент и обменния курс на валутата“. \r\nСпоред лидера на БСП – София еврото все още не успява да постигне основната си цел – да обедини държавите в съюза. „То беше създадено за обединяване на икономиките в ЕС и повишаване на просперитета. Реално обаче разделението между страните в ЕС продължава да е голямо, особено между кредиторите и кредитополучателите. Този факт се отразява и върху решаването на другите проблеми в общонстта – миграцията и защитата на границите, които са кризисни за Гърция и Италия“, коментира Калоян Паргов. \r\nТой припомни, че един от основните съществуващи проблеми, който е признат от всички, е свързан с Банковия съюз. „Той се нуждае от реформа, категоричен е лидерът на столичните социалисти. - Тя обаче се бави по най-различни причини. Една от тях е противопоставянето на Германия на тези ключови реформи, които могат да спрат изтичането на капитала от слабите икономики. Просто силните икономики в Европа нямат интерес. Една от основните критики към Валутния съюз е невъзможността да бъдат коригирани валутните курсове, а тежестта поемат членовете-длъжници, които вече страдат от забавен икономически растеж и свити доходи“. \r\nКалоян Паргов цитира нобеловия лауреат Джоузеф Стиглиц, който твърди, че има риск отделни страни да поискат да излязат от еврозоната, ако не бъдат направени нужните стъпки за подобряването й. „Той казва, че Германия или трябва да поведе реформите, или сама да го напусне. Ако това не се случи, ще трябва другите да го напуснат, обясни Паргов. - Според Стиглиц, концепцията за еврото изначално е сбъркана, тъй като не предложи нищо повече от строг контрол на дефицитите и дълговете. А това е допълнителна пречка за икономическото възстановяване. Резултатът от нея е забавено икономическо развитие на зоната, особено сериозно за по-слабите икономики“. \r\nЛидерът на БСП - София подчерта, че диспропорциите и дисбалансите в Европейския съюз, които не намаляват, водят след себе си много големи проблеми. \"Въпреки общия растеж и кохезионните напъни, разликата и дистанцията между богатите и бедните страни-членки не се стопява - по отношение на БВП, на доходите, на стандарта на живот, на профила на икономиките, коментира Калоян Паргов. - Поради тази причина, изтичането на огромни потоци от квалифицирана работна сила към богатия Запад поставя под въпрос възможността на съответните страни за изпреварващи темпове на развитие и за скъсяване на дистанцията. Формира се ситуация, при която след като изчерпиха гояма част от възможните за себе си ползи от разширяването, богатите страни поставят под въпрос самата необходимост от кохезионните фондове, т.е. и от общата политика на сближаване. Времето на нетните донори като че ли изтича\". \r\nСпоред Калоян Паргов, ярко потвърждение за това е и не особено големият ентусиазъм, с който беше посрещната идеята за разширяване на ЕС със страните от Западните Балкани. Лидерът на столичните социалисти добави, че в Европейския съюз се оформят два центъра с две или даже повечи крила. \"Единият е Франко-Германският, около който гравитират старите страни-членки Белгия, Холандия, Дания, Люксембург, по отделни теми Испания и Португалия, донякъде Швеция и Финландия, както и Прибалтийските страни, коментира той. - Другият е Вишеградската четворка, до която все по-близо стои Австрия. Вече забелязваме как на базата на общи интереси постепенно се оформя и друга специфична конфигурация - тази на Южноевропейските държави, в която попадат Италия, Гърция, Кипър и Испания. Това са обективни процеси, породени от различията и интересите. Добре е на всички да ни е ясно, че няма изгледи в обозримо бъдеще тези различия да бъдат преодолени. Точно обратното - те ще се задълбочават\".", "date": "2018.07.05", "title": "Калоян Паргов: Банковият съюз има нужда от спешна реформа, пътят на България е през ERM II към валутния съюз, но трябва да влезем едва тогава, когато положението вътре се успокои"}
{"url": "http://www.focus-news.net/news/2018/07/05/2542014/dots-ivan-ivanov-poluchih-podkrepa-ot-balgarskiya-biznes-i-ot-energiynite-druzhestva-koeto-oznachava-che-nie-namirame-balansiranite-resheniya-koito-da-sa-v-interes-na-obshtestvoto.html", "text": "Получих подкрепа от българския бизнес и от енергийните дружества, което означава, че ние намираме балансираните решения, които да са в интерес на обществото. Това каза председателят на КЕВР доц. Иван Иванов пред журналисти след отхвърлянето на проекторешението за предсрочното му освобождаване, предаде репортер на  Агенция \"Фокус\" . Иванов обърна внимание, че бизнесът твърдо настоява да не бъдат повишавани произволно цените на електроенергията, топлоенергията и природния газ, а енергийните дружества настояват за обратното.   \r\nДоц. Иванов поясни, че няма да вземе отношение по дебата за неговото отстраняване. \"Напълно независим орган е комисията. Това беше заявено не само от мнозинството в българския парламент, това се оценява включително от ЕК с нарочно писмо\", каза доц. Иванов. Според него единственият опит за натиск върху дейността на КЕВР е бил днес от страна на политическа сила в пленарна зала.  \r\n\"Може би защото съм добре разпознат като човек, който не се поддава на политически натиск. Върху мен освен това, което видяхме днес , не се оказва натиск\", каза председателят на КЕВР.  \r\nДеница КИТАНОВА", "date": "2018.07.05", "title": "Доц. Иван Иванов: Получих подкрепа от българския бизнес и от енергийните дружества, което означава, че ние намираме балансираните решения, които да са в интерес на обществото"}
{"url": "http://www.focus-news.net/news/2018/07/05/2542044/elena-yoncheva-bsp-shte-obzhalvame-vav-vas-otkaza-na-pravitelstvoto-da-ni-predostavi-informatsiya-za-kontsesiyata-na-letishte-sofiya-i-shte-vnesem-proektoreshenie-za-spiraneto-na-protsedurata.html", "text": "БСП ще обжалва във ВАС отказа на правителството да предостави информация на парламента за условията за концесиониране на летище „София“. Внасяме проект на решение, с което възлагаме на Министерство на транспорта да прекрати откритата процедура за даване на концесия на летище „София“. Това каза говорителят на ПГ на „БСП за България“ Елена Йончева по време на брифинг в Народното събрание, предаде репортер на  Агенция „Фокус“ .  \r\n„Министерски съвет и Министерство на транспорта отказват на българския парламент да предоставят информация за условията за предоставяне на концесия на летище „София“. Те отказват информация на парламента за докладите, анализите на Световната банка и Европейската банка за възстановяване и развитие“, каза Йончева. По думите ѝ това е неприемливо и показва, че тази концесия е нагласена и има предварително избран  кандидат.  \r\nДеница КИТАНОВА", "date": "2018.07.05", "title": "Елена Йончева, БСП: Ще обжалваме във ВАС отказа на правителството да ни предостави информация за концесията на летище „София“ и ще внесем проекторешение за спирането на процедурата"}
{"url": "http://www.focus-news.net/news/2018/07/05/2542049/elena-yonchevabsp-podgotvyame-zakonodatelni-promeni-s-koito-da-zabranim-otdavaneto-na-kontsesiya-na-obektite-ot-znachenie-za-natsionalna-sigurnost.html", "text": "БСП подготвя законодателни промени, с които да забраним отдаването на концесия на обектите от значение за национална сигурност. Това каза говорителят на ПГ на „БСП за България“ Елена Йончева по време на брифинг в Народното събрание, предаде репортер на  Агенция „Фокус“ . Йончева изтъкна, че летище „София“ е сред обектите от стратегическо значение за България.  \r\n„Става въпрос за българската национална сигурност. Имаме информация, че летището ще бъде отдадено на концесия на съседна на България южна държава. Бих искала да ви напомня, че след няколко месеца в Турция, в Европейската част на Истанбул започва работа най-голямото летище в света“, каза Йончева и отбеляза, че Турция няма основание да има конкурентно летище в друга държава. „Българското летище, ако бъде отдадено на концесия на южна на България държава има опасност да се превърне в едно помощно летище“, каза още тя и допълни, че има опасност да се  вдигнато и таксите за пътниците. Говорителят на „БСП за България“ допълни, че летището е печелившо и попита кое налага отдаването му на концесия.  \r\nДеница КИТАНОВА", "date": "2018.07.05", "title": "Елена Йончева,БСП: Подготвяме законодателни промени, с които да забраним отдаването на концесия на обектите от значение за национална сигурност"}
{"url": "http://www.focus-news.net/news/2018/07/05/2542054/dobrich-organizira-se-podpiska-v-podkrepa-na-predlozhenieto-sgradata-na-bivsheto-sou-dora-gabe-da-bade-predostavena-za-deynostta-na-narodno-chitalishte-dobrich-2017-g.html", "text": "Предстои да бъде стартирана тези дни подписка в подкрепа на предложението сградата на бившето СОУ „Дора Габе“ да бъде предоставена за дейността на Народно читалище (НЧ) „Добрич – 2017 г.“. Това съобщи на пресконференция председателят на читалището Николай Нейчев, предаде кореспондентът на  Радио „Фокус” – Варна . Ръководството на читалището се обръща към обществеността с надежда за подкрепа, за да може още тази учебна година да заработят 14 форми на обучения и занимания в различни сфери – музика, езикови школи, изкуство и наука. На предходното заседание на Общинския съвет на Добрич предложението не намери пълна подкрепа и не бе прието. Зад идеята застанаха кметът на града Йордан Йорданов, който призова различните страни да намерят компромис и обединение в името на добрата кауза. Подкрепа бе засвидетелствана и от страна на зам.-кмета „Устройство на територията“ арх. Боян Коларов.  \r\nСградата на бившето училище към момента се ползва единствено от спортни клубове в града, които имат договори с Общината. Те ползват физкултурния салон и актовата зала. Останалата част от сградата е застрашена от разруха, ако не се поддържа и използва. Ето какво заяви на пресконференцията днес Милен Кадикянов, който е член на ръководството на читалището: „ Позитивното е това, някой иска да поеме тази отговорност, ние си имаме семейства, имаме си професии и други ангажименти. Това е обществена дейност. Отделяме от свободното си време и средства. Няма да престана да повтарям, някой има желание да свърши нещо добро, а практически не може да го свърши поради липсата на тази възможност. Отправям молба, нека бъдат разделяни кметския екип от Общинския съвет. Единият е колективен орган на избрани хора. От едната страна срещаме абсолютно разбиране“. Предоставени на читалището от цялата страна на добра воля са 6 000 книги, припомни Милен Кадикянов. Очаква се на предстоящата сесия на ОбС този месец предложението отново да бъде разгледано и подложено на гласуване. Надеждите са, че между ръководството на НЧ „Добрич – 2017 г.“ и ръководителите на спортните клубове, които ползват базата на бившето училище, ще има разбирателство за съвместна дейност, а общинските съветници ще подкрепят благородната кауза в града да се развива културен живот и една сграда да не се разруши във времето, нестопанисвана и неизползвана.  \r\n Жулиета НИКОЛОВА", "date": "2018.07.05", "title": "Добрич: Организира се подписка в подкрепа на предложението сградата на бившето СОУ „Дора Габе“ да бъде предоставена за дейността на Народно читалище „Добрич – 2017 г.“"}
{"url": "http://www.focus-news.net/news/2018/07/05/2542055/obshtina-svishtov-asfaltiran-e-patyat-do-manastir-pokrov-bogorodichen-kray-selo-tsarevets.html", "text": "Последното разклонение на пътя към манастир „Покров Богородичен“ край село Царевец вече е асфалтирано и достъпът до светата обител е значително подобрен, съобщиха от пресцентъра на  Община Свищов . Последната част от пътя, до портите на манастира, не е била асфалтирана никога и достъпът до него доскоро бе през широка утъпкана пътека, без асфалтова настилка. \r\nДо манастира, с прочутата в страната чудотворна икона на Света Богородица, вече се стига  по асфалтиран път, а до чешмата пред него започна изграждането на беседка с барбекю и кът за отдих.  Положена е асфалтова настилка на паркинга, намиращ се непосредствено преди разклонението, както и на широката площ преди портите на манастира. \r\nГолямата беседка, която в момента се изгражда там, ще бъде с барбекю, маси и пейки, които ще предоставят възможност за отмора и приятен отдих сред прохладата на дърветата пред манастир „Покров Богородичен“. Средствата за изграждането на беседката са осигурени от почетния гражданин на град Свищов Ганчо Ламбев и живущите наблизо хора.", "date": "2018.07.05", "title": "Община Свищов: Асфалтиран е пътят до манастир „Покров Богородичен“ край село Царевец"}
{"url": "http://www.focus-news.net/news/2018/07/05/2542057/parlamentat-prie-na-parvo-chetene-promeni-v-zakona-za-druzhestvata-sas-spetsialna-investitsionna-tsel-davashti-vazmozhnost-za-investitsii-v-darzhavi-ot-es-i-ot-eip.html", "text": "Парламентът прие промени в Закона за дружествата със специална инвестиционна цел, даващи възможност за инвестиции в държави от ЕС и от ЕИП, предаде репортер на  Агенция „Фокус“.   Промените са внесени от ПГ на ГЕРБ и бяха приети на първо четене.  \r\nПриетите  промени засягат няколко от изискванията към дейността на дружествата със специална инвестиционна цел. На първо място се дава възможност на тези дружества да инвестират в държавите членки на ЕС или в друга държава, която принадлежи към Европейското икономическо пространство. Промените дават възможност на дружествата да използват банкови продукти и сметки в банки, различни от банката депозитар. Приетите промени са свързани с отпадане на задължението за извършване на оценка на притежаваните от тези дружества активи при определени извънредни обстоятелства. Част от предлаганите промени са с оглед на неоправданото натоварване на АДСИЦ за ежегодна преоценка на техните имоти или вземания. Поради тази причина в закона бе прието да се преоценяват само активи на значителна стойност.  \r\nЗаконът за дружествата със специална инвестиционна цел, който урежда секюратизацията на недвижими имоти и парични вземания в Република България е приет от Народното събрание през 2003 г. Целта е създаването на правно-организационна форма, даваща възможност на институционалните инвеститори и индивидуални инвеститори да се възползват от предизмствата на непрякото инвестиране.  \r\nДеница КИТАНОВА", "date": "2018.07.05", "title": "Парламентът прие на първо четене промени в Закона за дружествата със специална инвестиционна цел, даващи възможност за инвестиции в държави от ЕС и от ЕИП"}
{"url": "http://www.focus-news.net/news/2018/07/05/2542056/pregled-na-mezhdunarodnite-novini-do-13-chasa-agentsiya-fokus.html", "text": "Турция и Босна и Херцеговина (БиХ) са се съгласили да засилят сътрудничеството си в сферата на отбраната, заяви турският военен министър Нуретин Чанъкли, цитиран от  Anadolu Agency . \r\nКоментарите на министъра бяха направени в хода на визитата му в столицата на БиХ – Сараево. \r\nВ изказване пред медиите след срещата с босненската си колега Марина Пендеш, Чанъкли описа БиХ като „ценна и важна страна“ за Турция. \r\nВоенният министър на Турция заяви, че срещата с Пендеш е била „конструктивна“ и „плодотворна“ и обяви, че „двете страни са се съгласили за по-нататъшно задълбочаване на връзките в сферата на отбраната“. \r\n„Ще продължим да подкрепяме БиХ... Вярваме, че страната скоро ще стане членка на НАТО и ЕС“, увери Чанъкли. \r\nСпоред неговите думи, БиХ има стратегическо разположение на Балканите, а Анкара и Сараево са свързвани от исторически връзки на добри приятелски отношения. \r\n„Без стабилност в БиХ, не може да има стабилност на Балканите и в Европа. И ако няма стабилност на Балканите, не може да има стабилност по света, като цяло“, подчерта турският министър на отбраната. \r\n„Анадолската агенция“ добавя, че в хода на визитата Чанъкли е посетил военния мемориал и гробището Ковачи и е положил венец на гроба на първия президент на страната Алия Изетбегович. \r\n*** Заместник-министърът на Силите за сигурност на Косово (ССК) Бурим Рамадани заяви в интервю пред телевизионния канал „Клан Косова“, че правителството вече завършва подготовката за трансформация на ССК в Армия на Косово. Както посочи политикът, в процесът, който трябва да завърши през есента, няма да се сменя името на въоръжената формация и ще се направи опит за промяна на Конституцията, предава  излъчващият на албански език скопски телевизионен канал „Алсат – М“ . \r\nСъгласно думите на Рамадани, процесът не е свързан с преговорите между Косово и Сърбия при посредничеството на Брюксел, тъй като никой никога не е искал такова нещо от Прищина. \r\n*** Съветникът на турския държавен глава Ибрахим Калън обяви, че съставът на новия президентски кабинет ще бъде обявен на 9 юли, предава  Anadolu Agency . \r\nСпоред думите на Калън, „първият президентски декрет ще бъде издаден в периода между церемонията по даването на клетва и обявяването на състава на президентския кабинет“. \r\nКлетвата на Ердоган трябва да се състои на 9 юли. \r\n„След церемонията, президентът ще посети Аниткабир (мавзолея на основателя на Турската Република Мустафа Кемал Ататюрк)“, добави той, като уточни, че в 18:00 часа в същия ден ще се състои и инаугурационната церемония. На нея ще присъстват няколко чуждестранни лидери и високопоставени официални лица, както и множество представители на турското общество. \r\nИзборите на 24 юни, припомня „Анадолската агенция“, отбелязват преминаването на Турция от парламента към президентска форма на управление. \r\nСъгласно данните от турският Върховен изборен съвет (ЦИК), Ергодан е спечелил вота с 52,5% от гласовете на избирателите. \r\nВ изборите за нов състав на парламента, „Народният съюз“, съставен от управляващата „Партия на справедливостта и развитието“ на Ердоган и „Партията на националистическото движение“, спечели 53,6% от гласовете. \r\n***  Заместник-министърът на вътрешните работи на Великобритания Бен Уолъс призова Русия да помогне в обезпечаването на сигурността на жителите на Солсбъри като сподели предполагаемата информация, с която разполага за използването на нервно-паралитични вещества на британска територия. Политикът направи това в интервю пред Sky News в четвъртък, предава  ТАСС . \r\n„Помолихме Русия за помощ (през март – бел. ТАСС), каквото и да се е случило, те и сега могат да ни помогнат да обезпечим още повече сигурността на жителите на Солсбъри и да ни разкажат всичко, което се е случило (в Солсбъри)“, заяви Уолъс в ефира на телевизионния канал. \r\n„Руската държава още има възможност да се реабилитира. Чакам обаждане от Русия. Това е мое предложение. Именно те могат да дадат ключа за разгадаването на загадката, което може да помогне за обезпечаването на сигурността на хората“, заяви заместник-министърът, но вече в ефира на BBC. \r\nТАСС коментира, че интервюто на заместник-министърът беше посветено на отравянето на 30 юни на двама души в Еймсбъри, но той насочи вниманието към друг инцидент – отравянето през март в разположения на 10 километра от Еймсбъри град Солсбъри на бившия полковник от руското военно разузнаване (ГРУ) Сергей Скрипал и неговата дъщеря Юлия. Тогава Лондон веднага заяви, че към отравянето на Скрипал „с висока степен на вероятност“ е причастна Русия. В Лондон стигнаха до този извод на основата на предположението, че хората са отровени с нервно-паралитично вещество „Новичок“, което уж е произведено в Русия. Москва винаги категорично е отхвърляла подобни твърдения. \r\nСутринта в четвъртък Скотланд Ярд също потвърди,  че хората в Еймсбъри са отровени с „Новичок“. Състоянието на 44-годишната жена и 45-годишния мъж остава критично. \r\n***  Худайфа ал Багдади, син на главатаря на терористичната групировка „Ислямска държава“ Абу Бакър ал Багдади, е ликвидиран в резултат от руски въздушни удари в Сирия, предаде кюрдския иркакси телевизионен канал Rudaw, позовавайки се на информация от разузнавателната служба в Багдад, предава  ТАСС . \r\nСпоред версията на иракските служби, „ал Бадри е убит на 2 юли при удар на Русия по пещера в Хомс, където са се намирали 30 полеви командира на „Ислямска държава““. \r\nОт руското Министерство на отбраната все още не се коментирали тази информация. \r\nТАСС припомня, че по-рано Reuters, позовавайки се на терористични медии, съобщи, че ал Бадри е убит в хода на операция на сирийските правителствени войски в близост до Хомс. \r\n*** С главната цел да задълбочат четиристранното сътрудничество, лидерите на Гърция, България, Румъния и Сърбия Алексис Ципрас, Бойко Борисов, Виорика Дънчила и Александър Вучич се срещнаха в Солун на четвъртата „Четиристранна среща на върха“, пише  електронното издание на гръцкия вестник Protothema . \r\nЧетиримата проведоха задълбочена дискусия за договора за името на Македония и неговото значение за региона, коментира вестникът. \r\nОсвен това, те са обсъдили форума на Инициативата 16 + 1 (форум за сътрудничество между страните от Централна и Източна Европа и Китай в рамките на инициативата на Пекин „Един пояс – един път), която ще се състои в София на 7 юли, както и срещата на върха на Западните Балкани в Лондон на 10 юли, която пък е част от Берлинския процес. \r\nГръцката страна ще участва на срещата в София като наблюдател и ще бъде представлявана от министъра на транспорта Христос Спиртцис. \r\nСъгласно твърденията на достоверни източници, както пише „Прототема“, най-важната точка на срещата в Солун е била презентацията на министрите на транспорта във връзка с плана за създаване на „Транспортен пръстен“ за комбиниране и свързване на различните видове транспорт между четирите страни. \r\nЛидерите са се съгласили следващите срещи помежду им да са, както следва: Варна през септември и Белград през декември. \r\n*** Британските власти предупредиха националистическия босненски сръбски лидер Милорад Додик да „не си измисля фалшиви заплахи“ от Лондон, които, според властите на Обединеното Кралство, са част от предизборната му кампания преди вота в Босна и Херцеговина (БиХ) през октомври, пише електронното издание Sarajevo Times. \r\nДодик, президент на Република Сръбска (РС) – един от ентитетите в БиХ, обвинява Великобритания, че изпраща разузнавателни данни на ръководството на босненските мюсюлмани с намерение да повлияе на предизборната кампания, пише прозападното електронно издание. \r\nВ нарочно съобщение, британското посолство в Сараево заяви, че е много разочаровано от факта, че държавният глава на РС постоянно сочи Обединеното кралство като заплаха за сръбската част на страната. \r\nСпоред коментарите на Reuters, фабрикацията на фалшиви заплахи може и да донесе допълнителни гласове за Додик, но ще нанесе дългосрочни щети върху отношенията с британската страна. \r\nSarajevo Times уточнява, че всичко започва в началото на миналия месец, когато от министерството на отбраната на Великобритания обявиха, че изпращат 40 военнослужещи в БиХ, които ще се присъединят към миротворците от Европейския съюз в Босна. \r\nПрез юни, The New York Times, позовавайки се на документи от военното ведомство в Лондон, написа, че британските войници ще бъдат изпратени, за да предотвратят намеса на Русия в предстоящите избори в БиХ. \r\nТогава Додик заяви, че този акт граничи с инвазия на страната. Според неговите думи, „40 британски експерти, преоблечени във военни униформи, пристигат в БиХ, за да подслушват, наблюдават и генерират информация за медиите“. \r\nОт посолството на Великобритания отхвърлиха обвиненията на лидера на босненските сърби като „абсурдна теория на конспирацията“ и отсякоха, че Обединеното кралство ще продължи да изпраща войници за мисията на ЕС. \r\n***  В четвъртък македонският парламент ще гласува повторно Закона за ратификация на договора за името с Гърция, след като президента на страната Георги Иванов отказа да подпише указа и го върна в народното събрание. Сега законът трябва да бъде приет с абсолютно мнозинство, а след това отново ще бъде пратен за подпис на държавния глава, предава  македонската агенция „Макфакс“ . \r\nГеорги Иванов вече обяви, че няма никакво намерение да подписва указът, за да може Законът да бъде обнародван в „Държавен вестник“ и изпрати до парламента списък с аргументите си за връщането на Закона, сред които са това, че той е в противоречие с Конституцията на страната и я поставя в подчинение и зависимост от друга държава. Освен това, държавният глава обяснява, че сред предизборните му обещания през 2014 година е присъствало и това, че няма да приеме промяна на Основния закон с цел промяна на името на страната. \r\nЗаконът за ратификация на споразумението с Гърция беше приет на 20 юни с 69 гласа „за“. Опозицията бойкотира заседанието на основание, че няма намерение да участва в приемането на вредни и неконституционни договори за Македония. \r\n***  Германският канцлер Ангела Меркел може и да е убедена, че е сложила край на спора с консервативния баварски Християнсоциален съюз (ХСС), който постави под заплаха от разпадане нейната коалиция, но компромисното решение за затягане на граничния контрол не бе прието добре от другата партия в германското правителство – Германската социалдемократическа партия, пише  немската редакция на електронното издание The Local . \r\nВъншният министър на страната Хайко Маас не може да си проправи път към асансьора на Бундестага в 07:25 в сряда. Следващата извънредна среща на социалдемократите е неизбежна и депутатите от партията са се забързали към нея, пише изданието. \r\n„Тук е като в затворен транзитен център“, шегува се една жена. „Но дори няма възможност да избягаме в Австрия“. \r\nМартин Шулц, лидерът на ГСДП преди провала на левичарите на септемврийските избори прави гримаса. От своя страна Маас пък изобщо се прави, че не е чул нищо. Ситуацията е сериозна – яростта се надига в лявоцентристкия коалиционен партньор, коментира The Local. \r\nВ понеделник, след няколко седмици на ожесточена конфронтация, другите две партии в управляващото мнозинство – Християндемократическия съюз (ХДС) на Меркел и ХСС – постигнаха компромисно споразумение за бежанците, които преминават германската граница. Но сделката бе сключена без да се вземат под предвид опасенията на ГСДП. \r\nВ сряда сутринта на извънредната сбирка събраха 153 депутати от социалдемократическата фракция. Много в партията са недоволни, че от тях се очаква да одобрят споразумение, което противоречи на фундаменталните устои на ГСДП, при това, само за да се постигне крехко съгласие между консервативните й коалиционни партньори. \r\nЛевичарските депутати се питат защо трябва да поддържат кораба над водата, за да получи лидерът на ХСС и вътрешен министър Хорст Зеехофер своето? \r\nЛявоцентристката партия е пред дилема, пише The Local: да спаси коалицията в името на стабилността, или да откаже да се придържа към политики, които Шулц определя като „налудничави“. \r\nСтотици депутати и техните екипи трябва да дадат живот на компромис между Меркел и Зеехофер за по-бързото връщане на мигрантите, пристигащи на три гранични пункта между Германия и Австрия. И всичко това се прави заради незначителен брой пристигащи бежанци, което е „нищо“, съгласно думите на бившият лидер на социалдемократите. \r\nШулц твърди още, че е безотговорно да се хаби време за миграцията, докато междувременно ръководителят на СТО (Световната търговска организация) тръби, че глобалната търговия се е сринала с 60% заради търговските конфликти, предизвикани от президента на САЩ Доналд Тръмп. Разпалващата се търговска война е истинският проблем за зависимата от износа Германия, категоричен е той. \r\nСпоред ГСДП, максимум десет мигранти и бежанци дневно, които вече са регистрирани в други страни от Европейския съюз влизат в Германия през баварските гранични пунктове в момента. Ако се създадат въпросните транзитни центрове, мигрантите просто ще се прехвърлят към други гранични пунктове, твърди фракцията. \r\nПланираните транзитни центрове в Бавария са ключов момент от концепцията на Съюза (ХДС/ХСС), обяснява The Local. Мигрантите и бежанците, които преди това са били регистрирани с отпечатъци в други страни-членки ще бъдат спирани и връщани обратно в тези държави, където (съгласно Дъблинските правила на ЕС) ще трябва да кандидатстват за убежище. \r\nНо ГСДП се опасява, че тези центрове ще се превърнат в затвори. \r\n„Докато зависи от нас, няма да има затворени лагери“, отсече лидерът на социалдемократите Андреа Налес във вторник. \r\nНо споразумението зависи и от желанието на другите страни да приемат обратно мигрантите. Нещо повече, тя се нуждае от съгласието на Австрия, а противно на очакванията на ХСС, канцлерът на тази страна Себастиян Курц далеч не е щастлив от предложението. Донякъде иронично, пише изданието, Меркел постави задачи на Зеехофер да получи съгласието на Виена. \r\nГСДП също е дълбоко разделена – гласоподавателите на партията преобладаващо са в полза на линията на баварците и призовават за затягане на граничния контрол и правилата за предоставяне на убежище. Същевременно, Налес и вицеканцлера Олаф Шолц ще прекарат горещо лято под атаките на либералните журналисти, ако просто се подредят зад компромиса на Съюза (ХДС/ХСС). \r\nВ четвъртък вечерта Меркел и Зеехофер ще се видят с ръководството на социалдемократите, когато ще го убеждават за ползите от транзитните центрове. \r\nКовчежникът на ГСДП Дитмар Нитан предвижда, че „те ще платят скъпо за атаката си срещу демокрацията“. ХСС са изнудили Меркел „за три пункта в документа, който няма да даде решение“, добави още функционерът. \r\n***  Президентът на Франция Еманюел Макрон предупреди, че плановете на Европейския съюз да създаде мигратнски лагери извън Европа може да пропадне ако африканските страни не се заемат с организацията им, а досега нито една страна от Черния континент не се е съгласила да приеме такъв, пише  европейската редакция на електронното издание Politico . \r\nИзданието припомня, че европейските лидери се разбраха да проучат идеята през този месец. Но по време на посещението си в Нигерия, Макрон заяви, че мнозинството от африканските държави се опасяват, че тези лагери ще са притегателен център за мигрантите. Засега нито една африканска страна не се е съгласила да приеме такъв център. \r\nПриемните лагери, продължава Politico, трябваше да са компромис между европейските лидери, едните от които настояват за по строг граничен контрол, а другите – за насърчаване на мигрантите. По същество, според плана в лагерите трябва да се определя кой действително е бежанец и има нужда от защита и кой е икономически мигрант. \r\nФренският президент заяви още, че неговият основен приоритет е да убеди африканците да не поемат „безумния риск“ да пътешестват до Европа. Съгласно данните на Международната организация по миграцията, повече от хиляда души са загинали при опит да преминат Средиземно море само през тази година. \r\nНезависимо от това, че пика на миграцията беше през 2015 година и оттогава броят им непрекъснато намалява, темата продължи да доминира заглавията в медиите. \r\n„Политико“ припомня още, че миналия месец новото италианско правителство затвори пристанищата в страната за кораба „Водолей“, занимаващ се с превозване на мигранти и който тогава прекарваше 600 души към Европа. Това трябваше да послужи като ясно послание към Брюксел, че Рим е възприел политика на „нулева толерантност“ към миграционните планове на Брюксел, според които бежанците трябва да поискат убежище в първата страна, в която попаднат. \r\n***  Европейският съюз замрази помощен пакет от 100 милиона евро за Молдова, заради скорошното касиране на кметските избори в Кишинев, за което ЕС и САЩ заявиха, че е подринало демокрацията в страната, предава  Радио „Свободна Европа“ . \r\nВ изявление на 4 юли от ЕС уточниха, че касирането на кметските избори от Върховния съд на Молдова на 25 юни нарушава ключовите предпоставки за получаването на финансовата помощ – уважаването на демокрацията и върховенството на закона. \r\nОт Евросъюза допълниха, че „замразяват“ по-нататъшната помощ за Молдова в светлината на „скорошните политически събития“. \r\nОт държавния департамент на САЩ нарекоха решенията на съда „необичайни и неоправдани“ и допълниха, че те „осуетяват електоралната воля на молдовските граждани и нарушават уважението към върховенството на закона и демократичните принципи в Молдова“.", "date": "2018.07.05", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/05/2542058/biser-mihaylov-oblasten-upravitel-na-blagoevgrad-proektat-zashtita-ot-navodneniya-e-izklyuchitelno-vazhen-za-sedemte-partnyori-koito-uchastvat-v-nego-ot-gratska-i-ot-balgarska-strana.html", "text": "Проектът „Защита от наводнения“ е изключително важен за седемте партньори, които участват в него, както от гръцка, така и от българска страна. Това каза областният управител на Благоевград Бисер Михайлов по време на публична среща по проект „Защита от наводнения“, одобрен за финансиране по Програма ИНТЕРРЕГ V-А Гърция – България 2014 – 2020, предаде репортер на  Радио „Фокус“-Пирин . По думите му подготовката на този проект и официалното му стартиране е било предшествано от доста сериозна подготовка и огромни усилия на всички участници. „Аз съм изключително щастлив, че този проект вече е стартиран, предвид неговата важност и очакваните резултати от неговата реализация“, заяви Бисер Михайлов. В публичната среща участваха представители на 6 от всички 7 партньора по проекта: представителите на Регион Централна Македония и Регион Източна Македония; представители на управляващия орган по Програмата за сътрудничество Гърция-България 2014-2020 година; представителите на четирите участници по проекта от българска страна – екипът на Областна администрация-Благоевград, представлявана от областния управител Бисер Михайлов; екипът на Областна администрация-Хасково, представлявана от областния управител Станислав Дечев; екипът на Областна администрация-Кърджали, представлявана от областния управител Никола Чанев; както и екипът от Областна администрация-Смолян. Гости на работната среща бяха и представители на регионални институции от Благоевград: Басейнова дирекция „Западнобеломорски район“, Регионален инспекторат по опазване на околната среда и водите, Областна дирекция на МВР, Регионална Дирекция „Пожарна безопасност и защита на населението“-Благоевград. \r\nСпоред Михайлов усилията на участниците в проекта ще бъдат концентрирани върху най-рисковите и компрометирани участъци на територията на България и Гърция. Той отбеляза, че ежегодно два пъти в годината със Заповед на областния управител се определя Междуведомствена комисия, в чиито състав влизат експерти от различни държавни институции. По думите му предмет на работата на тази комисия са именно определянето на рисковите участъци, за което има изготвени съответните документи и протоколи и в следствие на дейността на тази комисия, се определят най-компрометираните и опасни участъци, които застрашават живота и здравето на хората. „Всички ние сме свидетели на климатичните промени и последствията, с които се сблъскваме в нашето ежедневие. Само преди дни, както в съседна Гърция, така и в областите Смолян и Кърджали, в следствие на обилни валежи бяха повишени нивата на реките и на язовирите, в следствие на което отново имаше застрашени човешки животи, имущество на хората. Това още веднъж показва важността на проекта, необходимостта от усилията да го изкараме докрай и именно чрез изпълнението му да предотвратим наводненията и най-важното – да запазим живота и здравето на хората в тези региони“, коментира Бисер Михайлов. Той допълни, че проектът „Защита от наводнения“ ще бъде реализиран на територията на 4 области в България: Благоевград, Смолян, Хасково и Кърджали. Областният управител посочи, че в проекта са заложени дейности по изграждане на защитни съоръжения, възстановяване на диги, укрепване на бреговете на реките чрез различни решения: изземане на наноси, изграждане на инженерни съоръжения и инфраструктура, почистване на дървесна растителност и храсти, които затрудняват течението и оттока на реките. „Убеден съм, че добрата координация и комуникация, които имаме с нашите гръцки партньори и приятели, ще е факторът, който ще допринесе да постигнем заложените резултати при изпълнението на този така важен проект за нашите райони“, каза още Бисер Михайлов. \r\nСтойността на проекта е почти 11 500 000 евро, като продължителността му е общо 36 месеца. Сред дейностите на проекта в Благоевградска област е предвидено изграждане на защитни съоръжения по река Струма – близо до Симитли, Крупник, Илинденци, Микрево, Ораново, Българчево и Долно Церово. \r\nНатали СТЕФАНОВА", "date": "2018.07.05", "title": "Бисер Михайлов, областен управител на Благоевград: Проектът „Защита от наводнения“ е изключително важен за седемте партньори, които участват в него, от гръцка и от българска страна"}
{"url": "http://www.focus-news.net/news/2018/07/05/2542053/menda-stoyanova-gerb-nesluchayno-ekspanziyata-na-bezdimnite-tsigari-tragna-ot-iztochna-evropa-mozhe-bi-sme-poligon-za-eksperimenti.html", "text": "Неслучайно експанзията на бездимните цигари тръгна от Източна Европа, може би ние сме полигон за експерименти как ще действат те пушачите. Това заяви председателят на парламентарната бюджетна комисия и народен представител от ГЕРБ Менда Стоянова по време на брифинг след среща между управляващата коалиция на ГЕРБ и „Обединените патриоти“ във връзка със закона за вдигането на акциза върху бездимните цигари, предаде репортер на  Агенция „Фокус“ . \r\nСтоянова посочи, че най-високият процент на акциза на нагреваемите тютюневи изделия спрямо конвенционалните е във Франция – 70%, а в България е 26%. По думите ѝ няма една държава от Западна Европа, която да има по-малък процент в акциза от България. „Неслучайно експанзията на тези нови изделия започва от Източна Европа – може би ние сме един полигон за експерименти как тези цигари действат на пушачите. Ще се види във времето какви ще са въздействията. И това е работа на Световната здравна организация, която обикновено, за да се произнесе дали един продукт е безвреден, по-малко вреден или еднакво вреден на друг, ѝ трябват години подобни изследвания и наблюдения. Неслучайно Здравната организация в САЩ – онази, която единствена има право да разрешава различни видове продукти да излязат на американския пазар, вече двукратно отказва на въпросния производител да пусне тези цигари на пазара там поради недоказано намалена вредност“, каза председателят на парламентарната бюджетна комисия. Тя обясни, че всичко това са медицински теми и е хубаво те да бъдат коментирани от медицински лица. „Въпреки че за мен е странно, че в медиите точно лекари твърдят, че тези цигари са безредни или по-малко вредни. Всички можем да попитаме себе си защо и да си дадем отговор“, коментира Стоянова. \r\nЦветилена СИМЕОНОВА", "date": "2018.07.05", "title": "Mенда Стоянова, ГЕРБ: Неслучайно експанзията на бездимните цигари тръгна от Източна Европа - може би сме полигон за експерименти"}
{"url": "http://www.focus-news.net/news/2018/07/05/2542064/chez-razpredelenie-balgariya-podobryava-sigurnostta-na-elektrozahranvaneto-vav-vrachesh.html", "text": "ЧЕЗ Разпределение България извърши проверки и анализ на състоянието на мрежата, която захранва с. Врачеш, община Ботевград и стартира необходимите ремонти и подобрения. Това съобщиха от пресцентъра на  ЧЕЗ . На 15 юни бе проведена среща с кмета и жители на селото и договорен план и график за изпълнение на дейностите. За периода от тази среща до днес са регистрирани няколко изключвания. Две от тях са обективно предизвикани от проливните дъждове (съответно за 40 и 20 минути). На 30 юни, след няколко едноминутни прекъсвания на електрозахранването, се установява, че трафопост чужда собственост е в лошо техническо състояние. Това налага изключване на електрозахранването в селото, за да се откачи опасният трафопост от мрежата. Няколко дни по-късно, на 3 юли, след комуникация с кмета на селото, дружеството се съгласява да съдейства и да ремонтира чуждия трафопост, като за целта избира период, в който ще бъдат засегнати най-малък брой клиенти – 4 ч. сутринта. Електрозахранването е възстановено след 40 минути. \r\nКъм момента по съгласувания с общината на с. Врачеш и жителите график компанията изпълни: пълна проверка на изправността и функционирането на съоръженията и защитите на МВЕЦ “Бебреш“; подмяна на кабелна линия средно напрежение с нова и пълно обследване на електропровода, захранващ всички трафопостове в село Врачеш, чрез термовизионна камера и ултразвуков апарат.  Това е превантивна дейност, която позволява да се откриват нередности по съоръженията в най-ранен стадий, като по този начин се намалява рискът от възникване на аварии. До края на м. август, съгласно утвърдения график,  ще се извърши и обход, оглед и профилактика на всички трафопостове. Предвижда се изпълнението на цялостна просека по трасето на електропровод средно напрежение  „Витиня“, както и кастрене на дървета и просека по мрежа ниско напрежение в района на с. Врачеш. Компанията ще монтира на всички трафопостове в селото сигнализатори за по-бързото локализиране на повреди, както и 2 автоматизирани дистанционно управляеми апарата, които дават възможност за своевременно им откриване и управление на мрежата от разстояние и съответно по-бързото възстановяване на електрозахранването при прекъсвания.  \r\nЧЕЗ Разпределение България предвижда обходи и огледи и на всички съоръжения чужда собственост, като ще бъдат връчени предписания за отстраняване на констатираните нередности на съответните собственици.  \r\nПроблем за качеството на доставяната електроенергия са незаконните присъединявания и манипулациите на електромери, които често водят и до  прекъсване на електрозахранването. От началото на годината дружеството е регистрирало 30 кражби на ток, като само във вчерашния ден са установени два случая на незаконни присъединявания. Компанията ще продължи с регулярните проверки за кражби на електроенергия в селото.  \r\nПо време на изпълнение на одобрения график на дейности по подобряване на електрозахранването във Врачеш ще се налагат временни планирани прекъсвания, за което се извиняваме и очакваме разбиране от жителите на селото и общината.", "date": "2018.07.05", "title": "ЧЕЗ Разпределение България подобрява сигурността на електрозахранването във Врачеш"}
{"url": "http://www.focus-news.net/news/2018/07/05/2542060/premierat-boyko-borisov-be-nagraden-sas-zlaten-plaket-evropeyska-lichnost-na-godinata-na-ofitsialna-tseremoniya-v-saraevo.html", "text": "Българският министър-председател Бойко Борисов бе награден със „Златен плакет – Европейска личност на годината“ по време на официална церемония в Сараево. Това съобщиха от  правителствената информационна служба . Наградата се дава от Агенцията за избор и представяне на ръководители от Босна и Херцеговина, Централна и Югоизточна Европа. Премиерът получи приза за личния си ангажимент за икономическото сътрудничество в региона в рамките на провеждащия се Международен бизнес форум. \r\nВ своята реч премиерът Борисов посочи, че има ли мир в региона и инвестициите ще бъдат гарантирани. Той информира за добрите финансови показатели на страната и подчерта, че в момента България инвестира изключително много в образование и квалификация. Министър-председателят още веднъж подчерта значението на свързаността на Балканите. „Щастлив съм, че всички колеги от Балканите прегърнаха идеята за тази инфраструктура в трите направления“, каза Борисов и акцентира върху това, че транспортната, инфраструктурната и дигиталната свързаност трябва да се реализират паралелно. Той припомни един от приоритетите на българския еврокомисар Мария Габриел и Министерството на транспорта, информационните технологии и съобщенията за уеднаквяване на роуминга за страните от региона. „Да развиваме широколентовия интернет във всяка една държава. Това ще стимулира допълнително икономиката“, допълни премиерът.  \r\nМинистър-председателят заяви, че на Срещата на високо равнище в Солун между България, Гърция, Румъния и Сърбия, която се проведе вчера е обсъдена възможността транспортно да се обвържат Черно море, Адриатика и Егейско море. По думите му това ще донесе изключително големи приходи за региона. Премиерът Борисов съобщи и за идеята да се въведе обща електронна система за таксуване на превозните средства, които минават през балканските национални пътни мрежи.", "date": "2018.07.05", "title": "Премиерът Бойко Борисов бе награден със „Златен плакет – Европейска личност на годината“ на официална церемония в Сараево"}
{"url": "http://www.focus-news.net/news/2018/07/05/2542065/sofiyski-gradski-sad-shte-razgleda-iskane-za-postoyanno-zadarzhane-pod-strazha-na-bivsh-sadiya-obvinen-v-prane-na-pari.html", "text": "В 16.00 часа, 30 състав на Софийски градски съд (СГС) ще разгледа искане за постоянно задържане под стража на жена - бивш съдия, обвинена в пране на пари. Това съобщиха от пресцентъра на  СГС .", "date": "2018.07.05", "title": "Софийски градски съд ще разгледа искане за постоянно задържане под стража на бивш съдия, обвинен в пране на пари"}
{"url": "http://www.focus-news.net/news/2018/07/05/2542059/makfaks-makedoniya-makedonskiyat-parlament-prie-povtorno-zakona-za-ratifikatsiya-na-dogovora-s-gartsiya-ima-vazdarzhal-se.html", "text": "С 69 гласа „за“ и един „въздържал се“ македонският парламент отново прие Закона за ратификация на договора за името с Гърция, предава  македонската агенция „Макфакс“ . \r\nДепутатите от основната опозиционна партия ВМРО-ДПМНЕ напуснаха залата преди да започне гласуването. \r\nПреди това министърът на външните работи Никола Димитров изтъкна, че президента на страната Георги Иванов не може да защитава Конституцията като я нарушава. Според думите му, договорът не заплашва идентичността на македонската нация. \r\nПревод и редакция:", "date": "2018.07.05", "title": "„Макфакс“ (Македония): Македонският парламент прие повторно Закона за ратификация на договора с Гърция, има „въздържал се“"}
{"url": "http://www.focus-news.net/news/2018/07/05/2542067/smolyan-do-1700-chasa-dvizhenieto-po-pat-iii-197-devin-dospat-v-uchastaka-s-grohotno-s-nastan-v-rayona-na-polutunela-shte-bade-ogranichavano-za-intervali-ot-15-minuti.html", "text": "До 17 часа движението по път III-197 Девин - Доспат в участъка с. Грохотно - с. Настан в района на полутунела ще бъде ограничавано за интервали от 15 минути, поради заснемане на филмова продукция. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2018.07.05", "title": "Смолян: До 17.00 часа движението по път III-197 Девин - Доспат в участъка с. Грохотно - с. Настан в района на полутунела ще бъде ограничавано за интервали от 15 минути"}
{"url": "http://www.focus-news.net/news/2018/07/05/2542069/gd-granichna-politsiya-intenziven-e-trafikat-na-gkpp-kulata-i-na-gkpp-makaza.html", "text": "Интензивен е трафикът на ГКПП \"Кулата\" и на ГКПП \"Маказа\". Това съобщиха за  Агенция \"Фокус\"  от  ГД \"Гранична полиция\" . Нормален е трафикът на пунктовете по границите с Румъния, Сърбия, Македония и Турция.", "date": "2018.07.05", "title": "ГД \"Гранична полиция\": Интензивен е трафикът на ГКПП \"Кулата\" и на ГКПП \"Маказа\""}
{"url": "http://www.focus-news.net/news/2018/07/05/2542061/plovdiv-prokuraturata-razkri-podrobnosti-za-ubiystvoto-na-profesor-stefan-neykov.html", "text": "Прокуратурата разкри подробности за убийството на професор Стефан Нейков в Пловдив при гледането на мярката за неотклонение на обвиняемия за престъплението, предаде репортер на  Радио „Фокус”-Пловдив . Прокурорът по делото Георги Пенев каза, че обвиненият в убийството Илия Стоичков е причинил множество наранявания по тялото на професора. Възрастният мъж е имал няколко счупени ребра, удари по главата, разкъсан анален отвор, причинен от бухалка и още много други наранявания. „Убийството е било брутално, като отмъщение на някакво основание”, каза прокурорът. Стана ясно още, че по време на побоя семейството е издърпало и златен синджир от врата на професора, който по-късно е бил заложен в заложна къща в Стамболийски. Прокуратурата днес поиска най-тежката мярка за неотклонение „задържане под стража” спрямо извършителя. При събиране на достатъчно доказателства ще бъде повдигнато и второ обвинение на съпругата. \r\nАдвокатът на обвинения пък каза, че нещата не са такива, каквито се представят по медиите, а коренно различни. Той поиска от съда налагането на по-лека мярка за неотклонение като „парична гаранция“ или „домашен арест“. Той каза, че обвиняемият е бил силно афектиран по време на побоя и няма да се укрие. Той живее на постоянен адрес и работи. \r\nСамият Илия Стоичков също поиска „парична гаранция“ като каза, че иска да продължи да работи, каквото е правил цял живот, и иска да може си храни семейството. \r\nОчаква се съдът да обяви решението си в 13.30 часа. \r\nЦветана ТОНЧЕВА", "date": "2018.07.05", "title": "Пловдив: Прокуратурата разкри подробности за убийството на професор Стефан Нейков"}
{"url": "http://www.focus-news.net/news/2018/07/05/2542068/burgas-biletite-za-muzikalniya-konkurs-burgas-i-moreto-veche-sa-v-prodazhba.html", "text": "Билетите за музикалния конкурс \"Бургас и морето\" вече са в продажба - в мрежата на Eventim.bg и на касата при Часовника в центъра на Бургас. Това съобщиха от пресцентъра на  Община Бургас . \r\nТази година в ролята на водещи на конкурса ще бъдат Ненчо Илчев и Мая Бежанска. В рецитала, посветен на Тончо Русев, участие ще вземат Йорданка Христова, Силвия Кацарова, Мими Иванова, Развигор Попов, \"Тоника Домини\", Росица Борджиева, Роси Кирилова, Петя Буюклиева, Росица Борджиева, Мустафа Чаушеф, Панайот Панайотов, Ваня Костова, \"Тоника СВ\" и други. \r\nНационалния конкурс за песен \"Бургас и морето\" ще се проведе от 20.00 часа на 28 юли.", "date": "2018.07.05", "title": "Бургас: Билетите за музикалния конкурс \"Бургас и морето\" вече са в продажба"}
{"url": "http://www.focus-news.net/news/2018/07/05/2542063/slavka-chakarova-kmet-na-chepelare-780-000-lv-sa-neobhodimi-samo-za-prechistvatelni-filtri-za-vodata-v-grada-koyato-stava-negodna-za-piene-pri-vseki-obilen-dazhd.html", "text": "В продължение на седмица водата в Чепеларе е негодна за питейно-битови нужди заради замътване, вследствие на проливните дъждове през миналата седмица, заради които Общината обяви и бедствено положение. Кметът на града Славка Чакърова каза за  Радио „Фокус“ – Смолян , че водата постепенно се избистря, но все още е леко мътна. „За съжаление Чепеларе се водоснабдява от карстов извор „Св. Дух“ и при обилни валежи и  при снеготопене през пролетта винаги в нея попадат твърди частици. Правени са микробиологични анализи и водата не е вредна, но твърдите частици са опасни и нанасят  щети по домакинските уреди – бойлери, перални“, поясни Чакърова. Тя припомни, че от миналата година с ВиК са подготвили идеен проект за пречиствателна станция на питейната вода със специални филтри. „Подготвяме нови искания до МРРБ за целево финансиране. Към момента има възможности за кандидатстване за финансиране за пречиствателни станции за отпадните води, но няма програми за финансиране за пречиствателни станции за питейните води. Това е много скъпо съоръжение, ще има нужда от навеси, огради, платформи, фундаменти за поставяне на филтрите. Стойността само на филтрите е около 780 000 лв. без ДДС“, посочи Чакърова. Тя каза още, че ако има готовност за финансиране, ще бъде възложено цялостно проектиране на съоръжението, за да се уточни и точната стойност за изграждане на така необходимата за града пречиствателна станция. \r\nНели ГЕРГЬОВСКА", "date": "2018.07.05", "title": "Славка Чакърова, кмет на Чепеларе: 780 000 лв. са необходими само за пречиствателни филтри за водата в града, която става негодна за пиене при всеки обилен дъжд"}
{"url": "http://www.focus-news.net/news/2018/07/05/2542073/stara-zagora-ot-doma-na-66-godishen-mazh-ot-s-bratya-daskalovi-sa-izzeti-samodelen-pistolet-pushka-bez-serien-nomer-i-nad-200-patrona.html", "text": "Вчера служители на Районно управление на МВР-Чирпан са извършили проверка в дома на 66-годишен мъж от с. Братя Даскалови. Там униформените открили незаконно притежавани самоделен пистолет, пушка 12-ти калибър без сериен номер и от неустановена към момента марка, 190 бойни патрона за малокалибрено оръжие и 35 ловни патрони. Това съобщиха от пресцентъра на  МВР . Възрастният мъж доброволно e предал намереното на полицаите. Образувано е досъдебно производство по чл. 339, ал.1 от НК.", "date": "2018.07.05", "title": "Стара Загора: От дома на 66-годишен мъж от с. Братя Даскалови са иззети самоделен пистолет, пушка без сериен номер и над 200 патрона"}
{"url": "http://www.focus-news.net/news/2018/07/05/2542071/kardzhali-dvama-mazhe-sa-nastaneni-v-bolnichni-zavedeniya-sled-sbivane-v-selo-tsarevets.html", "text": "Двама мъже са настанени в болнични заведения след скандал и сбиване в село Царевец снощи, около 20.00 часа. Това съобщиха от пресцентъра на  МВР . По първоначални данни в свадата са участвали трима мъже на 24, 33 и 35 години, които влезли в спор за неизяснени имотни отношения. Разправията бързо прераснала в сбиване и след разменените удари най-тежко е пострадал 33-годишният участник в сбиването, който е бил транспортиран и настанен за лечение в пловдивска болница с фрактура на черепа. 35-годишният мъж е в хирургичното отделение на кърджалийската болница с разкъсна рана на ухото, а третият участник в сбиването е задържан за срок до 24 часа в РУ-Кърджали. Работата по изясняване на случая продължава сектор „Охранителна полиция“ в управлението. Проверката е по чл.325, ал.1 от Наказателния кодекс за хулиганство.", "date": "2018.07.05", "title": "Кърджали: Двама мъже са настанени в болнични заведения след сбиване в село Царевец"}
{"url": "http://www.focus-news.net/news/2018/07/05/2542072/biser-petkov-e-noviyat-predsedatel-na-nadzorniya-savet-na-noi.html", "text": "На свое заседание, проведено на 5 юли 2018 г., Надзорният съвет на Националния осигурителен институт (НОИ) избра ново ръководство.За председател на ръководния орган на институцията бе избран министърът на труда и социалната политика Бисер Петков. Това съобщиха от пресцентъра на  НОИ . Като представител на национално представените синдикални организации президентът на КТ „Подкрепа“ Димитър Манолов застава на поста заместник-председател на съвета, а заместник-председател от квотата на работодателите ще бъде избран на следващото заседание на Надзора. \r\nСъгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодатели и синдикати.", "date": "2018.07.05", "title": "Бисер Петков е новият председател на Надзорния съвет на НОИ"}
{"url": "http://www.focus-news.net/news/2018/07/05/2542070/reuters-rusiya-i-siriya-nanesoha-poveche-ot-600-vazdushni-udara-po-dzhihadistite-sled-provala-na-pregovorite.html", "text": "Сирийската правителствена армия и Военно-космическите сили на Русия нанесоха повече от 600 въздушни удара по джихадистите в югозападната сирийска провинция Дераа  за последните 15 часа, предава  Reuters , като се позовава на информация от базираната в Лондон Сирийска обсерватория за човешките права. \r\nСлед четири дни на ограничени бомбардировки, интензивните удари продължиха късно в сряда след пропадането на преговорите между терористите и Русия. \r\nСирийският президент Башар Асад и неговите съюзници осъществяват настъпателна операция в провинция Дераа, една от последните твърдини на екстремистите в Сирия. \r\nДвуседмичната офанзива, която е съпътствана от масирани въздушни удари на руските ВКС, вече донесе сериозни териториални придобивки на Дамаск и редица градове се предадоха, сключвайки сепаративни договори за капитулация с руските военни представители. \r\nСъгласно информации на близки до терористите организации, военните действия и въздушните удари са принудили близо четвърт милион души да напуснат домовете си в района и да се насочат към границите на Израел и Йордания. И двете страни са категорични, че няма да приемат бежанци. \r\nПреди началото на настъпателната операция Вашингтон също бе категоричен, че няма да предостави военна и дипломатическа помощ за групировките. \r\nПревод и редакция:", "date": "2018.07.05", "title": "Reuters: Русия и Сирия нанесоха повече от 600 въздушни удара по джихадистите след провала на преговорите"}
{"url": "http://www.focus-news.net/news/2018/07/05/2542075/vladimir-marinov-abv-regionalnata-politika-e-zasegnata-v-dve-izrecheniya-v-programata-na-pravitelstvoto-i-veroyatno-ne-e-prioritet.html", "text": "Регионалната политика е засегната в две изречения в програмата на правителството и вероятно не е приоритет. Това каза в интервю за  Агенция \"Фокус\"  заместник-председателят на ПП АБВ Владимир Маринов във връзка с идеята на партията за ново административно-териториално деление на страната.  \r\nПо думите му темата за регионалното развитие и административно-териториалното развитие е доста сериозна. \"Ние сме си поставили за цел от АБВ да излезем с конкретно предложение. То трябва да бъде коментирано, обществото трябва да бъде наясно, дебатът трябва да се състои. Много ми се иска да чуя мнението на парламентарните партии\", каза Маринов. Той посочи, че АБВ ще продължава да поставя важните въпроси пред обществото. По думите му предложенията за ново териториално деление чрез обединяване на някои региони и намаляване броя им или на четири или на пет, което се коментира към днешна дата,  е чиста статистика без каквато и да е икономическа функция. \"Това е едно сумарно събиране. Регионалните различия са доста по-дълбоки. За нас Северозападният регион и вече Северен централен са най-бедните и изостанали райони в ЕС. Те не отговарят на никакви критерии – брой жители, БВП на жител, здравеопазване и образование. Това, че механично МРРБ днес ще събере определени региони и ще ги намали, за нас не е решение на въпроса. Трябва да се види как да се районира страната така, че да може икономически да има баланс между тези области\", каза Маринов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.05", "title": "Владимир Маринов, АБВ: Регионалната политика е засегната в две изречения в програмата на правителството и вероятно не е приоритет"}
{"url": "http://www.focus-news.net/news/2018/07/05/2542078/kyustendil-selskite-kashti-s-tsena-do-35-000-leva-sa-nay-tarseni-prez-letniya-sezon-v-regiona.html", "text": "Селските къщи с цена до 35 000 лева са най-търсени през летния сезон в Кюстендилския регион. Това каза пред  Радио „Фокус” – Кюстендил  Йордан Габерски, представител на една от най-големите агенции за недвижими имоти в областта. По думите му през летния сезон се забелязва раздвижване на пазара на недвижими имоти в Кюстендил. Най-търсени това лято са къщите в малките населени места, предимно в села в близост до общинския център. Основните купувачи са хора от столицата или чужденци, които използват жилищата за почивка по време на летните си отпуски. „Има и определени изисквания от страна на купувачите. За жалост много от селските къщи са без вътрешна баня и тоалетна, поради което към тях няма интерес, но като цяло къщите с двор в селата са най-купувани”, каза Йордан Габерски. По думите му хората от Кюстендил рядко купуват къщи на село, защото почти всеки има вила или селски имот. Поради тази причина най-честите купувачи са хора от София, които през почивните дни или в рамките на отпуската си идват в новите си имоти. \r\nВенцеслав ИЛЧЕВ", "date": "2018.07.05", "title": "Кюстендил: Селските къщи с цена до 35 000 лева са най-търсени през летния сезон в региона"}
{"url": "http://www.focus-news.net/news/2018/07/05/2542076/mkd-makedoniya-obvinenite-v-opit-za-ubiystvo-na-lidera-na-makedonskiya-alians-za-albantsite-poluchiha-obshto-81-godini-zatvor.html", "text": "Обвинените в опит за убийство на лидера на македонската партия „Алианс за албанците“ и депутат в местния парламент Зиядин Села на 27 април в сградата на Събранието са виновни за това, че са имали намерение да отнемат живота на въпросният албански народен представител, обяви съдийката по делото Славица Андреевска, предава  скопското електронно издание „МКД“ . \r\nВ аргументацията на присъдата се казва, че седмината обвинени са нахлули в парламента на 27 април м.г., след 19 часа, с умисъл да отнемат живота на Села и за това получават общо 81 години затвор, пише изданието. \r\nКире Георгиевски получава 13 години, Андрей Мицов – 10 години и шест месеца, Никола Войминовски – 13 години и шест месеца, Коста Делов – 10 години и шест месеца, Александър Яневски – Тошта – 13 години, Оливер Ошавковски – 10 години и шест месеца и Николче Димитриевски, също така 10 години и шест месеца. Прекараното време в следствения арест се смята за излежана част от присъдата. \r\nПревод и редакция:", "date": "2018.07.05", "title": "„МКД“ (Македония): Обвинените в опит за убийство на лидера на македонския „Алианс за албанците“ получиха общо 81 години затвор"}
{"url": "http://www.focus-news.net/news/2018/07/05/2542079/krasimir-georgiev-zam-kmet-na-dupnitsa-v-ramkite-na-osem-mesetsa-v-grada-shte-bade-izgraden-nov-tsentar-za-nastanyavane-ot-semeen-tip-za-detsa.html", "text": "В рамките на осем месеца в Дупница ще бъде изграден нов Център за настаняване от семеен тип за деца. Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. По думите му вече е приключила процедурата за избор на изпълнител. Определена е фирма, която ще поректира и ще изпълни строителството и авторския надзор на сградата, необходима за социалния център. Близо 290 000 лева е сумата за изграждане на сградата. Средствата са подсигурени от Оперативна програма „Региони в растеж”. Сградата е с разгърната площ 330 кв.м и ще приеме 12 деца, а срокът за реализация е 240 дни. „Проектът ще подкрепи изграждането на един нов обект на социалната инфраструктура в процеса на деинституционализация. Центърът за настаняване от семеен тип, ще бъде изграден чрез ново строителство. След получаване на всички разрешителни за ползване и въвеждане в експлоатация на центъра, съгласно Закона за устройство на територията, ЦНСТ ще бъде оборудван и обзаведен”, каза Красимир Георгиев. \r\nВенцеслав ИЛЧЕВ", "date": "2018.07.05", "title": "Красимир Георгиев, зам.-кмет на Дупница: В рамките на осем месеца в града ще бъде изграден нов Център за настаняване от семеен тип за деца"}
{"url": "http://www.focus-news.net/news/2018/07/05/2542080/kyustendil-387-detsa-sa-zapisani-v-parvi-klas-na-teritoriyata-na-obshtinata.html", "text": "387 деца са записани в първи клас на територията наобщина Кюстендил. Това съобщи за  Радио „Фокус“ – Кюстендил  Светослв Василев, зам.-кмет на Кюстендил. „Към този момент приключи първи етап на записване на първокласниците, в момента имаме записани 387 деца в първи клас като това е една динамична бройка. Към 15 септември ще имаме крайния брой на дечица които ще бъдат записани на територията на нашата община“, каза Светослав Василев. По думите му ще се направи опит да бъдат обхванати всички деца, подлежащи на записване в първи клас. Отново ще тръгнат групи, така че ако има деца, които не са записани до момента, ще се предприемат действия те да бъдат записани. „Тъй като вече и санкциите са по – сериозни и нещата трябва да ги правим така, че децата да бъдат в училище“, каза Светослав Василев. По думите му и тази година в работните групи ще бъдат включени представители на полицията, на Общината, социалните служби, на Регионалното управление на образованието, учители и директори на учебни заведения заедно ще обикалят по адресите. \r\nВенцеслав ИЛЧЕВ", "date": "2018.07.05", "title": "Кюстендил: 387 деца са записани в първи клас на територията на общината"}
{"url": "http://www.focus-news.net/news/2018/07/05/2542077/dimitris-liatsis-zashtita-ot-navodneniya-e-edin-ot-dvata-nay-vazhni-i-golemi-proekti-po-programata-za-satrudnichestvo-gartsiya-balgariya.html", "text": "Защита от наводнения“ е един от двата най-важни и големи проекти по Програмата за сътрудничество Гърция-България. Това каза Димитрис Лиацис, представител на управляващия орган по Програмата за сътрудничество Гърция-България 2014-2020, по време на публична среща по проект „Защита от наводнения“, одобрен за финансиране по програмата, предаде репортер на  Радио „Фокус“-Пирин . Лиацис посочи, че те отделя особено внимание на този проект, тъй като е стратегически и вниманието им е насочено към него постоянно. „Управляващият орган по програмата не дава само финансите, но също така контролира проектът да се реализира спрямо законите и във времевите периоди, които са посочени от самото начало“, заяви Димитрис Лиацис. \r\nКонстантинос Михайлидис, представител на водещия бенефициент по проекта – Регион Централна Македония, отбеляза, че тази втора работна среща е била необходима, тъй като е трябвало да обсъдят на кое ниво се намира в момента проектът. Според него относно времевия период, трябва да са много строги през следващите 6 месеца, за да се справят и с Управителния съвет от страна на Гърция. По думите му този проект е много важен и за гражданите от Република България и за тези от Република Гърция. „Разбира се, проектът сам по себе си няма как да реши проблемите с наводненията. Всички дъждове носят неприятни последици и в двете страни. Областните администрации в България и Гърция са близо до гражданите си и се опитват да намират решение на проблемите, които те имат“, каза още Константинов Михайлидис. \r\nНатали СТЕФАНОВА", "date": "2018.07.05", "title": "Димитрис Лиацис: „Защита от наводнения“ е един от двата най-важни и големи проекти по Програмата за сътрудничество Гърция-България"}
{"url": "http://www.focus-news.net/news/2018/07/05/2542082/burgas-zam-kmetat-yordanka-ananieva-prisastva-na-ofitsialnoto-nagrazhdavane-i-zakrivaneto-na-mezhdunarodnoto-matematichesko-sastezanie-bimc-2018.html", "text": "Зам.-кметът на Бургас с ресор култура и образование Йорданка Ананиева и директорът на дирекция „Образование и демографски въпроси“ в Общината присъстваха на официалното награждаване и закриването на Международното математическо състезание BIMC 2018, предаде репортер на  Радио „Фокус“ – Бургас . С тържествена програма от изпълнения на талантливи деца от различни хорове и школи бе съпътствана церемонията по закриването на събитието. Бяха излъчени и клипове с най-интересните моменти в състезанието, които за дните от 1 юли успяха да посетят редица забележителности в района. Всички те бяха отправили на български език своите поздравления и впечатления към организаторите на инициативата от Община Бургас. \r\nВеселина НИКОЛОВА", "date": "2018.07.05", "title": "Бургас: Зам.-кметът Йорданка Ананиева присъства на официалното награждаване и закриването на Международното математическо състезание BIMC 2018"}
{"url": "http://www.focus-news.net/news/2018/07/05/2542083/yordanka-fandakova-kmet-na-sofiya-okolo-2-mln-leva-e-stoynostta-na-dvata-etapa-na-remontni-deynosti-v-yuzhen-park.html", "text": "Около 2 млн. лева е стойността на двата етапа на ремонтни дейности в Южен парк. Това каза кметът на София Йорданка Фандъкова по време на проверка на ремонтните дейности в Южен парк, предаде репортер на  Агенция „Фокус” . „Тази година заложихме ремонта на последния 4-ти вход откъм бул. „Гоце Делчев”. Проектът е на два етапа. Първият се изпълнява в момента. Използваме здравите плочи от пл. „България” пред НДК, така че тук не даваме пари за допълнителен гранит. Заедно с алеите се изгражда и осветление. Предстои и вторият етап, който още тази година ще се реализира - около 27 дка алейна мрежа”, допълни тя. „Тази година изпълняваме изключително мащабна програма за възстановяване, реконструкция и изграждане на нови паркови пространства. Затова сме заложили сериозен финансов ресурс. В момента се работи над 6 обекта - в Западен парк, работи се върху изграждането на парк „Въртопа\"” в ж.к. „Младост”, в градините „Кристал” и „Св. Климент Охридски”, в градината в кв. „Княжево”. Предстои работа по още 9 обекта. Ще бъдат ремонтирани градината на ул. „Черковна”, градинката срещу СМГ, парк Заимов, градината на Св. Седмочисленици, градинката пред Двореца на децата, в Борисовата градина, в парк Дружба, старта на втория етап на изграждането на парк „Възраждане” и втория етап от реконструкцията на Северен парк”, допълни кметът на София. \r\nЦветелин ДИМИТРОВ", "date": "2018.07.05", "title": "Йорданка Фандъкова, кмет на София: Около 2 млн. лева е стойността на двата етапа на ремонтни дейности в Южен парк"}
{"url": "http://www.focus-news.net/news/2018/07/05/2542084/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по  Радио „Фокус”-Пловдив  ще разберем как премина празникът на Пловдивския гарнизон, който се отбелязва за трета поредна година. Ще чуете министъра на отбраната Красимир Каракачанов с някои новини от армията и бригаден генерал Явор Матеев, началник на Пловдивския гарнизон. \r\nНа 9 юли се навършват 168 години от рождението на народния поет Иван Вазов. Патриархът на българската литература споделя всенародната покруса при подписването на Ньойския мирен договор със задавено гърло, опитвайки се да успокои народа си. Ще разберете повече за този момент от материал на доц. д-р Петър Ненков. \r\nИзложба, посветена на 150 години от гибелта  на четата на Хаджи Димитър и Стефан Караджа бе открита в Казанлък. Представен бе и юбилеен вестник. Това са първите от поредицата събития свързани с годишнината, чиято кулминация ще бъде на 14 юли на връх Бузлуджа. Подробности по темата ще научим от репортажа на кореспондента ни Славяна Гайдарова. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.07.05", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/07/05/2542066/vecher-makedoniya-vmro-dpmne-shte-potarsi-nakazatelna-otgovornost-ot-predsedatelya-na-makedonskiya-parlament-za-namerenieto-mu-da-obnarodva-dogovora-za-imeto-bez-podpisa-na-prezidenta.html", "text": "ВМРО-ДПМНЕ напусна залата на македонския парламент преди повторното гласуване на Закона за ратификация на договора с Гърция на основание, че той е противоконституционен и, както разбра  скопското електронно издание „Вечер“ , основната опозиционна партия в четвъртък ще внесе искане за образуване на наказателно дело срещу председателят на парламента Талат Джафери за намерението му да обнародва споразумението в „Държавен вестник“ без то да е подписано от президента Георги Иванов. \r\nПревод и редакция:", "date": "2018.07.05", "title": "„Вечер“ (Македония): ВМРО-ДПМНЕ ще потърси наказателна отговорност от председателя на македонския парламент за намерението му да обнародва договора за името без подписа на президента"}
{"url": "http://www.focus-news.net/news/2018/07/05/2542087/metodi-popov-ruo-blagoevgrad-za-otkaz-za-priem-na-detsa-ot-romski-proizhod-v-9-to-ou-v-grada-kategorichno-ne-tolerirame-ogranichavane-na-dostapa-na-kogoto-i-da-bilo-do-obrazovatelnata-sistema.html", "text": "Регионалното управление на образованието (РУО) в Благоевград категорично не толерира и смята, че е недопустимо да има ограничаване на достъпа на когото и да било до образователната система. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към РУО-Благоевград, относно скандала с Девето Основно училище в Благоевград и изявлението на директора, че в учебното заведения няма да бъдат приемани първокласници от ромски произход. „Регионално управление на образованието-Благоевград е извършило проверка. Връчена е Заповед и разписания на директора на училището. Ние смятаме, че има едно прибързано непремерено изявление, качено в профил в социалните мрежи, което вече е премахнато. Надявам се, че директорът и колективът на училището вече са преосмислили позицията си, но реално няма отказ от подаване на заявления към каквито и да било деца и ученици. Реално освен това изявление, няма друг фактически отказ“, коментира той.  \r\nПопов допълни, че процесите в училището продължават, като РУО е определило в Заповед с предписания необходимите действия, които трябва да бъдат предприети от директора и от представители на педагогическия състав, така че да се работи в посока популяризиране и събуждане на интереса с възможност за формиране на паралелка в това училище. Според него всички трябва да обединят усилията си, тъй като ситуацията там и на други места е малко по-особена, така че следва да се прояви една коректност към всички в такива моменти. \r\nНатали СТЕФАНОВА", "date": "2018.07.05", "title": "Методи Попов, РУО- Благоевград, за отказ за прием на деца от ромски произход в 9-то ОУ в града: Категорично не толерираме ограничаване на достъпа на когото и да било до образователната система"}
{"url": "http://www.focus-news.net/news/2018/07/05/2542086/yordanka-fandakova-kmet-na-sofiya-prez-poslednite-godini-uspyahme-da-obnovim-80-ot-ploshtadkite-v-parkovete.html", "text": "През последните години успяхме да обновим 80% от площадките в парковете. Това каза кметът на София Йорданка Фандъкова по време на проверка на ремонтните дейности в Южен парк, предаде репортер на  Агенция \"Фокус\" . \"Вече са гласувани 5 млн. лева от приватизационния фонд за нови детски площадки. Амбицията ни е до края на следващата година да можем да обновим 100% от площадките в парковете и градините. Инвестираме средствата от продажбата на Общинска банка в проекти, които пряко засягат живота на хората в кварталите. Така, че общо 24 млн. лева са средствата, които се влагат тази и следващата година в паркове и детски площадки. Над 13 млн. лева са за тези 15 паркове и градинки, които споменахме като 10 млн. са по ОП \"Региони в растеж\", допълни още Фандъкова.", "date": "2018.07.05", "title": "Йорданка Фандъкова, кмет на София: През последните години успяхме да обновим 80% от площадките в парковете"}
{"url": "http://www.focus-news.net/news/2018/07/05/2542085/odmvr-pazardzhik-namereno-e-samo-edno-martvo-kuche-v-tsentara-na-kurorta-yundola-prizovano-za-razpit-e-litse-podalo-neveren-signal.html", "text": "Сигнал за намерено мъртво куче в центъра на курорта Юндола край Велинград е получен на тел. 112 от жена-природозащитник вчера, която не е жител на селото, съобщи за  Радио „Фокус“-Пазарджик  Мирослав Стоянов, говорител на ОДМВР-Пазарджик. Веднага на място е бил изпратен екип на Районното управление на полицията във Велинград, който е извършил оглед както на мястото, където е било изхвърлено животното, така и в целия периметър на селото. „Огледът е преминал под наблюдението на прокурор от Велинград и ветеринарен специалист. Не са констатирани други трупове на животни в курорта. Жената, която е подала сигнал на спешния телефон се е позовала на снимки на умъртвени животни, публикувани в една от социалните мрежи. Тя е призована да се яви и да даде показания по сигнала си, които да могат да бъдат приобщени към вече образуваното досъдебно производство от Районната прокуратурата във Велинград“, уточни Стоянов. Той допълни, че по време на разследването е установено, че местен жител на селото е докарал трупа на кучето в центъра на селото  – вече мъртво. „Установяват се и обстоятелствата, при които е починало кучето – дали насилствено или не. Работим паралелно в двете направление – изяснява се дали има умишлено умъртвяване на животно и от кого, както и по отношение на хората, които тиражират непроверена или невярна информация в общественото пространство“, коментира също Стоянов. \r\nАлбена ЖИЛЕКОВА", "date": "2018.07.05", "title": "ОДМВР-Пазарджик: Намерено е само едно мъртво куче в центъра на курорта Юндола, призовано за разпит е лице, подало неверен сигнал"}
{"url": "http://www.focus-news.net/news/2018/07/05/2542062/tass-mnozhestvo-zaginali-i-raneni-v-manbidzh-sled-vzriv-po-vreme-na-shestvie-na-mestnite-zhiteli.html", "text": "Има множество загинали и ранени в резултат от мощен взрив в четвъртък в сирийския град Манбидж, предава  ТАСС , като се позовава на информация на турското издание Hurryiet. \r\nСъгласно информацията на турския вестник, взривът е прогърмял по време на шествие на мирните жители. Обстоятелствата около инцидента се уточняват. \r\nПревод и редакция:", "date": "2018.07.05", "title": "ТАСС: Множество загинали и ранени в Манбидж след взрив по време на шествие на местните жители"}
{"url": "http://www.focus-news.net/news/2018/07/05/2542081/plovdiv-okrazhniyat-sad-ostavi-v-aresta-42-godishniya-iliya-stoichkov-obvinen-v-ubiystvoto-na-profesor-stefan-neykov.html", "text": "Окръжният съд в Пловдив остави в ареста 42-годишния Илия Стоичков, обвинен в убийството на професор Стефан Нейков, предаде репортер на  Радио „Фокус”- Пловдив . Съдът уважи молбата на прокуратурата за налагане на най-тежката мярка за неотклонение, предвид опасността той да се укрие и да извърши ново престъпление, въпреки чистото му съдебно минало. Срещу Стоичков е повдигнато обвинение по чл. 115 от НК за това, че на 3 юли в Пловдив умишлено е умъртвил Стефан Нейков. Според адвоката Георги Кременаров мярката му е прекалено строга. Той подчерта, че разследването по случая е все още в началото, има още доста неща, които да бъдат изяснени и нищо не е такова, каквото се представя, но отказа повече коментар, за да не пречи на разследването. \r\nВ случай на обжалване съдът назначи дата на заседанието за 12 юли. \r\nЦветана ТОНЧЕВА", "date": "2018.07.05", "title": "Пловдив: Окръжният съд остави в ареста 42-годишния Илия Стоичков, обвинен в убийството на професор Стефан Нейков"}
{"url": "http://www.focus-news.net/news/2018/07/05/2542074/vazdarzhaliyat-se-makedonski-deputat-ferid-muhich-dogovorat-narushava-ustava-na-oon-i-pravoto-ni-na-samoopredelenie.html", "text": "Македонският депутат от фракцията на СДСМ (Социалдемократическия съюз на Македония) Ферид Мухич заяви, че договорът с Гърция е абсолютен прецедент и затова той ще се въздържи на второто гласуване на Закона за ратификация на споразумението, предава  македонската агенция „Макфакс“ . \r\n„Когато става въпрос за съдбоносен въпрос за Македония, в политиката няма безплатен обяд. Нито една международна спогодба никога не е искала промяна на име на някоя страна, това е абсолютен прецедент. Споразумението е подписано, но моята цел е да привлека вниманието на обществото. Международната общност действа в противоречие на Устава на ООН. Никой не трябва да се бърка във вътрешните работи на друга държава, това е забранено и най-явно се нарушава в договора. Устава на ООН и международното право гарантират право на самоопределение и сега това ни се отнема. Това трябява да се отбележи и светът да разбере какво се причинява на този народ и това правителство. Националното достойнство не може да е предмет на компромис, казва Меркел и това трябва да важи и за нас. Няма да гласувам против, а въздържал се“, заяви Мухич. \r\nПревод и редакция:", "date": "2018.07.05", "title": "Въздържалият се македонски депутат Ферид Мухич: Договорът нарушава Устава на ООН и правото ни на самоопределение"}
{"url": "http://www.focus-news.net/news/2018/07/05/2542089/pazardzhik-v-okrazhnata-prokuratura-sa-polucheni-nad-20-signala-za-otkriti-martvi-kucheta-v-rayona-na-selo-yundola-zapochnala-e-proverka.html", "text": "В Окръжна прокуратура-Пазарджик са получени над 20 сигнала за открити мъртви кучета в района на село Юндола, общ. Велинград. Това съобщиха от  Апелативна прокуратура-Пловдив . Във връзка с това, днес, 5 юли 2018 г., Окръжна прокуратура-Пазарджик е започнала проверка по изнесените данни за евентуално извършено престъпление по чл. 325б ал. 2 от Наказателния кодекс – за проявена жестокост към гръбначно животно и причиняване на смърт. \r\nПроверката ще приключи в законния срок.", "date": "2018.07.05", "title": "Пазарджик: В Окръжната прокуратура са получени над 20 сигнала за открити мъртви кучета в района на село Юндола, започнала е проверка"}
{"url": "http://www.focus-news.net/news/2018/07/05/2542092/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Участниците в „Работилница за родители-да пораснем заедно“ получиха своите удостоверения. В нея се включиха 18 родители на деца на възраст до 4 години, както и бременни жени. Средната възраст на участниците е била 33 години. Какви са нагласите и впечатленията на родителите, ще разберем от председателя на читалище „Родолюбие“ Мариана Дафчева, която е и един от лекторите и организатор на събитието. 255 деца се включват тази година в организираната от Местната комисия за борба срещу противообществените прояви на малолетните и непълнолетните, Градска библиотека „Паисий Хилендарски” и Община Асеновград лятна академия „Шарена ваканция”. Заниманията започнаха от 2 юли и ще продължат до края на август, като те са напълно безплатни за участниците. Повече подробности, ще ни разкаже Милена Марковска, директор на Градската библиотека „Паисий Хилендарски“. В днешното предаване, ще разберем и как премина петото издание на Фестивала на екстремните спортове, който се проведе в края на миналата седмица край Асеновград.", "date": "2018.07.05", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/07/05/2542095/kmetat-na-veliko-tarnovo-daniel-panov-uchastva-v-130-ata-plenarna-sesiya-na-komiteta-na-regionite-na-evropeyskiya-sayu.html", "text": "Кметът на Велико Търново и председател на Националното сдружение на общините България (НСОРБ) Даниел Панов участва в 130-ата пленарна сесия на Комитета на регионите на Европейския съюз, която се провежда в Брюксел. Панов, повече от 50 председатели на асоциации на местните власти от редица държави и високопоставени лидери на европейските градове дебатираха по основните политики за бъдещето на Стария континент. Това съобщиха от  пресцентъра на Община Велико Търново. \r\nВ изказването си кметът на Велико Търново посочи, че Европейският съюз е успешна инициатива в световен мащаб, а хората от европейските държави намират сигурност, стабилност и просперитет. Той подчерта и необходимостта от сближаване на регионите както по отношение на развитието, жизнения стандарт и икономиката, така и за транспортната свързаност, качеството на околната среда. Панов изнесе данни, според които някои региони на Европа са десет пъти по-бедни от други акцентира, че това е неравенство, което трябва да бъде преодоляно. Обсъдени бяха и мерки за преодоляване на младежката безработица и за интеграцията на имигрантите. \r\nДруг от въпросите бе свързан с интеграцията на Западните Балкани. „Трябва да използваме всички наши инструменти, за да покажем на колегите ни, както и на гражданите на тези държави, които все още не членуват в ЕС, че имат безусловна подкрепа за укрепването на публичните си администрации и икономическо си развитие“, коментира Панов. \r\nПо време на изказването си кметът на Велико Търново и председател на НСОРБ благодари на Комитета на регионите за срещите на високо ниво, организирани в София в началото на миналия месец в рамките на българското европредседателство. Тогава бе и първото публично обсъждане на новата многогодишна финансова рамка на Европейския съюз. С 8% повече са предвидените за България средства за кохезия в следващия програмен период – 2021-2027 г. \r\nВ Брюксел Даниел Панов участва и в кръглата маса „Устойчива Европа: Промяна на климата и адаптация“. Той апелира за насърчаване на екопроектите на градовете, насочени към опазване на околната среда. По думите му, местните власти трябва да имат достъп до по-голям ресурс за инвестиционните си намерения за интегрирани (еко) транспортни решения, за възстановяване и активно ползване на обществени зелени зони, за иновативни решения в областта на рециклирането и управлението на отпадъците, за насърчаване на т.нар. кръгова икономика и обществените сгради с нулеви емисии. „Всяка инвестицията в овладяване на климатичните промени е инвестиция в бъдещето на нашите общества“, подчерта Даниел Панов.", "date": "2018.07.05", "title": "Кметът на Велико Търново Даниел Панов участва в 130-ата пленарна сесия на Комитета на регионите на Европейския съю"}
{"url": "http://www.focus-news.net/news/2018/07/05/2542094/varna-rayonnata-prokuratura-v-provadiya-predade-na-sad-mazh-shofyoriral-s-309-promila-alkohol-v-kravta.html", "text": "На съд с обвинителен акт на Районната прокуратура в Провадия по бързо производство е предаден 43-годишният Е.К., управлявал автомобил с концентрация на алкохол в кръвта над 1,2 промила – престъпление по член 343б, ал. 1 от НК. Това съобщиха от  Апелативна прокуратура – Варна . \r\nНа 27 юни тази година около 2,35 часа след полунощ мъжът бил спрян за проверка в Провадия. Дежурният екип на районното управление в града, който работел по линия на КАТ, усетил, че водачът на лекия автомобил лъха на алкохол. Тестван с алкотест, дрегерът отчел 3,09 промила алкохол в кръвта.  Пияният водач бил отведен със служебен автомобил във филиала на Центъра за спешна медицинска помощ в Провадия, за да даде кръвна проба, но той отказал. Съставен му бил акт на установяване на административно нарушение, а свидетелството за управление на МПС било иззето.  \r\nТака срещу 43-годишния мъж било образувано бързото производство по член 343б, ал. 1 от НК. Предстои делото да бъде насрочено за разглеждане в Районния съд в Провадия.", "date": "2018.07.05", "title": "Варна: Районната прокуратура в Провадия предаде на съд мъж, шофьорирал с 3,09 промила алкохол в кръвта"}
{"url": "http://www.focus-news.net/news/2018/07/05/2542088/mvr-na-velikobritaniya-rusiya-stoi-zad-atakata-v-solsbari-no-ne-i-zad-tazi-v-eymsbari.html", "text": "Според предварителните данни, инцидентът в Еймсбъри не е „руска атака“, заяви заместник-министърът на вътрешните работи на Обединеното кралство Бен Уолъс, цитиран от  РИА Новости . \r\n„Знаейки това, че те са разработвали „Новичок“ и това, че целите са били свързани, ние твърдим с висока степен на увереност, че Русия стои зад първоначалната атака. Но в момента не виждаме доказателства за връзка между последните двама пострадали нито със сем. Скрипал, нито с мястото, където те бяха отровени“, заяви Уолъс. \r\nСпоред неговите думи, работната хипотеза се заключва в това, че пострадалите в Еймсбъри са „жертви на последствията от предишната атака или още нещо“. \r\n„Тези хора не са били свързани със Скрипалите, това не е била атака, мисля си, че е заразяване с „Новичок““, добави Уолъс. Инцидентът в Еймсбъри \r\nПо-рано полицията съобщи, припомня РИА, че двама местни жители – 44 годишна жена и 45-годишен мъж, са намерение в безсъзнание в къща в Еймсбъри. В момента те са в критично състояние в болницата на Солсбъри, където се лекуваха и бившия полковник от руското военно разузнаване (ГРУ) Сергей Скрипал и дъщеря му Юлия. \r\nОт Скотланд Ярд заявиха, че жената и мъжа са отровени със същото вещество, с което и Скрипал. При това полицията все още не знае как са се отровили пострадалите. Отбелязва се, че те не са посещавали мястото в Солсбъри, където бе отровен двойния агент. \r\nРазследването в Еймсбъри продължава и в него участват около 100 детектива от контратерористическите подразделения на Великобритания. Главният лекар на Великобритания Сали Дейвис заяви, че рискът от заразяване с веществото е нисък, но трябва да се внимава. Случаят Скрипал \r\nЕймсбъри се намира на 10 километра от Солсбъри, където на 4 март бяха отровени работещия за британските спецслужби Сергей Скрипал и дъщеря му Юлия. \r\nЛондон твърди, че към използването на веществото А-234, което британските власти приравняват към „Новичок“ е причастна руската държава. Москва отрича категорично това твърдение. Разследването на инцидента Скрипал се ръководи от контратерористичното подразделение на Скотланд Ярд. \r\nПревод и редакция:", "date": "2018.07.05", "title": "МВР на Великобритания: Русия стои зад атаката в Солсбъри, но не и зад тази в Еймсбъри"}
{"url": "http://www.focus-news.net/news/2018/07/05/2542096/vladimir-marinov-abv-obshtinite-sa-absolyutno-zavisimi-ot-tsentralnata-vlast-te-sa-finansovo-obezglaveni.html", "text": "Общините са абсолютно зависими от централната власт - те са финансово обезглавени. Това каза в интервю за  Агенция „Фокус“  заместник-председателят на ПП АБВ Владимир Маринов във връзка с идеята на партията за ново административно-териториално деление на страната. Според него през последните години сме свидетели на тотална централизация на управлението. „От общините бяха отнети абсолютно всички възможности за приходи. На практика дори и данък общ доход, от който една част оставаше в общините навремето, и той е отнет. Бяха спрени възможностите за събиране на пътен данък, което се случи с въвеждането на винетни стикери. Реалните приходи на общините към днешна дата в един общински бюджет с изключение на делегираните национални такива са местните данъци и такси, но таксата за битови отпадъци въобще не я коментираме, защото тя е целева и нямат право да разходват средствата от нея за каквото и да било друго. Оттам нататък всичко останало е въпрос на добро желание от страна на правителството“, коментира заместник-председателят на АБВ. По думите му няма общински кмет, който да може да разполага със средства и от него да зависи какво ще се случи. „Всеки един по-сериозен проект е свързан с това съответният кмет да отиде до Министерски съвет да направи дълбок поклон, да се помоли за съответните средства и ако случайно е симпатичен - добре, но ако не е, ще изчака до следващото правителство и ще се моли там да бъде по-симпатичен. Това не бива да става, но за съжаление е процес, който е факт и  всички го знаят“, поясни Маринов. По думите му една много голяма част от общините изпитват огромни затруднения в тази част и на практика много често не могат да реализират намеренията и проектите си или опират до това Министерство на финансите чрез постановление на Министерски съвет да се надяват на подкрепа, за да могат да докарат нещата донякъде, каза Маринов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.05", "title": "Владимир Маринов, АБВ: Общините са абсолютно зависими от централната власт - те са финансово обезглавени"}
{"url": "http://www.focus-news.net/news/2018/07/05/2542097/ministar-predsedatelyat-boyko-borisov-shte-se-sreshtne-s-predsedatelya-na-darzhavniya-savet-na-kitay-li-katsyan.html", "text": "Премиерът Бойко Борисов ще се срещне с председателя на Държавния съвет на Китай Ли Къцян, който пристига днес на четиридневно официално посещение в София, съобщиха от  правителствената информационна служба.  Те ще обсъдят развитието на двустранните отношения и възможностите за допълнително активизиране на търговско-икономическото сътрудничество по време на работна вечеря между двете делегации. \r\nУтре 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Предвидено е поднасяне на венец на паметника на Незнайния войн и посещение на църквата „Света София“. По-късно Борисов и Къцян ще проведат двустранна среща на четири очи в сградата на Министерския съвет, последвана от пленарни разговори.  \r\nЛи Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.", "date": "2018.07.05", "title": "Министър-председателят Бойко Борисов ще се срещне с председателя на Държавния съвет на Китай Ли Къцян"}
{"url": "http://www.focus-news.net/news/2018/07/05/2542090/kathimerini-nova-demokratsiya-vodi-s-10-na-siriza-sedem-ot-deset-sa-protiv-dogovora-za-imeto-saglasno-dannite-ot-poslednata-anketa.html", "text": "Последното проучване на общественото мнение, проведено от MRB, показва, че преднината на основната гръцка опозиционна партия „Нова Демокрация“ пред управляващата СИРИЗА (Коалиция на радикалната левица) е 10% и че седем от десет гърци са против сключения наскоро договор за името на Македония, пише  електронното издание на гръцкия вестник Kathimerini . \r\nСпоред данните от анкетата, проведена сред 2000 души, ако парламентарните избори се проведат днес, „Нова Демокрация“ ще получи 31% от гласовете на избирателите, а СИРИЗА 21,2%. \r\nСледват лявоцентристкото „Движение за промяна“ с 8,9%, екстремнодясната „Златна Зора“ със 7,1%, Комунистическата партия (ККЕ) с 5,8%, Съюза на центристите с 2,9% и младшия коалиционен партньор „Независимите гърци“ (АНЕЛ) с 1,8%, което ги оставя под бариерата от 3% за влизане в парламента. \r\nЩо се отнася до договора за името с БЮРМ (Бивша югославска република Македония, 68,3% са против, 12,8% са за, а на 12,9% им е все едно. \r\nПревод и редакция:", "date": "2018.07.05", "title": "Kathimerini: „Нова Демокрация“ води с 10% на СИРИЗА, седем от десет са против договора за името, съгласно данните от последната анкета"}
{"url": "http://www.focus-news.net/news/2018/07/05/2542093/zoran-zaev-prezidentat-georgi-ivanov-tryabva-da-podpishe-zakona-za-ratifikatsiya-na-dogovora-s-gartsiya.html", "text": "Македонският премиер Зоран Заев в четвъртък, след повторната ратификация на договора за името, поиска от президента на страната Георги Иванов да го подпише, предава  македонската електронна медия Радио „Свободна Европа“ . \r\n„Президентът да подпише закона, а референдумът само ще го потвърди. За първи път от 27 години гражданите получават шанса да решават за бъдещето на Македония. Вярвам в нашия народ и в успеха на процеса, с който ще се гордеят много поколения“, заяви Заев. \r\nПревод и редакция:", "date": "2018.07.05", "title": "Зоран Заев: Президентът Георги Иванов трябва да подпише Закона за ратификация на договора с Гърция"}
{"url": "http://www.focus-news.net/news/2018/07/05/2542091/mon-ostava-edna-sedmitsa-za-kandidatstvane-po-proekt-studentski-praktiki.html", "text": "До средата на юли студентите и работодателите могат да се включат в проект „Студентски практики“ – Фаза 1.  От практическо обучение могат да се възползват студентите от 48 висши училища в страната. То е в рамките на 240 часа и отнема средно около два месеца. Желаещите да участват трябва да се регистрират в информационната система на адрес  . Това стана ясно на заключителната работна среща с представители на работодатели, висши училища и екипа за организация и управление на проекта, която се проведе в Икономическия университет - Варна, съобщиха от  пресцентъра на Министерството на образованието и науката. \r\nНад 100 000 са регистриралите се за участие, като 81 000 са студенти, обяви ръководителят на проекта Соня Кръстанова. От тях 44 075 младежи са със сключен договор за провеждане на практическо обучение, а 40 712 вече са завършили своя стаж. С това индикаторът за успешно приключили практики е изпълнен. \r\nВъзпитаниците на Софийския университет участват най-активно в проекта, като до момента 3542 са били включени в практиките. Следват ги студентите от УНСС, Пловдивския, Югозападния и Великотърновския университет. Десетте професионални направления, в които има най-много регистрирани студенти, са „Икономика – 13 731, „Педагогика“ – 6042,  „Право“– 5076, „Администрация и управление“ – 4954, „Здравни грижи“ – 3935, „Медицина“ – 3789, „Педагогика на обучението по…“ – 2763, „Комуникационна и компютърна техника“ – 2705, „Информатика и компютърни науки“ – 2689, „Архитектура, строителство и геодезия“ -  2283. \r\nВ информационната система на проекта са регистрирани над 6000 обучаващи организации. С най-много практиканти са УМБАЛ \"Света Марина\" ЕАД – Варна, - 547 студенти,  УМБАЛ \"Д-р Георги Странски\" ЕАД - град Плевен, - 493, Детска градина № 8 – Благоевград - 415, Институт по полимери на Българска академия на науките – 383 и др. \r\nОсновната цел на проект “Студентски практики“ - Фаза 1, който приключва на 29 септември 2018 г., е да се увеличи практическата насоченост на висшето образование и да се засили гъвкавостта на завършващите спрямо динамиката на пазара на труда. По време на практиките в реална работна среда студентите получават нови знания, умения и компетентности по специалността, по която се обучават във висшето училище. Тези практически умения все повече се търсят от работодателите и помагат на студентите при намиране на работа след завършването им.  \r\nДоказателство за това е фактът, че на над 16% от успешно завършилите своята практика е предложена работа. 60% от възпитаниците на Колежа по мениджмънт, туризъм и маркетинг, изкарали стаж, както и половината от техните колеги от Висшето училище по застраховане и финанси, са били наети. Сред най-търсените кадри са и практикантите от Лесотехническия университет, като 31,68% от тях са започнали да работят във обучаващите ги фирми.  \r\nПроект „Студентски практики“ – Фаза 1 се изпълнява от Министерството на образованието и науката по Оперативна програма „Наука и образование за интелигентен растеж“, съфинансирана от Европейските структурни и инвестиционни фондове.", "date": "2018.07.05", "title": "МОН: Остава една седмица за кандидатстване по проект „Студентски практики“"}
{"url": "http://www.focus-news.net/news/2018/07/05/2542099/vratsa-narodniyat-predstavitel-ot-gerb-krasen-krastev-organizira-priemen-den-v-s-tarnava-na-9-yuli.html", "text": "Народният представител от ГЕРБ-Враца Красен Кръстев ще проведе приемeн ден в село Търнава.  Той е насрочен за 9 юли 2018 г. (понеделник). Това съобщиха от пресцентъра на  партията . Всички желаещи да се срещнат с народния представител могат да го направят от 10:30 ч. в сградата на кметството.", "date": "2018.07.05", "title": "Враца: Народният представител от ГЕРБ Красен Кръстев организира приемен ден в с. Търнава на 9 юли"}
{"url": "http://www.focus-news.net/news/2018/07/05/2542102/smolyan-efreytor-plamen-puftev-ot-sastava-na-101-vi-alpiyski-polk-e-nagraden-za-okazvane-na-parva-pomosht-na-postradal-pri-katastrofa.html", "text": "Ефрейтор Пламен Пуфтев от състава на 101-ви алпийски полк беше награден днес, 5 юли, от министъра на отбраната Красимир Каракачанов с награден знак „За военна доблест”–трета степен за отличната психическа устойчивост, подготовка и адекватни действия при оказване на първа помощ на пострадал при катастрофа. Това съобщиха от пресцентъра на  Министерството на отбраната . Отличието беше връчено от началника на политическия кабинет на министъра на отбраната Илия Налбантов. \r\nЦеремонията се състоя пред личния състав на полка и на нея присъстваха  председателят на Общинския съвет на град Смолян Димитър Кръстанов, заместник-областният управител Андриян Петров и кметът на с. Търън Явор Говедаров. \r\nНа 7 юни 2018 г. около 19.00 ч. в село Търън, община Смолян става тежко пътно-транспортно произшествие. Водач на лек автомобил блъска водач на микробус, който сменя спукана гума. Ефрейтор Пуфтев, който се намира в центъра на селото, научавайки за катастрофата се отправя с личния си автомобил към мястото на инцидент. Военнослужещият успява с турникет и подръчни средства да спре тежката кръвозагуба на пострадалия гражданин, който е с откъснати крайници. Благодарение на бързата и адекватна намеса на ефрейтор Пуфтев състоянието на пострадалия мъж е стабилизирано до пристигането на медицинския екип. За съжаление, вследствие на тежките травми на главата и коремната област при проведените операции след около 6 - 8 часа в болницата пострадалият почива.", "date": "2018.07.05", "title": "Смолян: Ефрейтор Пламен Пуфтев от състава на 101-ви алпийски полк е награден за оказване на първа помощ на пострадал при катастрофа"}
{"url": "http://www.focus-news.net/news/2018/07/05/2542098/sofiya-kamionite-pri-prohod-vitinya-se-otklonyavat-po-stariya-pat-koyto-e-mnogo-tesen-i-s-ogromni-dupki.html", "text": "Камионите при проход Витиня се отклоняват по стария път, който е много тесен и с огромни дупки, които представляват предпоставка за ПТП. Това съобщи слушател на  Радио „Фокус“ , който уточни, че проблемът не е нов. Той посочи също, че в тъмните часове на деня старият път бива пресичан и от земеделски животни, което също е предпоставка за инциденти.", "date": "2018.07.05", "title": "София: Камионите при проход Витиня се отклоняват по стария път, който е много тесен и с огромни дупки"}
{"url": "http://www.focus-news.net/news/2018/07/05/2542101/evrodeputat-momchil-nekov-nastoyava-za-poveche-sredstva-za-programite-erazam-evropeyskiyat-korpus-za-solidarnost-i-evropa-za-grazhdanite-v-byudzhet-2019.html", "text": "„Програми като „Еразъм +“, „Европейският корпус за солидарност“ и „Европа за гражданите“ имат голямо значение за младите хора в Европа, защото им позволяват да имат досег с други европейки култури и да се чувстват европейци наравно с другите. Точно затова смятам, че в бюджета за 2019 г. трябва да има значително повече средства за тези програми. Това заяви евродепутатът от Групата на Прогресивния алианс на социалистите и демократите в ЕП Момчил Неков по време на гласуване на Доклад относно мандата за тристранната процедура относно проектобюджета за 2019 г., съобщиха от  пресофиса на евродепутата . \r\n„Функционирането на Европейския съюз не е достатъчно застъпено в учебните планове.  И това е жалко. Жалко е защото хората не разполагат с пълната информация за възможностите, които членството ни в тази общност им предлага“, подчерта Неков. \r\nТой изтъкна, че програмите в областта на образованието, младежта, културата и гражданството остават ключови средства за увеличаване на осведомеността за нашата споделена европейска идентичност. \r\nЕвродепутатите смятат, че бюджетът за програмата „Еразъм+“ за 2019 г. трябва да бъде най-малкото удвоен. \r\nВ доклада относно мандата за тристранната процедура, относно проектобюджета за 2019 г. се приветства предложените увеличения на бюджетните кредити за „Хоризонт 2020“, Механизма за свързване на Европа (МСЕ), „Еразъм+“ и програмите, които допринасят за повишаване на сигурността на гражданите на ЕС.  \r\nВ него се посочва обаче необходимостта от по-нататъшно увеличаване на подкрепата за малките и средните предприятия (МСП), които са от основно значение за пораждането на икономически растеж и за създаването на работни места, и от предоставяне на нужните ресурси за дигитализиране на промишлеността на ЕС и за насърчаване на цифровите умения и на цифровото предприемачество, както и за програмите за подкрепа на младите хора, и по-специално за „ЕразъмПро“. \r\nБюджетът на ЕС за 2019 г. ще бъде последен за настоящия парламентарен мандат и ще се договаря успоредно с преговорите по следващата многогодишна финансова рамка (МФР). Обединеното кралство се ангажира да внася финансови средства и да участва в изпълнението на годишните бюджети на Съюза за 2019 и 2020 г. по същия начин, както ако продължаваше да членува в Съюза и след март 2019 г.", "date": "2018.07.05", "title": "Евродепутат Момчил Неков настоява за повече средства за програмите „Еразъм +“, „Европейският корпус за солидарност“ и „Европа за гражданите“ в бюджет 2019"}
{"url": "http://www.focus-news.net/news/2018/07/05/2542100/ministar-neno-dimov-promenite-v-zakona-za-okolnata-sreda-tselyat-da-postignat-oblekcheniya-za-grazhdanite-i-biznesa.html", "text": "Промените в Закона за околната среда целят да постигнат облекчения за гражданите и бизнеса. Това каза министърът на околната среда и водите Нено Димов по време на заседанието на Комисията по околна среда и води към Народното събрание, предаде репортер на  Агенция „Фокус“ . Министър Димов поясни, че промените в Закона за опазване на околната среда е разработен в изпълнение на правителствената програма и решението на Министерски съвет за намаляване на административните и регулаторните тежести. „Част от предложенията, които са направени тук, идват от Конфедерацията на работодателите и индустриалците в България. На практика в този законопроект се променят и няколко други, каквито са Законът за биологичното разнообразие, Законът за управлението на отпадъците, Законът за чистота на атмосферния въздух и Законът за водите“, каза министърът на околната среда и водите. По думите му измененията водят до намалявания на общия брой за заявителни документи, съкращават се процедурите за взаимодействие с администрациите в рамките на системата на МОСВ и с тези, извън нея. „Целта е да бъдат постигнати облекчения за гражданите и бизнеса“, каза министър Нено Димов.  \r\nДеница КИТАНОВА", "date": "2018.07.05", "title": "Министър Нено Димов: Промените в Закона за околната среда целят да постигнат облекчения за гражданите и бизнеса"}
{"url": "http://www.focus-news.net/news/2018/07/05/2542104/ministar-neno-dimov-promyanata-na-zakona-za-okolnata-sreda-obedinyava-tri-ot-nay-tezhkite-rezhima-razreshitelni-i-kombiniraneto-im-shte-namali-srokovete-za-izgotvyaneto-im.html", "text": "Промяната на Закона за околната среда обединява три от най-тежките режима разрешителни и комбинирането им ще намали сроковете за изготвянето им. Това каза министърът на околната среда и водите Нено Димов по време на заседанието на Комисията по околна среда и води към Народното събрание, предаде репортер на  Агенция „Фокус“   По думите на министъра става въпрос за оценката за въздействие върху околната среда, комплексното разрешително и докладът за безопасност, в случаите, когато е необходим. „На практика започнахме разговори по тази идея още през есента на миналата година с работодателските организации, като срещнахме подкрепа от едни и неодобрение от други, доколкото различните бизнеси имат различен тип необходимост от тези три процедури. За едни се оказа, че досега действащата процедура е удачна и настояваха тя да остане. За други се оказа, че силно подкрепяха това, което предлагам днес като нова процедура. След поредица от неформални срещи и четири дискусии и кръгли маси, се обединихме около това, че трябва да останат и двете процедури“, каза Нено Димов. По думите му по този начин онези инвеститори предпочитат досегашния вариант ще могат да запазят тази възможност, а тези, които предпочитат новия, след като законът бъде приет от Народното събрание, ще могат да я използват. Той поясни, че тези три процедури са отнемали време в порядъка на по около 6 месеца, което общо прави 18 месеца, а заедно със съгласувателните процедури са надвишавали 3 години. „Считаме, че при комбинирането им ще бъде силно намален срокът, в който ще бъдат изготвени те. Ще има едно обществено обсъждане, което ще бъде валидно за всяка една от тях“, каза Димов. По думите му друга промяна е, че обжалването ще може да става на крайния етап. „Разбира се, при комбинираната процедура ще бъдат избегнати редица документи, които се изискват при всяка една от тях, когато са поотделно“, допълни Нено Димов  и уточни, че компетентният орган по тази обединена процедура ще е министърът на околната среда и водите. \r\nДеница КИТАНОВА", "date": "2018.07.05", "title": "Министър Нено Димов: Промяната на Закона за околната среда обединява три от най-тежките режима разрешителни и комбинирането им ще намали сроковете за изготвянето им"}
{"url": "http://www.focus-news.net/news/2018/07/05/2542106/rumyana-glavcheva-ekspert-seizmolog-dopisen-chlen-na-bani-zemetreseniyata-po-kontakta-albaniya-adriatika-prodalzhavat.html", "text": "Както вече е оповестено, в сряда в 11:01 време в епицентъра, на около 25 км северозападно от албанската столица Тирана е регистрирано умерено-силно земетресение с магнитуд 4.9 според Европейския сеизмологичен център, 5.0 по оценка на Американски геоложки проучвания и 5.1 по локалната магнитудна скала на Албания. Епицентърът на земетресението е локализиран на двадесетина километра (км) северно от крайбрежния град Дуръс (Драч, слав.; Дирахиум, рим.; 113 250 ж.), по-точно в залива Джири Лялзит на Адриатическо море. Земетресението е последвано от сериозно активиране на огнищната зона – а тя заема крайбрежно пространство в Адриатическо море и част от албанска територия на сушата.  \r\nАлбанската сеизмологична служба обявява 40 регистрирани по-слаби събития, станали в активираното пространство само за 40 минути след първия трус (11:01 до 11:40 на 4 юли). Досега Европейският център съобщава 23 афтершока с магнитуд над 2; от тях три прояви с магнитуди между 4.1 и 4.3 и десет – с магнитуди 3.0-3.8. Същият център обявява, че 17 от съобщените афтершокове са усетени, докато в каталога на сръбския сеизмологичен център намираме 39 усетени труса след земетресението в 11:01 в сряда; това е, защото всред голямото число усетени трусове са и такива с долна магнитудна граница 2.2, каквито слаби трусове Европейският център отбелязва непълно (трусовете на Хаваите са изключение – те се описват чрез данните на хавайската вулканична обсерватория).   \r\nНепълнота на каталога на Европейския център по отношение на афтершоковете с магнитуд по-малък от 3 проличава при сравняване с Белградския каталог – само в интервала 11:25-12:51 в каталога на Сръбския сеизмологичен институт са отбелязани 9 слаби вторични труса. И обратно, в сръбския каталог липсват три афтершока в интервала между 11:24 и 13:33, които са записани в албанския каталог; а на тях съответства само един в Европейския каталог.  В сръбския каталог между 18:36 и 02:48 на 5 юли не намират място и други 5 вторични труса с магнитуд 1.7-2.7, чиито регистрации са отбелязани в албанския каталог, а 4 от тях - в каталога на Европейския център. Очевидно, неочакваното изобилие от събития и специфичното крайбрежно възникване на сеизмична активизация и, най-важното – неголяма сила на проявите, са причина за несъответствия в сеизмологичните бази данни. Такъв разнобой съществува и в оценките за дълбочината на генериране на земетресенията през изминалото денонощие. Според Европейския център дълбочината е в интервала 2-30 км, докато албанската оценка е 6-50 км, а на сръбската агенция 5-20 км. Накратко, активизацията е в земната кора и навярно обхваща и твърдия горен слой на мантията. \r\nДа се върнем на вчерашното земетресение в 11:01. То е усетено освен в Албания, още в Черна гора, Бивша Югославска Република Македония, Косово, Хърватска, и слабо в Гърция (до около 210 км), Италия (на 220 км) и Босна и Херцеговина (200-280 км от епицентъра). Въздействие на земетресението в Албания: По сведение на Националния оперативен център на въоръжените сили на Албания няколко къщи са повредени в Дуръс, Тирана, Елбасан и Круя; няма пострадали граждани. Максималното сътресение в Дуръс е с интензивност от VI+ степен по 12-степенната скáла, т.е. леки повреди (откъртване на мазилка, леки пукнатини около отвори, пречупени комини и паднали керемиди; разместване на предмети във вътрешността на сгради). В столицата Тирана населяващите високи сгради са излезли на открито, обезпокоени от усетеното земетресение и от следващи трусове – след 7 минути става земетресение с магнитуд 4.2 и епицентър в морето. Интензивността в Тирана е от V степен. Въздействието е с интензивност от V степен и в градовете  Ляч (22 км североизточно от епицентъра) и Камза (25 км югоизточно). В Шкодра (64 км северозападно) и Вльора (115 км в южна посока) сътресението е било от IV-V степен.  \r\nУсетено е на югоизток и в Корча (145 км от епицентъра). Въздействие на земетресението в Черна гора – северозападно от епицентъра: интензивност от V до V-VI степен (масово усещане и леки повреди) на 45 км от епицентъра, IV-V степен (“всичко се задвижи”) в Улцин (53-56 км) и Шушань (78 км); от IV степен – в Сутоморе (85 км), Будва (105 км) и Херцег Нови (135 км), частично в Подгорица (105-110 км). Въздействие на земетресението в Бивша Югославска Република Македония – главно източно от епицентъра: интензивност от IV степен в Дебър (83 км), Струга (98 км), Вевчани (93 км); от III-IV и IV  степен в Охрид (115 км), Кичево и Гостивар (120 км), Скопие (160-170 км). Въздействие на земетресението в Хърватска и федерация Босна и Херцеговина – на северозапад от епицентъра: интензивност от III до IV степен в Хърватска на разстояния между 145 и 190 км– Палйе Брдо, Дубровник, Мокошица, Затон; от III и II степен в Босна и Херцеговина на разстояния между 200 и 280 км – Любинье, Мостар, Сараево. Южно от епицентъра земетресението е слабо усетено на около 210 км в Гърция; на югозапад – в Лече (170 км) и Таранто (около 225 км) в Италия. \r\nРайонът между Тирана и Дуръс е най-плътно населеният на албанска територия – там е концентрирана повече от 1/3 от населението на страната. През времето на своята дълга история районът е преживял множество земетресения. Известно е катастрофално земетресение в 1273 година, принудило жителите на Дуръс да го напуснат и се преселят в Берат. Последно катастрофално земетресение районът е изпитал на 17 декември 1926 година (епицентрална интензивност от IX степен, т.е. разрушително).  \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.07.05", "title": "Румяна Главчева, експерт-сеизмолог, дописен член на БАНИ: Земетресенията по контакта Албания – Адриатика  продължават"}
{"url": "http://www.focus-news.net/news/2018/07/05/2542109/burgas-natsionalniyat-folkloren-ansambal-balgare-shte-predstavi-noviya-si-mashtaben-proekt-parvo-pred-publikata-v-grada.html", "text": "Националният фолклорен ансамбъл \"Българе\" ще представи новия си мащабен проект първо пред публиката в града. Това ще се случи на 19 юли, четвъртък, от 21.00 часа в Летния театър на морския град, съобщиха от пресцентъра на  Община Бургас . \r\nСъбитието е ко-продукция на Национална импресарска мрежа и Националния фолклорен ансамбъл \"Българе\", със съдействието на Община Бургас. \r\nИнтригуващият музикално-танцов спектакъл представлява околосветско пътешествие и завладяваща феерия от емблематичните музика и танци на много страни - България, Турция, Гърция, Италия, Франция, Англия, САЩ, Латинска Америка и Русия. Акцентът в спектакъла е върху най-богатия фолклор на планетата - българския. Освен че ще се насладят на много красива музика, песни и танци, зрителите гарантирано ще се почувстват заредени с позитивизъм, защото спектакълът е и своеобразна смехотерапия, твърдят организаторите на над двучасовото представление. \r\nНаред с основния участник - ансамбъл \"Българе\", на сцената Национална импресарска мрежа ще изведе едни от своите най-атрактивни артисти певци: тримата български тенори \"Уникалните гласове\", Албена Вескова, Звезди (Ахат), Интро квартет, прекрасните сопрана от триото \"Ле контессе\", дуета Крис и Велин, участници в церемонията при откриването на българското Европредседателство, виртуозния гайдар Веселин Кузмов, майстора на шотланската гайда Росен Росенов, младите танцьори от \"Денс стейшън\" и още популярни български изпълнители. \r\nПрефразиран, култовият въпрос на Тодор Колев от легендарното му тв шоу ще бъде отправен от друг шуменски комик - Крум Крумов, главно действащо лице в тази музикално-танцова одисея, която ще представи през своя хумористичен калейдоскоп на зрителите. \r\nСпектакълът е създаден от доказалия се с оригиналните си идеи хореограф и режисьор Христо Димитров, създател на НФА \"Българе\", триото тенори \"Уникалните гласове\", Фестивала на фолклорната носия в Жеравна и ред други мащабни културни и патриотични идеи и събития. \r\nБилетите на цени от 12, 15, 20 и 25 лева са вече в продажба на лятна каса \"Часовника\" и в мрежата на Eventim.", "date": "2018.07.05", "title": "Бургас: Националният фолклорен ансамбъл \"Българе\" ще представи новия си мащабен проект първо пред публиката в града"}
{"url": "http://www.focus-news.net/news/2018/07/05/2542111/kyustendil-nablyudava-se-uvelichenie-pri-prodazhbite-na-imoti-na-dlazhnitsi-ot-strana-na-bankovi-institutsii.html", "text": "Наблюдава се увеличение при продажбите на имоти на длъжници от страна на банкови институции. Това каза пред  Радио „Фокус” – Кюстендил  Йордан Габерски, представител на една от най-големите агенции за недвижими имоти в област Кюстендил. По думите му банките купуват имоти на длъжници от съдия-изпълнител, след което ги предлагат на свободния пазар, чрез агенции. Става въпрос за недвижими имоти, за които е направена ипотека и взет заем. Когато заемът не бъде обслужван, банката предприема процедура за продажба, чрез съдия-изпълнител, но след това се явява на търг и сама закупува ипотекирания имот. Следващият етап е продажба посредством агенция. Цените на имотите тогава са по-ниски от обичайните. Освен ипотекираните имоти се предлагат и други недвижими имоти. При двустаен панелен апартамент цената е около 28 000 лева. При тухлените апартаменти в центъра на града може да се стигне и до цена от 50 000 лева. \r\nВенцеслав ИЛЧЕВ", "date": "2018.07.05", "title": "Кюстендил: Наблюдава се увеличение при продажбите на имоти на длъжници от страна на банкови институции"}
{"url": "http://www.focus-news.net/news/2018/07/05/2542107/darzhavniyat-glava-rumen-radev-shte-provede-sreshta-s-ministar-predsedatelya-na-kitayskata-narodna-republika-li-katsyan.html", "text": "На 6 юли, петък, президентът Румен Радев ще разговаря на „Дондуков“ 2 с Ли Къцян, министър-председател на Китайската народна република, съобщиха от  прессекретариата на държавния глава . Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София.  \r\nОт 17.35 часа българският държавен глава и министър-председателят на Китайската народна република ще проведат среща на „четири очи“ на „Дондуков“ 2, след което ще се състоят пленарни разговори на официалните делегации на двете държави.  \r\nПрезидентът Румен Радев и неговата съпруга Десислава Радева ще бъдат домакини на официална вечеря във вила „Калина“ по случай визитата на министър-председателя Ли Къцян и съпругата му Чън Хон.", "date": "2018.07.05", "title": "Държавният глава Румен Радев ще проведе среща с министър-председателя на Китайската народна република Ли Къцян"}
{"url": "http://www.focus-news.net/news/2018/07/05/2542105/ognyan-zlatev-predstavitelstvo-na-ek-po-vreme-na-predsedatelstvoto-si-balgariya-pokaza-che-e-dostoen-chlen-na-es-sposoben-da-vzima-vazhni-resheniya.html", "text": "По време на председателството си България показа, че е достоен член на Европейския съюз, способен да взима важни решения. Това каза Огнян Златев, ръководител на Представителството на Европейската комисия в България, по време на дискусия на тема „ЕС през 2018: Австрийските приоритети и българските постижения“, предаде репортер на  Агенция „Фокус“ . „Тези дни е много модерно да се говори за оценки – как беше, как се справихме и т.н. Но не съм аз човекът, който трябва да дава оценката, тя трябва да бъде дадена от европейските граждани. А европейските институции вече дадоха своята. Председателят на Европейската комисия Жан-Клод Юнкер например вчера даде изключително положителна оценка, защото България убеди своите партньори, че е достоен член на ЕС“, каза още Златев. Той посочи, че България е показала, че е способна да взима важни решения и да открива баланса дори и в най-трудните моменти. \r\n„От наша гледна точка, Българското председателство вдигна доста високо летвата, така че сега да му мисли Австрия. Като граждани на ЕС ние трябва да бъдем още по-дейни и активни в обществените обсъждания за това, накъде върви Европа и в каква Европа искаме да живеем, особено предвид важните европейски избори, които предстоят“, коментира Златев. \r\nЦветилена СИМЕОНОВА", "date": "2018.07.05", "title": "Огнян Златев, Представителство на ЕК: По време на председателството си България показа, че е достоен член на ЕС, способен да взима важни решения"}
{"url": "http://www.focus-news.net/news/2018/07/05/2542108/ministar-neno-dimov-predlagame-nov-podhod-za-opazvane-na-vodite-za-piteyno-bitovoto-vodosnabdyavane-i-za-proizvodstvo-na-hrani-lekarstva-i-kozmetika.html", "text": "Предлагаме нов подход за опазване на водите, използвани за питейно-битовото водоснабдяване и това за производство на храни, лекарства и козметика Това каза министърът на околната среда и водите Нено Димов по време на заседанието на Комисията по околна среда и води към Народното събрание,  предаде репортер на  Агенция „Фокус“ . Министър Нено Димов обясни, че част от измененията в Закона за околната среда променят Закона за водите, където именно е заложен нов подход за опазване на водите за питейно-битовото водоснабдяване и за производството на храни и лекарствени продукти. „Тези промени бяха подготвени още преди встъпването в длъжност на това правителство. Съгласувани са с всички министерства и ведомства и на практика с промените, които се предлагат, се прави един работещ подход за опазване на водите, използвани за питейно-битово водоснабдяване, водоснабдяване за производство на храни, лекарства и козметика, при които се цели първо да се гарантира опазването на водите, предназначени за питейно-битово водоснабдяване“, каза министърът. Той поясни, че целта е режимът да е приложен на практика и да се отразят новите тенденции в опазването на питейните води, базирани на оценка на риска. Министър Нено Димов поясни, че става въпрос за нов подход, който е изцяло синхронизиран с европейския подход. Той уточни, че с промените  се въвежда възприетата от Европейската общност концепция за защита, основана на риска на замърсяване или намаляване на количеството на водата. „Законът въвежда три нива на защита. Първото е защитен пояс, който опазва физически водоемните съоръжения и пряко въвеждане на замърсители в черпените води. Като определянето, изграждането и поддържането му е отговорност на собственика и на стопанисващият съоръжението, а не на ползващия. До известна степен това отговаря на досегашния пояс 1 от санитарно-охранителните зони. Второто е охранителна зона, която на практика е определена на база на оценката на риска. Именно тук се въвежда тази оценка на риска, която е динамична и се преразглежда и промяна при необходимост на всеки 6 години“, заяви министърът на околната среда и водите. По думите му  последната трета зона, свързана със защита на водите, предназначени за питейно-битово водоснабдяване, представляваща цялото водно тяло, от което се черпи вода повече от 10 куб. метра на денонощие или за повече от 50 човека. „Тази зона не е нова, тя е въведена още през 2006 г. и е определена в първите планове за управление на речните басейни, които важат за периода 2010-2015 г. и в тях са определени конкретните мерки за опазване на водите. Когато говорим за зоните за защита и охранителните зони и мерките за опазване на водите, те се правят на 6 години и включват няколко поредни обсъждания, в които са въведени всички заинтересовани“, допълни Нено Димов. Според него така ще се даде възможност на местните общности да участват в обсъжданията и да защитят интересите.  \r\nДеница КИТАНОВА", "date": "2018.07.05", "title": "Министър Нено Димов: Предлагаме нов подход за опазване на водите за питейно-битовото водоснабдяване и за производство на храни, лекарства и козметика"}
{"url": "http://www.focus-news.net/news/2018/07/05/2542112/ministar-lilyana-pavlova-uspehat-na-predsedatelstvoto-ni-se-dalzhi-na-tova-che-byahme-edinni-i-uspyahme-da-preglashtame-i-tezhki-hapki.html", "text": "Успехът на председателството ни се дължи на това, че бяхме единни и успяхме да преглъщаме и тежки хапки. Това каза министърът на Българското председателство на Съвета на ЕС Лиляна Павлова по време на дискусия на тема „ЕС през 2018: Австрийските приоритети и българските постижения“, предаде репортер на  Агенция „Фокус“ . \r\n„В тези месеци изградихме много приятелства, а това беше изключително важно. Това, което направи председателството ни, е да сплоти администрацията, да сплоти институциите. Благодарна съм на всички хора, които останаха зад кадър – на логистиката, на охраната и т.н.“, каза още Павлова и посочи, че летвата е вдигната много високо. \r\n„Безспорно се гордеем с вдигната летва на Стефка Костадинова, председателството обаче го приеме не като индивидуална игра – ще го запомним с това, че бяхме екипни и успяхме да запазим единството във всеки един момент и във всяка една ситуация на политическо и експертно ниво. Не позволихме да надделеят емоциите и успяхме да преглъщаме и тежки хапки и вярваме, че на това се дължи успехът. И днес с гордо вдигната глава можем да кажем, че успяхме – успяхме, защото бяхме единни, резултатно ориентирани и прагматични. Вярваме, че нашето мото „Съединението прави силата“ не беше просто едно мото, което да звучи красиво, а вярвам, че успяхме да го приложим на практика“, коментира министър Павлова и обясни, че това е, с което ще останем запомнени. \r\n„Живеем в ситуация, в която геополитически нещата изглеждат много различни – търговските отношения, миграционния натиск, климатичните промени, сигурността и отношенията с държавите спрямо Европа и т.н. Трябваше да преосмислим каква Европа искаме и каква Европа ще направим. За нас беше чест, че започна дебатът за излизане на Великобритания от ЕС, сега и пред Австрия предстоят тежки дебати. И трябва принципът за единство да продължи, защото само единни ще успеем да отстоим правата на европейските граждани“, каза министърът на Българското председателство на Съвета на ЕС. \r\nЦветилена СИМЕОНОВА", "date": "2018.07.05", "title": "Министър Лиляна Павлова: Успехът на председателството ни се дължи на това, че бяхме единни и успяхме да преглъщаме и тежки хапки"}
{"url": "http://www.focus-news.net/news/2018/07/05/2542113/reni-mincheva-predstavitel-na-agentsiya-za-nedvizhimi-imoti-v-burgas-nyama-pokachvane-na-tsenite-na-nedvizhimite-imoti.html", "text": "Няма покачване на цените на недвижимите имоти. Това каза за  Радио „Фокус“ – Бургас  Рени Минчева, представител на Агенция за недвижими имоти в Бургас. „От миналата година досега по мои наблюдения според сделките, които минават, няма покачване на цените. Цените са абсолютно стабилни. Щеше да е притеснително, ако имаше висок ръст на цените, но няма такова нещо“, посочи още Минчева. По думите й може би много леко са повишени цените на по-старите, готви, завършени жилища, поради причината, че няма голям избор от такива на пазара. Според нея друго, което е важно и трябва да се знае е, че сделки на всяка цена не стават.  \r\n„Дори и продавачите да искат нереално високи цени, купувачите преговарят, докато достигнат до нормална и приемлива цена за сегашния пазар“, добави Минчева. Според нея не се стига също и до големи отстъпки в цената. „А има купувачи, които идват с очакването да свалят 10% от продажната цена, което няма как да се случи. Това беше преди години. От доста време договорки стават в разумни граници“ допълни тя. По думите й цените на имотите са различни, в зависимост от местоположението. „Има и други неща, които са важни. Ако търси площ е едно, а ако търси локация, е друго и зависи какъв точно ще е имотът“, каза още Минчева. Тя заяви, че цените на новото строителство например в ж.к. „Меден Рудник“ средно са около 400 евро/кв. м, в комплексите - между 800-850 евро/кв. м, в к-с „Лазур“ около 1 000 евро/кв. м. „Докато за панелните апартаменти, на пример за двустаен имот в прилично състояние без да има луксове и екстри в комплексите „Изгрев“, „Славейков“ и „Зорница“ средната цена е 47 000 - 48 000 евро за около 59-60 кв. м., колкото са стандартните двустайни панелни апартаменти“, добави Минчева. По думите й много е обран пазарът по отношение на гарсониерите и предлагането на по-старо строителство е доста ограничено. \r\nСпоред Минчева продължава тенденцията купувачите да бъдат малко повече от продавачите, защото в момента продължава кредитирането от банките при доста добри лихвени проценти. „Има млади семейства, които теглят жилищни кредити и купуват своя първи дом или теглят кредит с цел инвестиционен имот, който след това да дават под наем“, каза още Минчева. По думите й продавачите, които нямат какво да правят с парите си, след това нямат алтернатива за вложение на тези средства и отдават апартаменти под наем с цел по-висока доходност. „Така че, се запазва  тази тенденция - малко повече купувачи, отколкото продавачи на пазара за недвижими имоти“, добави Минчева. \r\nДеница ДИМИТРОВА", "date": "2018.07.05", "title": "Рени Минчева, представител на Агенция за недвижими имоти в Бургас: Няма покачване на цените на недвижимите имоти"}
{"url": "http://www.focus-news.net/news/2018/07/05/2542114/kyustendil-obshtina-dupnitsa-obyavi-obshtestvena-porachka-za-firma-koyato-da-izvarshva-smetosabirane-izvozvane-i-pochistvane.html", "text": "Община Дупница обяви обществена поръчка за фирма, която да извършва сметосъбиране, извозване и почистване. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му вече е обявена обществената поръчка, чиято прогнозна стойност е за над 2,4 млн. лева. Срокът е две години. Фирмата трябва да се ангажира със сметосъбиране, сметоизвзване и почистване на улици чрез миене и машинно метене.  \r\n„Настоящият договор изтича и това налага избора на нов изпълнител. Кандидатите могат да подават документи до 9 август, а на следващия ден ще бъдат отворени документите”, каза Христо Апостолов. По думите му има завишени изисквания към кандидатите. Става въпрос за повече специализирана техника. Освен това, за нуждите на населението, фирмата-изпълнител трябва да осигури и необходимия брой съдове за отпадъци, чиито брой е над 1 700. \r\nВенцеслав ИЛЧЕВ", "date": "2018.07.05", "title": "Кюстендил: Община Дупница обяви обществена поръчка за фирма, която да извършва сметосъбиране, извозване и почистване"}
{"url": "http://www.focus-news.net/news/2018/07/05/2542115/veliko-tarnovo-140-sada-za-smet-shte-poluchat-petnadesette-naseleni-mesta-v-obshtina-svishtov.html", "text": "Община Свищов ще предостави 140 съда за смет на петнадесетте населени места в състава на общината, като те ще бъдат разпределени пропорционално на броя на жителите във всяко населено място, съобщиха от пресцентъра на  Общината . Допълнителният брой сметосъбиращи съдове ще предотврати препълването с отпадъци, което причинява неудобство на жителите и оказва лошо влияние на околната среда и приветливия вид на улиците.", "date": "2018.07.05", "title": "Велико Търново: 140 съда за смет ще получат петнадесетте населени места в община Свищов"}
{"url": "http://www.focus-news.net/news/2018/07/05/2542103/vanshniyat-ministar-na-makedoniya-nikola-dimitrov-prezidentat-ne-mozhe-brani-konstitutsiyata-kato-ya-narushava.html", "text": "Министърът на външните работи на Македония Никола Димитров заяви в хода на парламентарния дебат за приемане на трето четене на закона за ратификация на договора с Гърция, че президентът на страната Георги Иванов този път е длъжен да подпише указа, независимо дали го иска, или не. Според неговите думи, държавният глава е отговорен за това, че нарушава Конституцията и законите в частта за неговите правомощия и задължения. Аргументите на Иванов да не подпише указа първия път, добави той, са неточни, предава  македонският Фокус . \r\nДимитров се спря на точките от възраженията на президента Иванов. \r\n„Несъдържателна е първата точка, в която се казва, че не могат да се приемат идеи и предложения, които биха заплашили македонската национална идентичност. Уверявам ви, че нито аз, нито който и да е член на правителството не предлагаме такива идеи. Както посочихме, окончателното споразумение не само не застрашава македонската национална идентичност и съществуването на македонската нация и език, но ги потвърждава и укрепва, както никога досега. На практика споразумението ще донесе утвърждаване именно на нашата идентичност и ще допринесе да излезем от нашата ситуация на вечна борба относно оспореното име. В точка две се цитира Конституцията. Трябва да бъдем искрени. Както идентичността не може да се защитава с процеса на „антиквизация“, така не може да се брани и с нарушаването на Конституцията. Там ясно се казва, че президентът изпълнява своите права и задължения съгласно Основният закон“, заяви Димитров. \r\nСпоред неговите думи, президентът е задължен по Конституция да подпише указът за обнародване на споразумението в „Държавен вестник“ след гласуването му на трето четене. На аргументът на Иванов, че всеки договор трябва да бъде подписан лично от президента, Димитров Посочи, че това не е така и че от 896 международни договора до сега сключени между Македония и други страни, само пет са сключени от държавния глава. \r\nНа аргумента, че договора подчинява Македония на Гърция, Димитров отговори, че става въпрос за разпространяване на страх, когато, както каза той, страната се нуждае от смелост, отговорност и ум. \r\n„Казва, че споразумението поставя Република Македония в състояние на подчинение и зависимост от друга страна, т.е. от Гърция. Това е напълно правно неиздържано, тъй като Република Македония не е влязла в зависимост и подчинение, като е постигнала окончателно споразумение в съответствие с посочените правни отношения. Кое от спогодбата заплашва нашата независимост? Споразумението отваря вратите за членство в НАТО и началото на нашия път към ЕС. То потвърждава и допълва нашата независимост и държавност. Време е да се озовем на страната на интересите на родината. Нека се обединим в името на интересите на държавата и татковината. Не може Европейският съвет да намери за добре да посвети на нас цял реферат, а ние да бъдем против този процес“, обясни министърът. \r\nПревод и редакция:", "date": "2018.07.05", "title": "Външният министър на Македония Никола Димитров: Президентът не може брани Конституцията като я нарушава"}
{"url": "http://www.focus-news.net/news/2018/07/05/2542116/zakonat-za-imeto-mina-i-na-treto-chetene-sega-vsichki-ochi-sa-nasocheni-kam-prezidenta-georgi-ivanov-obzor.html", "text": "С 69 гласа „за“ и един „въздържал се“ македонският парламент отново прие Закона за ратификация на договора за името с Гърция. Депутатите от основната опозиционна партия ВМРО-ДПМНЕ напуснаха залата преди да започне гласуването и заявиха, че правителството и албанските партии сами носят отговорността за „капитулантското“, според тях, споразумение. Освен това от ВМРО-ДПМНЕ анонсираха, че партията в четвъртък ще внесе искане за образуване на наказателно дело срещу председателят на парламента Талат Джафери за намерението му да обнародва споразумението в „Държавен вестник“ без то да е подписано от президента на страната Георги Иванов. \r\nДепутатът от фракцията на  управляващата СДСМ (Социалдемократическия съюз на Македония) Ферид Мухич, както и при първото гласуване на спогодбата, заяви, че договорът с Гърция е абсолютен прецедент и затова той ще се въздържи на второто гласуване на Закона за ратификация на споразумението: „Когато става въпрос за съдбоносен въпрос за Македония, в политиката няма безплатен обяд. Нито една международна спогодба никога не е искала промяна на име на някоя страна, това е абсолютен прецедент. Споразумението е подписано, но моята цел е да привлека вниманието на обществото. Международната общност действа в противоречие на Устава на ООН. Никой не трябва да се бърка във вътрешните работи на друга държава, това е забранено и най-явно се нарушава в договора. Устава на ООН и международното право гарантират право на самоопределение и сега това ни се отнема. Това трябява да се отбележи и светът да разбере какво се причинява на този народ и това правителство. Националното достойнство не може да е предмет на компромис, казва Меркел и това трябва да важи и за нас. Няма да гласувам против, а въздържал се“, заяви Мухич.  \r\nСега фокусът се измества върху подписването на указа за обнародване на договора в „Държавен вестник“, което е равносилно на влизането му в сила. Казусът е подобен на този със „Закона за употреба на езиците“, който до ден днешен не е минал и не се прилага. \r\nПрезидентyt Иванов още веднага след сключването на договора, а и преди това, бе категоричен, че няма да го подпише при никакви обстоятелства. Когато наложи вето на споразумението при първото му гласуване в парламента на 20 юни, държавният глава аргументира своето намерение с писмо, съдържащо пет точки:   „При изпълняването на функциите президент на Република Македония винаги постъпвам отговорно и върша своите права и задължения въз основа и в рамките на Конституцията, законите и интересите на Република Македония. \r\nСледователно, въз основа на член 75 от Конституцията на Република Македония, взех решение да не подпиша указа за обнародване на Закона за ратифициране на Окончателното споразумение за решаване на различията, описани в резолюциите 817 (1993) и 845 (1993) на Съвета за сигурност на Организацията на обединените нации, за прекратяване на значението на Временното споразумение от 1995 г., и за създаване на стратегическо партньорство между страните, които парламента на Република Македония прие на заседанието, проведено на 20 юни 2018 година. \r\nВзех решението поради следните причини: \r\n1. Нямам мандат да подпиша Указ за обнародване на закона за ратифициране на това споразумение. Един от стълбовете на моята политика в предизборната програма от 2014 г. е, че \"не приемам промяна на Конституцията с цел промяна на конституционното име. Не мога да приема идеи или предложения, които биха застрашили македонската национална идентичност, особеностите на македонската нация, македонския език и македонския модел на съжителство\". На президентските избори 534.910 граждани гласуваха за тази моя избирателна програма и ме избраха на поста Президент на Република Македония. \r\n2. Споразумението излиза извън обхвата на резолюциите 817 (1993) и 845 (1993) на Съвета за сигурност на ООН, тъй като в тях се говори за \"разлика около името на държавата\", а не за \"различия\", както се казва в това споразумение. \r\n3. Споразумението няма конституционно основание и не е ратифицирано в съответствие с Конституцията. Съгласно член 118 от Конституцията на Република Македония международните споразумения, ратифицирани в съответствие с Конституцията, са част от вътрешния правен ред. \r\n4. Закон за ратифициране на споразумението не е в съответствие с член 51, член 118 и член 119 от Конституцията на Република Македония. \r\n5. Споразумението поставя Република Македония в положение на подчинение и зависимост към друга държава, т.е. Република Гърция. Според член 308 от Наказателния кодекс, \"Гражданин, който се опитва да доведе Република Македония в положение на подчинение или зависимост към друга държава, се наказва с лишаване от свобода за срок от пет години\". \r\nНеслучайно, веднага след повторната ратификация факторите в македонското правителство се обърнаха с призиви към държавния глава да „не брани Конституцията, като я нарушава“, както заяви външният министър Никола Димитров. Той дори отговори точка по точка на аргументите на Иванов:  Аргументите на Иванов да не подпише указа първия път са неточни. \r\n„Несъдържателна е първата точка, в която се казва, че не могат да се приемат идеи и предложения, които биха заплашили македонската национална идентичност. Уверявам ви, че нито аз, нито който и да е член на правителството не предлагаме такива идеи. Както посочихме, окончателното споразумение не само не застрашава македонската национална идентичност и съществуването на македонската нация и език, но ги потвърждава и укрепва, както никога досега. На практика споразумението ще донесе утвърждаване именно на нашата идентичност и ще допринесе да излезем от нашата ситуация на вечна борба относно оспореното име. В точка две се цитира Конституцията. Трябва да бъдем искрени. Както идентичността не може да се защитава с процеса на „антиквизация“, така не може да се брани и с нарушаването на Конституцията. Там ясно се казва, че президентът изпълнява своите права и задължения съгласно Основният закон“, заяви Димитров. \r\nСпоред неговите думи, президентът е задължен по Конституция да подпише указът за обнародване на споразумението в „Държавен вестник“ след гласуването му на трето четене. На аргументът на Иванов, че всеки договор трябва да бъде подписан лично от президента, Димитров Посочи, че това не е така и че от 896 международни договора до сега сключени между Македония и други страни, само пет са сключени от държавния глава. \r\nНа аргумента, че договора подчинява Македония на Гърция, Димитров отговори, че става въпрос за разпространяване на страх, когато, както каза той, страната се нуждае от смелост, отговорност и ум. \r\n„Казва, че споразумението поставя Република Македония в състояние на подчинение и зависимост от друга страна, т.е. от Гърция. Това е напълно правно неиздържано, тъй като Република Македония не е влязла в зависимост и подчинение, като е постигнала окончателно споразумение в съответствие с посочените правни отношения. Кое от спогодбата заплашва нашата независимост? Споразумението отваря вратите за членство в НАТО и началото на нашия път към ЕС. То потвърждава и допълва нашата независимост и държавност. Време е да се озовем на страната на интересите на родината. Нека се обединим в името на интересите на държавата и татковината. Не може Европейският съвет да намери за добре да посвети на нас цял реферат, а ние да бъдем против този процес“, обясни министърът.  \r\nСред тези, които се обърнаха към президента Иванов бяха редица депутати, премиера Зоран Заев и председателят на парламента Талат Джафери, който преди това дори изрази намерение да подпише от свое име указа за обнародване на закона. \r\nРедакция:", "date": "2018.07.05", "title": "Законът за името мина и на трето четене, сега всички очи са насочени към президента Георги Иванов (ОБЗОР)"}
{"url": "http://www.focus-news.net/news/2018/07/05/2542118/ekologichnata-komisiya-podkrepi-na-parvo-chetene-promenite-v-zakona-za-okolna-sreda-svarzani-s-namalyavane-na-administrativnata-tezhest-i-vavezhdashti-nov-podhod-za-opazvane-na-vodite.html", "text": "Комисията по околна среда и води подкрепи промените в Закона  за околната среда, свързани с намаляване на административната тежест и въвеждащи нов подход за опазване на водите, предаде репортер на  Агенция \"Фокус\"  \"За\" закона гласуваха 13 членове на комисията, \"против\" - 0 и \"въздържали се\" - 6, с което те бяха приети. Промените в Закона за околната среда целят да постигнат облекчения за гражданите и бизнеса. Част от промените са свързани и с обединяване на три от най-тежките режима разрешителни като очакваният резултат е комбинирането им да намали сроковете за изготвянето им. Трите процедури са оценката за въздействие върху околната среда, комплексното разрешително и докладът за безопасност, в случаите, когато е необходим. В преходните и заключителни разпоредби на Закона за околната среда са заложени промени в Закона за водите. Измененията са свързани с изцяло нов подход за опазване на водите за питейно-битовото водоснабдяване и за производство на храни, лекарства и козметика. \r\nДеница КИТАНОВА", "date": "2018.07.05", "title": "Екологичната комисия подкрепи на първо четене промените в Закона за околна среда, свързани с намаляване на административната тежест и въвеждащи нов подход за опазване на водите"}
{"url": "http://www.focus-news.net/news/2018/07/05/2542117/ministar-lilyana-pavlova-36-hil-diplomati-posetiha-balgariya-po-vreme-na-predsedatelstvoto-nadyavame-se-povecheto-ot-tyah-da-se-varnat-kato-investitori.html", "text": "36 хил. дипломати посетиха България по време на председателството, надяваме се повечето от тях да се върнат като инвеститори. Това каза министърът на Българското председателство на Съвета на ЕС Лиляна Павлова по време на дискусия на тема „ЕС през 2018: Австрийските приоритети и българските постижения“, предаде репортер на  Агенция „Фокус“ . \r\n„Последното социологическо проучване показа над 70% позитивна подкрепа на гражданите за това, което България направи като председател на ЕС. Под 1% е негативното. Което е много важно за нас“, обясни Павлова. \r\nТя уточни, че е проведена доста амбициозна програма от събития в България. „Завършваме с 284 събития, по-голямата част от които в София. Това е доста амбициозен календар и доведе до увеличен брой делегати – 36 хил. посетиха България. Така те ще я опознаят по-добре. Защото на 11-ата година от членството ни осъзнахме, че не сме достатъчно добре познати – нито като история и традиции, нито като експертност и като качества. Вярвам, че по време на председателството успяхме да ги докажем. Винаги съм казвала, че трябва да имаме самочувствие, но не без покритие. Самочувствие, за да защитим националната си позиция. А точно това ни предстои занапред. Сега ще можем и знаем как по-добре да защитим българския интерес. Това председателство ни даде много в тази посока. Даде ни да разберем какво представляваме, защото голяма част от тези делегати ще се върне при нас като туристи, а надявам се и като инвеститори“, каза Павлова. \r\n„Искам да благодаря и на нашите доброволци, които помагаха абсолютно безвъзмездно. Те бяха нашето младо лице“, посочи тя. \r\nЦветилена СИМЕОНОВА", "date": "2018.07.05", "title": "Министър Лиляна Павлова: 36 хил. дипломати посетиха България по време на председателството, надяваме се повечето от тях да се върнат като инвеститори"}
{"url": "http://www.focus-news.net/news/2018/07/05/2542119/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ по  Радио „Фокус“  ще засегнем теми от изключително значение. Община Дупница предстои да реализира пореден проект за енергийно обновяване на многофамилни жилищни сгради по Оперативна програма „Региони в растеж“. В момента тече и мащабният проект за обновяване на ж.к. „Бистрица“. Това са само част от темите, които ще коментира зам.-кметът на Община Дупница Красимир Георгиев. С него разговаря колегата Венцеслав Илчев. \r\nЗа пета поредна година в Дупница започват заниманията за деца „Активно лято“. Програмата ще продължи през целия месец юли, а нейното начало е поставено с детска майсторилница на партерния етаж в сградата на Община Дупница. Още ще ни разкаже Ценка Стоянова, представител на Местната комисия за борба с противообществените прояви на малолетни и непълнолетни. Всичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа, с водещ Лора Калчева.", "date": "2018.07.05", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/07/05/2542121/ep-zasilvane-na-granichnata-sigurnost-patnitsite-osvobodeni-ot-zadalzhitelni-vizi-shte-badat-predvaritelno-proveryavani.html", "text": "‒         Пътниците, които представляват риск няма да бъдат пропускани в ЕС;  \r\n‒         Заявленията ще включват въпроси относно криминалното досие и пътувания в конфликтни зони;  \r\n‒         Разрешението за пътуване ще струва 7 евро и ще бъде валидно за период от три години;  \r\n‒         ЕП призова Европейския съюз и държави извън ЕС да забранят сключването на ранни и насилствени бракове в доклад, гласуван в сряда.  \r\nПътници от държави извън ЕС, освободени от задължителни визи, ще трябва да получат разрешение преди да могат да пътуват до ЕС, според нови правила подкрепени от ЕП в четвъртък, съобщава  пресслужбата на Европейския парламент . \r\nНовата система на ЕС за информация за пътуванията и разрешаването им (ETIAS), която следва да бъде оперативна през 2021 година, ще позволява допълнителни проверки на освободени от виза пътници. Тези, за които се счита, че представляват риск от гледна точка на сигурност или нередовна миграция, няма да бъдат допуснати в рамките не Съюза.  \r\nГраждани от повече от 60 държави и територии, освободени от задължителни визи за влизане в ЕС, ще трябва преди да пътуват да попълнят личните си данни (име, дата и място на раждане, пол и националност ) в електронен формуляр, както и данните на документите за пътуване (валидност и държава на издаване на документите), личен адрес и данни за връзка, както и първата европейска държава на влизане.  \r\nРазрешението за пътуване ще струва 7 евро - безплатно за пътници под 18 години и тези над 70 годишна възраст - и ще бъде валидно за период от три години.  \r\nВъпроси свързани с криминалните досиета и пътувания до конфликтни зони  \r\nКандидатът ще трябва да информира властите за всякакви сериозни криминални присъди (като тероризъм, сексуална експлоатация на деца, трафик на хора или наркотици, убийство или изнасилване), за пребиваване в определени военни или конфликтни зони или каквито и да било административни решения, които налагат те да напуснат държавата, през последните десет години.  \r\nВ случаи на терористични престъпления, периодът ще бъде удължен до последните двадесет години, като ще бъдат необходими допълнителни изяснения за дати и държави на присъдата.  \r\nДопълнителни проверки за оценка на потенциален риск  \r\nВсеки кандидат ще бъде проверяван автоматично във всички съответни бази данни, за да се провери дали съответния документ за пътуване е съобщен като изгубен или откраднат и дали лицето се издирва за арест. Преобладаващата част от кандидатите ще получават разрешението си почти веднага.  \r\nЦитат  \r\nДокладчикът на ЕП Кинга Гал (ЕНП, Унгария) отбеляза: „ Системата ETIAS ще запълни съществуващия недостиг на информация за пътници освободени от визи, като ще позволява оценяването на риска по отношение на сигурността или нередовната миграция, преди пристигането на пътниците на външните граници. Новата система е важен принос за засилването на сигурността на европейските граждани. Следователно това е важна крачка към по-засилена и умна система за границите и сигурността“.  \r\nСледващи стъпки  \r\nРегламентът беше подкрепен с 494 гласа „за“, 115 „против“ и 30 „въздържал се“. След одобрението от ЕП, законодателството ще трябва да бъде официално прието от Съвета на министрите и после публикувано в Официалния вестник на ЕС. Целта е системата да бъде оперативна през 2021 г.", "date": "2018.07.05", "title": "ЕП: Засилване на граничната сигурност: пътниците освободени от задължителни визи, ще бъдат предварително проверявани"}
{"url": "http://www.focus-news.net/news/2018/07/05/2542123/evropeyskiyat-parlament-ep-shte-razgleda-pravilata-za-avtorsko-pravo-prez-septemvri.html", "text": "Евродепутатите отхвърлиха решението за започване на преговори по актуализирането на правилата за авторско право в дигиталната ера, съобщава  пресслужбата на Европейския парламент . \r\nЕП гласува 318 гласа „за“ срещу 278 „против“ и 31 „въздържал се“ за отхвърляне на мандата за преговори, предложен от Комисията по правни въпроси (JURI) на 20 юни. В резултат на това позицията на Парламента ще бъде внесена за разискване, изменение и гласуване по време на следващата пленарна сесия през септември.  \r\nСлед гласуването докладчикът Аксел Вос (ЕНП, Германия) коментира:  \r\n„Изразявам съжаление, че мнозинството от евродепутатите не подкрепиха позицията, която защитавахме заедно с Комисията по правни въпроси. Но това е част от демократичния процес. През септември ще върнем въпроса за по-нататъшно разглеждане и ще се опитаме да отговорим на страховете на хората по такъв начин, че правилата за авторско право да бъдат актуализирани за модерната дигитална среда.“  \r\nПравилникът за дейността на Европейския парламент посочва, че ако поне 10% от евродепутатите (76) възразяват на започването на преговори със Съвета по текст, гласуван на ниво комисия, то ще се състои вот в пленарна зала. Нужният брой евродепутати бяха подали техните възражения по въпроса в рамките на определения срок – вторник в полунощ.", "date": "2018.07.05", "title": "Европейският парламент: ЕП ще разгледа правилата за авторско право през септември"}
{"url": "http://www.focus-news.net/news/2018/07/05/2542126/nimh-v-8-oblasti-v-stranata-e-obyaven-zhalt-kod-za-obilni-valezhi-i-gramotevichni-buri.html", "text": "В 8 области в страната е обявен жълт код за обилни валежи и гръмотевични бури. Това сочи справка на сайта на  Национален институт по метеорология и хидрология (НИМХ) при БАН . Областите, за които важи  предупреждението са: Русе, Разград, Търговище, Силистра, Добрич, Варна, Шумен и Бургас. \r\nОт НИМХ предупреждават, че след обяд и до полунощ ще има краткотрайни временно интензивни валежи и гръмотевична дейност. Ще има условия и за градушки. Сумарните количества за денонощието ще бъдат 20-35л/кв.м", "date": "2018.07.05", "title": "НИМХ: В 8 области в страната е обявен жълт код за обилни валежи и гръмотевични бури"}
{"url": "http://www.focus-news.net/news/2018/07/05/2542125/razgrad-dvizhenieto-po-patya-razgrad-shumen-v-rayona-na-razklona-za-s-kamenar-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-2 Разград - Шумен в района на разклона за с. Каменар се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на служителите на Пътна полиция\".", "date": "2018.07.05", "title": "Разград: Движението по пътя Разград - Шумен в района на разклона за с. Каменар се осъществява в една лента поради пътнотранспортно произшествие"}
{"url": "http://www.focus-news.net/news/2018/07/05/2542124/sofiya-propadnala-e-patna-nastilka-v-rayona-mezhdu-2-i-3-km-na-patya-ot-selo-kovachevtsi-v-posoka-stolitsata.html", "text": "Пътят в района между 2 и 3 км от село Ковачевци, Самоковско, в посока София, се е сринал, мантинелите са изкривени. Това съобщи слушател на  Радио „Фокус“  Пътят е сигнализиран, но при десен завой няма видимост.  \"Фокус\" призовава водачите да бъдат внимателни.", "date": "2018.07.05", "title": "София: Пропаднала е пътна настилка в района между 2 и 3 км на пътя от село Ковачевци в посока столицата"}
{"url": "http://www.focus-news.net/news/2018/07/05/2542122/ministar-lilyana-pavlova-balgarskoto-predsedatelstvo-pokaza-che-nyama-kak-da-ima-edinen-evropeyski-sayuz-ako-zapadnite-balkani-ne-sa-tam.html", "text": "Българското председателство показа, че няма как да има единен Европейски съюз, ако Западните Балкани не са там. Това каза министърът на Българското председателство на Съвета на ЕС Лиляна Павлова по време на дискусия на тема „ЕС през 2018: Австрийските приоритети и българските постижения“, предаде репортер на  Агенция „Фокус“ . \r\n„За нас беше много важно, че по времето на нашето председателство за младите хора беше приета Европейската стратегия за развитие с подкрепата на 50 хил. млади хора”, каза още Павлова. Сред ключовите ни постижения тя посочи още и Среща на върха ЕС – Западни Балкани, заключенията от Съвета за общи въпроси за започване на преговори за присъединяване на Македония и Албания към ЕС, осъществения диалог между лидерите от региона и ЕС за предизвикателствата в сферата на сигурността, чийто следващ етап ще бъде срещата на върха в Лондон по линия на берлинския процес на 10 юли 2018 г., допълнителните средства за 11 транспортни проекта с висок приоритет, Декларацията за започване на цифрова програма за Западните Балкани, подобреното управление на границите и миграцията, първата промишлена програма на ЕС за военни способности, напредъка в борбата с тероризма и др. \r\n„Много важен приоритет бяха Западните Балкани. Показахме, че няма как да има единен Европейски съюз, ако Западните Балкани не са там“, каза още Павлова. Тя определи като една от най-големите гордости на Българското председателство социалния стълб. „Защото за първи път Съвета по социални въпроси постигна успех по три много важни теми, по които от години нямаше успех – еднаквото заплащане, координацията на системите за социална сигурност и баланса между професионалния и личния живот. Получихме много поздравления за това“, каза Павлова. \r\n„Показахме, че сме доверени партньори, на които може да се разчита във всеки един момент. Нашето цвете разцъфна“, посочи тя. Павлова обясни, че в сайта на Българското председателство вече е качено и последното заключително видео на председателството ни. \r\nЦветилена СИМЕОНОВА", "date": "2018.07.05", "title": "Министър Лиляна Павлова: Българското председателство показа, че няма как да има единен Европейски съюз, ако Западните Балкани не са там"}
{"url": "http://www.focus-news.net/news/2018/07/05/2542127/sofiya-ot-6-yuli-se-vavezhda-nova-organizatsiya-na-dvizhenie-prez-krastovishteto-na-bul-vasil-levski-i-ul-graf-ignatiev.html", "text": "От 6 юли се въвежда нова организация на движение през кръстовището на бул. „Васил Левски“ и ул. „Граф Игнатиев“. Това съобщиха от пресцентъра на  Столична община .  \r\nЗатварят се за движение вътрешните ленти на бул. „Васил Левски“ и автомобилите ще се движат в двете крайни ленти на булеварда. В този участък ул. „Граф Игнатиев“ остава затворена за движение.", "date": "2018.07.05", "title": "София: От 6 юли се въвежда нова организация на движение през кръстовището на бул. „Васил Левски“ и ул. „Граф Игнатиев“"}
{"url": "http://www.focus-news.net/news/2018/07/05/2542120/obvinenata-v-koruptsiya-kmetitsa-na-stolichniya-rayon-mladost-desislava-ivancheva-ostava-v-aresta-sled-2-mesetsa-deloto--vliza-v-sada.html", "text": "Апелативният специализиран съд реши обвинената в корупция кметица на столичния район „Младост” Десислава Иванчева да  остане в ареста, предаде  бТВ .  \r\nМагистратите обаче не приеха твърдението на прокуратурата, че има опасност тя да извърши друго престъпление. \r\nРазследването по случая е завършило и другата седмица материалите по него ще бъдат предадени на защитата в сградата на следствието, стана ясно днес. \r\nВ срок от 2 месеца делото трябва да влезе в съда.", "date": "2018.07.05", "title": "Обвинената в корупция кметица на столичния район „Младост” Десислава Иванчева остава в ареста, след 2 месеца делото ѝ влиза в съда"}
{"url": "http://www.focus-news.net/news/2018/07/05/2542128/istorikat-dots-d-r-petar-nenkov-patriarhat-na-balgarskata-literatura-ivan-vazov-spodelya-vsenarodnata-pokrusa-pri-podpisvaneto-na-nyoyskiya-miren-dogovor.html", "text": "На 9 юли се навършват 168 години от рождението на народния поет Иван Вазов. Патриархът на българската литература споделя всенародната покруса при подписването на Ньойския мирен договор със задавено гърло, опитвайки се да успокои народа си. Това разказа за  Радио „Фокус”-Пловдив  историкът доц. д-р Петър Ненков. „За нас, българите той е нещо повече от патриарх на художествената ни литература, той е живата памет и съвест на нацията ни, която в един от най-трагичните моменти от нашата история през 20 век търси отчаяно лъч на надежда в мрака, потопил мечтата на милиони българи за единна и целокупна България и се обръща не към царя и министрите, а именно към него, за да утеши мъката от неосъществения национален идеал…..”, разказа Петър Ненков.  \r\nДве седмици след пробива на съглашенските войски при Добро поле, на 29 септември 1918 г. в Солун се подписва примирие за спиране на военните действия между Царство България и страните от Антантата. Под него слага подписите си Андрей Ляпчев от българска страна и френския генерал Луи Франше Деспре – главнокомандващ на съглашенските войски на Македонския фронт. Съгласно примирието България трябва да демобилизира своята армия и да се изтегли от заетите през войната територии и да понесе частична военна окупация от съглашенски войски. Близо 90 000 нейни военнослужещи, намиращи на запад от Скопския меридиан са оставени заложници на Антантата. Цар Фердинанад абдикира в полза на сина си, княз Борис Търновски. Германските и австро-унгарските части се задължават незабавно да напуснат страната. На практика със Солунското примирие България излиза от Първата световна война и се лишава от шансовете си за национално обединение. \r\nПрез лятото на 1919 г. Народното събрание изпраща българска държавна делегация начело с министър-председателя и министър на външните работи Теодор Теодоров на Парижката мирна конференция на страните-победителки във войната. Членовете на българската делегация пътували осем дни с влак до френската столица . Пристигат в Париж на 27 юли и ги настаняват под охрана в хотел „Шато дьо Мадрид”. В продължение на два месеца не им е било разрешено да излизат от хотела без специални разрешения, подписани предния ден. \r\nНа 19 септември сутринта, в министерството на външните работи на Франция, премиер министърът Жорж Клемансо връчил официално на българската делегация условията за мир, които били унизителни и несправедливи.При изготвянето на договора, представителите на САЩ се противопоставили на отмъстителното третиране на победените опасявайки се, че то ще предизвика нова световна война. Президентът Уидроу Уилсън настоявал да се зачита принципът за етническо самоопределение на териториите при следвоенното устройство, но никой не го чул, тъй като победителите се „къпели самодоволно в своето величие” и знаели, че тях няма кой да ги осъди за извършените ампутации на българската държава. За протокола Клемансо дал 25 дневен срок на българската страна да представи своите писмени възражения на Върховния съвет, който, след като ги разгледа, щял да определи дата за окончателното подписване на мирния договор с победена България. На 27 ноември 1919 г. в кметството на парижкото предградие Ньой сюр Сен новият министър-председател на България Александър Стамболийски подписва договора и счупва в знак на протест скъпата си златна писалка. \r\nПо силата на неговите клаузи България губи големи територии, населени с компактно българско население, които са дадени на нейните съседи. Западните покрайнини- Царибротско, Босилеградско, Струмишко и редица села в Кулско и Трънско с обща площ 11 000 кв. км. са предаде- ни на Сърбо-Хървато-Словенско кралство . От България е отнета Западна Тракия с граници от р. Места до р. Марица, върху която е наложено съв- местно управление от Съглашението. По-късно тази област е предадена от Съглашението на Гърция. \r\nРумъния запазва властта си над Южна Добруджа, която е заграбила от България след Междусъюзническата война. Българите живеещи в тези области са подложени на асимилация и терор, много по-жестоки отколкото през турското робство. Вследствие на това 120000 бежанци се отправят към пределите на стара България, прокудени от бащините си огнища с огън и меч и се присъединяват към 350 хиляди български бежанци намерили спасение у нас след Междусъюзническата война 1913г. Така след Ньой, България отвсякъде граничи с територии от своето етническо землище. \r\nВ продължение на 37 години страната ни независимо от намиращото се в плачевно състояние народно стопанство и пълната международна изолация, трябва да изплати репарации в размер на 2.250 милиарда златни франка при лихва 5 % върху остатъка и да предаде за 5 години на Сърбия 50000 тона каменни въглища и над 70 хиляди едър и дребен рогат добитък на Сърбия, Гърция и Румъния. \r\nБългарската армия дава в Първата световна война 87500 убити и 15390 ранени. Тя е жестоко ампутирана и сведена до 20000 войници, подофицери, офицери и чиновници. На България се позволява да има 10000 души жандармерия и 3000 души погранична стража – или общо тя притежава 33 хиляди военнослужещи. Премахната е наборната военна служба и тя е заменена с доброволен принцип за набиране на военнослужещи, с което се нарушава монолитното единство между народ и армия, така ярко проявено във войните за национално обединение, когато народът изпраща своите синове към мобилизационните пунктове с китки здравец, песни и хора, сякаш не на война а на сватба ги изпраща. \r\nБългарската армия е лишена от правото да притежава танкове, блиндирани коли, крайцери, бойна авиация, брегова артилерия и подводен флот. България е принудена да предаде на съюзниците и всичките си военни материали. Една част от оръжието и боеприпасите е изнесена зад граница, друга част е предадена на белогвардейската армия на генерал Деникин, воюваща в Русия срещу Червената армия, трета част е унищожена в околностите на Владая, Дървеница и Божурище, а четвърта част е потопена в Черно море. Целта на победителите от Антантата е Българската армия да има слаба боеспособност и никога повече да не възстанови своята довоенна мощ, когато е наречена седмата велика сила на Балканите. \r\nБългарите посрещнали вестта за унизителните клаузи на Ньойския диктат с небивал трагизъм и възмущение. Мъка и болка сковали безутешно всяко българско сърце. В това тежко време народът потърсва утеха от народния поет Иван Вазов. Той искал да чуе “своя глас и съвест”. За това свидетелстват в спомените си проф. Иван Шишманов: \r\n„На 27 ноември 1919 година в църквата „Света Неделя“ е отслужена панихида за загиналите по бойните полета . Сред присъстващите спонтанно възниква идеята да се направи траурно шествие .Множеството с черни хоругви тръгва по улиците на столицата. Покрусените хора подминали Двореца и се отправили към улица. „Раковска”. Начело на шествието бавно пристъпвали професори от университета, интелектуалци, духовници от Светия синод, ветерани от войните …Някой предложил покрусените хора да отидат пред дома на Вазов, за да чуят неговия глас и хилядното множество се отправя натам , а военната музика засвирва „Съюзници-разбойници“. Докато хората очаквали появата на Вазов, от съседната сграда на Министерския съвет излизат министрите и застават на балкона, смятайки, че демонстрацията е проправителствена. Райко Даскалов дори се опитва да държи реч за поруганата съдба и излъганите надежди на българския народ. Но вижда само гърбовете на тълпата. Запасният капитан Лука Малеев решил да го избави от недоразумението и се провикнал: „Имате грешка, господин министре. Дойдохме не при вас. Събрахме се да акламираме народния поет и да му засвидетелстваме нашата привързаност и благодарност!“ Министрите сконфузено се оттеглят от балкона..В този час Иван Вазов бил с приятеля си професор Иван Шишманов в намиращия се близо до дома му, „Юнион клуб“. От ъгловия прозорец на клуба народният поет се обърнал развълнуван към множеството с думите : „С бодър дух трябва да посрещнем ударите на съдбата, без да се отчайваме, без да изпадаме в униние… Да бъдем всички убедени, че ще превъзмогнем нещастието си и ще създадем една нова, единна и мощно духовна България! Не се отчайвайте!… Жив е българският бог!“ \r\nСлед това се опитал да каже още нещо, за да стопли със слово народната горест, но само разперил ръце, като простреляна птица и буца задавила гърлото му. Старият бард, изпял стотици песни за радостите и неволите на своя народ, сега не можел да намери думи за народна мъка. Свел мълчешком глава и неудържимо заридал. \r\nИ хилядите заплакали с него. Гледката на плачещите и обезверени хора прегърнали черни знамена, била неописуема .Тя единствено може да се сравни по своя трагизъм с гледката на пленените и ослепени 14 хиляди Самуилови воини от Василий Втори Българоубиец след битката край с. Ключ през 1014 г., която предизвикала сърдечен удар и кончината на българския владетел…. \r\nНепосилната мъка по разкъсаното Отечество, по братята и сестрите, останали под чужда власт и подложени на жестока асимилация и неописуеми репресии не можела да се изкаже с думи . Тя можела само да се изплаче. \r\nТози, който половин век носи в своето сърце тъгите и възторзите на Майка България, този, който написа поетичната хроника на пет войни за национално обединение, в които българският войник смая цяла Европа със своята храброст, не издържал на гледката на всенародната покруса. \r\nДве години по-късно той си отива от белия свят, за да остане завинаги в паметта на народа като „певеца на народните страдания и борби“, „сеизмографа“, отбелязал трепетите в историческата съдба на Отечеството!“. \r\nЦветана ТОНЧЕВА", "date": "2018.07.05", "title": "Историкът доц. д-р Петър Ненков: Патриархът на българската литература Иван Вазов споделя всенародната покруса при подписването на Ньойския мирен договор"}
{"url": "http://www.focus-news.net/news/2018/07/05/2542135/smolyan-27-godishna-zhena-ot-selo-lovtsi-e-v-koma-sled-kato-e-bila-blasnata-ot-avtomobil-kray-madan.html", "text": "27-годишна жена от село Ловци е в кома, след катастрофа край Мадан. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР – Смолян. Той уточни, че жената е пресичала пътното платно, когато автомобил, управляван от 68-годишен мъж, я блъска. Пострадалата е в тежко състояние, с черепно-мозъчна травма. Транспортирана е болницата в Смолян, а оттам - в Пловдив. На местопроизшествието е извършен оглед и е образувано досъдебно производство. Установено е, че водачът на автомобила не е употребил алкохол и най-вероятно жената не е видяла колата, когато е предприела пресичането на пътя. Директорът на Полицията в Смолян посочи също, че работата по случая продължава. \r\nНели ГЕРГЬОВСКА", "date": "2018.07.05", "title": "Смолян: 27-годишна жена от село Ловци е в кома, след като е била блъсната от автомобил край Мадан"}
{"url": "http://www.focus-news.net/news/2018/07/05/2542131/inzh-anastas-todorov-broker-otchitame-kolosalno-namalenie-na-tsenite-na-imotite-v-pamporovo.html", "text": "Отчитаме колосално намаление на цените на имотите в Пампорово. Това каза за  Радио „Фокус“ – Смолян  инж. Анастас Тодоров – собственик на агенция за недвижими имоти в Смолян. „Има апартаменти, които се продават за 400- 500 евро/кв.м, които преди са били закупени на цени от 700-800 до 1000 евро/кв. м. Причината за това е, че в курорта вече е презастроено и хората губят интерес да притежават имот там. Друга причина за ниските цени е и факта, че сградите имат много висока такса за обслужване, който е от 100 до 300 лв. на месец“, коментира инж. Тодоров. \r\nТой допълни, че пазарът на имоти в Смолян се подбива и от частните съдебни изпълнители. „При тях има много евтини апартаменти, но част от хората се страхуват да купуват от тези апартаменти, защото мислят, че се прокълнати, но други купуват. Хората с по-високи възможности се стремят да вдигат цената, но няма пазар, а другите, които са затруднени свалят цените, но и за тях няма пазар. Една от причините за липса на купувачи е и обезлюдяването на региона“, посочи инж. Тодоров. Той каза още, че скоро не се очаква повишение на цените на имотите в Смолян и региона. \r\nНели ГЕРГЬОВСКА", "date": "2018.07.05", "title": "Инж. Анастас Тодоров, брокер: Отчитаме колосално намаление на цените на имотите в Пампорово"}
{"url": "http://www.focus-news.net/news/2018/07/05/2542132/kardzhali-vazstanoveno-e-dvizhenieto-po-patya-nadlez-kirkovo-gkpp-makaza.html", "text": "Възстановено е движението по път I-5 надлез Кирково - ГКПП \"Маказа\". Това съобщиха от пресцентъра на  Агенция \"Пътна инфраструктура\" .", "date": "2018.07.05", "title": "Кърджали: Възстановено е движението по пътя надлез Кирково - ГКПП \"Маказа\""}
{"url": "http://www.focus-news.net/news/2018/07/05/2542130/yavor-gechev-fondatsiya-chetiri-lapi-sluchayat-s-otrovenite-kucheta-v-yundola-ne-e-pretsedent-troveneto-na-zhivotni-e-masova-praktika-v-tsyalata-strana.html", "text": "Отровените кучета в курорта Юндола за съжаление са пореден случай  от една страна на масовото изоставяне на животни, като резултат от т. нар. „кучешки туризъм“ и от друга страна, на това място има от години бездомни животни, които се изхранват от близките ресторанти и от хората, които продават на пазара, каза за  Радио „Фокус“-Пазарджик  Явор Гечев от Фондация „Четири  лапи“. По думите му, за съжаление, тези животни никога не са били кастрирани, ваксинирани и обезпаразитявани, просто защото Община Велинград никога не е имала кастрационна програма за справяне с проблема, макар че от 10 години има това задължение.  \r\n„И в крайна сметка така се стига до този скандален и трагичен случай, при който са отровени голяма част от животните.  Това е престъпление по Наказателния кодекс и би трябвало да се разглежда с особено внимание,тъй като разхвърлянето на отровни примамки може да бъде изключително опасно не само за животните, но и за хората. Представете си, ако едно 50 кг куче умре в страшни мъки  само за няколко минути, погълнало отровна примамка ,какво би станало с едно дете“, уточни Гечев. Той допълни, че за съжаление тровенето на животни е масова практика в цялата страна, разследващите органи, като че ли нямат ефективна процедура, както за разследване,така и за разкриване на извършителите и към това прибавяме достъпа до отровни и забранени за употреба  вещества в Европейски  съюз е изключително лесен ,прави ситуацията изключително критична. \r\nРадослава МУРДЖЕВА", "date": "2018.07.05", "title": "Явор Гечев, Фондация „Четири лапи“: Случаят с отровените кучета в Юндола не е прецедент, тровенето на животни е масова практика в цялата страна"}
{"url": "http://www.focus-news.net/news/2018/07/05/2542134/obshtina-velingrad-konstatirana-e-smartta-samo-na-dve-kucheta-v-yundola-ostanalite-bezdomni-zhivotni-sa-vse-oshte-v-tsentara-na-seloto.html", "text": "Констатирана е смъртта само на две кучета в курорта Юндола, след като беше извършен щателен оглед от екипи на полицията, еколог и ветеринарен лекар, каза за  Радио „Фокус“ – Пазарджик  Атанас Денизов, експерт в отдел „Екология“ в община Велинград. По думите му трупът на едното куче е бил докаран от местен жител с бус, който го е намерил из селото, а другият животински труп е открит изхвърлен в дере край курорта. „Беше извършен оглед в цялото населено място и не бяха открити други трупове на бездомни кучета. Всички такива все още се намират в района на пазара в центъра на курорта“, уточни Денизов. Той добави, че информацията, изнесена в социалните мрежи за масово умъртвяване на кучета в село Юндола, не отговаря на истината. \r\nАлбена ЖИЛЕКОВА", "date": "2018.07.05", "title": "Община Велинград: Констатирана е смъртта само на две кучета в Юндола, останалите бездомни животни са все още в центъра на селото"}
{"url": "http://www.focus-news.net/news/2018/07/05/2542136/oblastna-direktsiya-po-bezopasnost-na-hranite-gabrovo-prodalzhavat-proverkite-na-ptitsefermite-za-spazvane-na-merkite-za-ogranichavane-na-razprostranenieto-na-ptichi-grip.html", "text": "Продължават проверките на птицефермите в Габрово за спазване на мерките за ограничаване на разпространението на птичи грип. Това съобщи за  Радио „Фокус“ – Велико Търново  д-р Светослав Спасов, директор на Областната дирекция по безопасност на храните. Той посочи, че те се извършват по график. Вземат се кръвни проби от птиците, които се изпращат за изследване. Д-р Спасов съобщи, че се проверява и дали собствениците на ферми спазват обявените мерки от Българската агенция по безопасност на храните за профилактика, ограничаване и ликвидиране на болестта Инфлуенца.  \r\nТой припомни, че стопаните трябва да предприемат незабавни мерки за повишаване на биосигурността. Изисква се да не се допуска излизането на птиците извън помещенията за отглеждане, да не се допуска превишаване на капацитета на птицевъдния обект, съобразно квадратурата, а фуражът да се съхранява в закрити помещения. Не се допуска едновременно отглеждане на водоплаващи и други видове птици. Трябва да се спазва контрол на влизането или излизането на хора в и от животновъдните обекти, в които се отглеждат птици. Д-р Спасов увери, че на този етап на територията на област Габрово няма съмнения за заразени с вируса Инфлуенца птици. \r\nНадежда КРЪСТЕВА", "date": "2018.07.05", "title": "Областна дирекция по безопасност на храните - Габрово: Продължават проверките на птицефермите за спазване на мерките за ограничаване на разпространението на птичи грип"}
{"url": "http://www.focus-news.net/news/2018/07/05/2542141/kmetat-na-sofiya-yordanka-fandakova-shte-proveri-korektsiyata-na-reka-boyanska-v-rayon-vitosha-na-6-yuli.html", "text": "Кметът на София Йорданка Фандъкова ще провери корекцията на река Боянска в район „Витоша“ от 13.00 часа на 6 юли. Това съобщиха от пресцентъра на  Столична община . \r\nПроверката ще започне от кръстовището на улиците „Суворов“ и „Сусанин“. В нея ще участват зам.-кметът на Ирина Савина и кметът на район „Витоша“ Теодор Петков.", "date": "2018.07.05", "title": "Кметът на София Йорданка Фандъкова ще провери корекцията на река Боянска в район „Витоша“ на 6 юли"}
{"url": "http://www.focus-news.net/news/2018/07/05/2542137/raycho-tsvetin-zam-oblasten-upravitel-na-kyustendil-analizat-za-natsionalnata-karta-na-sotsialnite-uslugi-ne-tryabva-da-se-izgotvya-ot-obshtinite.html", "text": "Анализът за националната карта на социалните услуги не трябва да се изготвя от общините. Това каза пред журналисти зам.-областният управител на Кюстендил Райчо Цветин, предаде репортер на  Радио „Фокус” – Кюстендил . Според зам.-областния управител анализът би трябвало да се извършва от независими експерти, които не са общински служители, а най-добре от специализирани държавни органи. По този начин няма да се натоварва допълнително финансово и кадрово общинската администрация и ще има неутрален, обективен поглед върху нуждите на конкретната община. По отношение насочването към резидентна грижа за пълнолетни лица, които са финансирани от държавния или общинския бюджет, от общините. Това трябва да се извършва от експерти на специализирани служби външни на общинската администрация, които не са общински служители, защото администрацията до голяма степен не е компетентна и специализирана в сферата. Така няма да се утежнява работата с извънредни функции на общинската администрация и няма да се наруши комуникацията между Дирекция „Социално подпомагане” и съответната общинска администрация.  „Що се отнася до услуги, които ще се предоставят на областно ниво, а не във всяка община, трябва да има конкретни критерии, по които да се определят  квоти и те да могат да се актуализират гъвкаво, при промяна на потребностите на всяка община”, каза Райчо Цветин. \r\nВенцеслав ИЛЧЕВ", "date": "2018.07.05", "title": "Райчо Цветин, зам.-областен управител на Кюстендил: Анализът за националната карта на социалните услуги не трябва да се изготвя от общините"}
{"url": "http://www.focus-news.net/news/2018/07/05/2542140/vladimir-marinov-podhodat-na-pp-abv-za-novo-administrativno-teritoralno-delenie-na-stranata-se-upovava-na-parvo-myasto-na-ikonomicheska-logika.html", "text": "Подходът ни за ново административно-територално деление на страната се уповава на първо място на икономическа логика.Това каза в интервю за  Агенция \"Фокус\"  заместник-председателят на ПП АБВ Владимир Маринов във връзка с идеята на партията за ново административно-териториално деление на страната. Той отчете, че в България с изключение на Югозападния регион, в който се включва и град София, останалите не отговарят на нито един критерий на ЕС за райониране. \"България е единствената държава, която вече втори планов период не говорим за развитие на регионите. Ние сме единствената държава в ЕС, която продължава по този начин. АБВ може да предложи категорична позиция колко области в България трябва да останат от тези 28, но това трябва да стане съвместно със Сдружението на общините и редица други неправителствени организации. Да, ние имаме идея за 9 области и ако върнем лентата назад, толкова бяха и в началото на прехода. Днес те вече са 28, което не знам доколко кореспондира с очакванията на хората. В представите на гражданина областният управител е човек, който представлява държавата, който разполага с ресурс, власт и възможност да контролира процесите на територията на областта. Същевременно  чисто законодателно областните управители нямат дори координираща функция.Държавните агенции,  администрацията с изнесените си звена, са подконтролни на съответните министерства, които представляват. Областният управител днес е просто едно политическо лице, да не кажа нещо повече – може би областните администрации са едни политически и партийни инкубатори\", каза заместник-председателят на АБВ. По думите му, ако нещата се случат във вида, в който от АБВ ги виждат с второ ниво на местно самоуправление, би се дало възможност на един район да координира действията между общините, да ги обединява и да се случват нещата не само в една община. \"Мога да ви дам конкретен пример, че на територията на Пловдивска област се случват много неща, но в няколко общини. Да, хубаво е, че ги има, но мисля, че всеки би се съгласил, че ако това се координира като общо действие и ако има синхрон между съседните общини, ако нещата бъдат предварително направени така, че те да си бъдат взаимно полезни и този проект бъде цялостен, а не разпокъсан, нещата биха изглеждали по различен начин. Към днешна дата в това си състояние на териториално-административно в България няма как да се случи\", каза още Маринов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.07.05", "title": "Владимир Маринов: Подходът на ПП АБВ за ново административно-територално деление на страната се уповава на първо място на икономическа логика"}
{"url": "http://www.focus-news.net/news/2018/07/05/2542139/korneliya-ninova-bsp-propastta-borisov-tsvetanov-veche-e-vidna.html", "text": "Пропастта Борисов - Цветанов вече е видна. Това написа лидерът на БСП Корнелия Нинова в личния си профил в социалната мрежа  \"Фейсбук\"  във връзка с промени в Закона за акциза и данъчните складове.  \"Чудя се парламентаризмът или интересът победи днес и разцепи властта? Вчера Премиерът разгневен каза: \"Наредих на Цветанов да изтеглят закона за акциза\". Днес Цветанов отговори: \"Няма да оттеглим закона за акциза\". Браво на Цветанов, ако е защитил парламентаризма и смята, че повече Борисов няма да разпорежда на Народното събрание какво да прави или жалко, че Цветанов отново защити закон за частен интерес? Което и от двете да е, едно е ясно: пропастта Борисов - Цветанов вече е видна. За премиера остава само надеждата, че все пак заместникът му остава последна възможност: \"ще си комуникираме с премиера\", пише лидерът на БСП Корнелия Нинова.", "date": "2018.07.05", "title": "Корнелия Нинова, БСП: Пропастта Борисов - Цветанов вече е видна"}
{"url": "http://www.focus-news.net/news/2018/07/05/2542142/do-kraya-na-yuli-proektat-za-pridobivane-na-boen-korab-shte-bade-vnesen-za-razglezhdane-ot-parlamenta.html", "text": "До края на юли проектът за придобиване на боен кораб ще бъде внесен за разглеждане от парламента. Това каза днес ген. Константин Попов – председател на Комисията по отбрана, по време на заседанието, съобщиха от парламентарната  Комисия по отбрана . „Приемането на този проект е важен етап за цялостната модернизация на Българската армия”, допълни той. \r\nС деветнадесет гласа „За” и един „Против” народните представители от Комисията по отбрана приеха актуализирания проект за инвестиционен разход за придобиване на многофункционален боен кораб за ВМС. \r\nПо време на дискусията стана ясно, че актуализирания проект е по-гъвкав от предходния и е постигнат баланс в цена, качество, индустриално сътрудничество. Очаква се до края на годината да бъде сключен договор за неговото изпълнение. \r\nПроекта за боен кораб беше представен на комисията от контраадмирал Петев. На заседанието присъстваха министърът на отбраната Красимир Каракачанов, зам.-министъра на отбраната Анатоли Величков и началника на отбраната ген. Боцев.", "date": "2018.07.05", "title": "До края на юли проектът за придобиване на боен кораб ще бъде внесен за разглеждане от парламента"}
{"url": "http://www.focus-news.net/news/2018/07/05/2542143/plovdiv-dvizhenieto-pri-km-131-na-avtomagistrala-trakiya-v-posoka-sofiya-se-osashtestvyava-samo-v-izprevarvashtata-lenta-poradi-patnotransportno-proizshestvie.html", "text": "Временно движението се осъществява само в изпреварващата лента при км 131 в посока София на автомагистрала \"Тракия\" поради пътнотранспортно произшествие. Това съобщиха от  пресцентъра на Агенция \"Пътна инфраструктура\" . От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.05", "title": "Пловдив: Движението при км 131 на автомагистрала \"Тракия\" в посока София се осъществява само в изпреварващата лента поради пътнотранспортно произшествие"}
{"url": "http://www.focus-news.net/news/2018/07/05/2542145/dinko-radnev-chlen-na-zhurito-v-mezhdunarodnoto-matematichesko-sastezanie-bimc-2018-v-burgas-balgarskite-otbori-se-predstaviha-na-mnogo-dobro-nivo.html", "text": "Българските отбори се представиха на много добро ниво на Международното математичeско състезание BIMC 2018 в Бургас. Това каза за  Радио „Фокус“ – Бургас  Динко Раднев, член на международното жури на състезанието. По думите му почти всички български отбори са получили медали, а представители на Бургас са с 1 златен и 7 сребърни и бронзови медали. Математиците са мерили уменията си в две възрастови групи – до 13, 5 г. и до 16, 5 г. \r\n„При по-малката възрастова група в призовата тройка влизат два отбора от Китай и един от Тайлант, а при по-големите победителите са отборът на Софийската математическа гимназия и по един отбор на Китай и Хонконг“, каза още Раднев. \r\nЖеня Иванова от бургаската математическа гимназия „Академик Никола Обрешков“ спечели златен медал при индивидуалното класиране. \r\nВеселина НИКОЛОВА", "date": "2018.07.05", "title": "Динко Раднев, член на журито в Международното математическо състезание BIMC 2018 в Бургас: Българските отбори се представиха на много добро ниво"}
{"url": "http://www.focus-news.net/news/2018/07/05/2542146/plovdiv-59-godishna-zhena-e-zaginala-na-myasto-pri-katastrofata-na-131-km-na-avtomagistrala-trakiya-v-posoka-sofiya.html", "text": "59-годишна жена е загинала на място при катастрофа на 131 км на автомагистрала „Тракия“, в посока София. Това съобщи за  Радио „Фокус“-Пловдив  говорителят на ОДМВР-Пловдив. По първоначални данни преди 16.00 часа микробус се е ударил в разделителната мантинела, завъртял се и излязъл вдясно извън пътя. На място е загинала 59-годишната жена. С нея е пътувал и 59-годишен мъж. Все още се изяснява кой е шофирал. Минути по-късно движещ се отзад „Нисан“ също катастрофира извън пътя при опит на водача да избегне удар. Няма данни за пострадали от втората кола. Движението се осъществява в лявата лента, регулира се от полицейски служители. \r\nЦветана ТОНЧЕВА", "date": "2018.07.05", "title": "Пловдив: 59-годишна жена е загинала на място при катастрофата на 131 км на автомагистрала “Тракия“, в посока София"}
{"url": "http://www.focus-news.net/news/2018/07/05/2542129/ria-novosti-mariya-zaharova-nareche-situatsiyata-okolo-eymsbari-mrasna-politicheska-igra.html", "text": "Прессекретарят на МВнР на Русия Мария Захарова заяви, че ситуацията около английския град Еймсбъри е „мръсна политическа игра“, предава  РИА Новости. \r\n„Призоваваме британските правоохранителни органи да не следват тази мръсна политическа игра, която е започната от определени сили в Лондон и на започне, най-накрая взаимодействие с правоохранителните органи на Русия“, заяви Захарова. \r\nВчера ръководителят на контратерористичното подразделение на Скотланд Ярд Нил Бас потвърди, че мъж и жена от Еймсъри са отровени със същото вещество, с което и бившият служител на руското ГРУ Сергей Скрипал и дъщеря му Юлия. \r\nЕймсбъри се намира недалеч от Солсбъри, където на 4 март бяха отровени Скрипал и дъщеря му Юлия. Лондон смята, че зад това стои Русия. Москва отрича.   Виктор Турмаков", "date": "2018.07.05", "title": "РИА Новости: Мария Захарова нарече ситуацията около Еймсбъри „мръсна политическа игра“"}
{"url": "http://www.focus-news.net/news/2018/07/05/2542147/razgrad-dvama-dushi-sa-postradali-pri-katastrofa-mezhdu-tri-avtomobila-na-patya-razgrad-shumen-v-rayona-na-s-kamenar.html", "text": "3 леки автомобила са катастрофирали на пътя Разград-Шумен в района на с. Каменар. Това съобщиха за Агенция „Фокус“ от пресцентъра на  МВР . Инцидентът е станал в 15.15 часа, като в него са участвали 2 автомобила с българска регистрация и един с румънска. Пострадали са двама български граждани, които са откарани в болница. Пътят е регулиран и е пуснат в движение.", "date": "2018.07.05", "title": "Разград: Двама души са пострадали при катастрофа между три автомобила на пътя Разград-Шумен в района на с. Каменар"}
{"url": "http://www.focus-news.net/news/2018/07/05/2542148/republika-makedoniya-kiryakos-mitsotakis-zayavi-che-v-gratska-makedoniya-ima-separatistki-sili.html", "text": "Председателят на основната опозиционна гръцка партия „Нова Демокрация“ Кирякос Мицотакис заяви, че има притеснения от регионални безредици в гръцка Македония, където, според него, сепаратистки сили могат да приемат договора за името като покана да се организират, предава македонското електронно издание   „Република“. \r\nПредставители на гръцките медии попитаха лидера на „Нова Демокрация“ дали споменатите от него сили имат капацитет да провокират регионално напрежение и какво могат да предприемат. Другите зададоха въпроси  дали гражданска война може да раздели страната, кои са силите, за които говори Мицотакис и дали те са свързани със „Северната лига“, която се противопоставя на споразумението. \r\nОт Мицотакис се изисква да отговори директно какво точно е имал предвид в своята противоречива декларация, защото това е първият случай, в който предполага, че съществува опасност от сепаратистко движение в Северна Гърция.  Виктор Турмаков", "date": "2018.07.05", "title": "„Република“ (Македония): Кирякос Мицотакис заяви, че в Гръцка Македония има сепаратистки сили"}
{"url": "http://www.focus-news.net/news/2018/07/05/2542149/v-narodnoto-sabranie-shte-bade-predstaven-proekt-za-promeni-v-zakona-za-opazvane-na-obshtestveniya-red-pri-provezhdaneto-na-sportni-meropriyatiya.html", "text": "Проект за промени в Закона за опазване на обществения ред при провеждането на спортни мероприятия, подготвен от депутати, ще бъде представен в Народното събрание. Това съобщиха от  пресцентъра на Народното събрание.  Спешните законодателни мерки ще бъдат представени от председателя на Комисията по въпросите на децата, младежта и спорта Славчо Атанасов и председателя на Комисията по вътрешна сигурност и обществен ред Цветан Цветанов на 6 юли от 10.00 часа в зала \"Запад\" на парламента. В пресконференцията ще участват и народни представители, представители на министерствата на младежта и спорта, и на вътрешните работи.  \r\nНародните представители ще подпишат в присъствието на медиите законопроекта, който въвежда най-належащите мерки за справяне с футболното хулиганство.  \r\nДепутатите от Комисията по въпросите на децата, младежта и спорта паралелно със законопроекта за изменение и допълнение на стария закон, работят по изготвянето на нов закон за футболното хулиганство. За съдействие по изготвянето на новия закон на 22 юли в България пристига Дейвид Боанан - председател на групата на Европейския съюз по въпросите на футбола.", "date": "2018.07.05", "title": "В Народното събрание ще бъде представен проект за промени в Закона за опазване на обществения ред при провеждането на спортни мероприятия"}
{"url": "http://www.focus-news.net/news/2018/07/05/2542150/kyustendil-rayonniyat-sad-osadi-uslovno-na-po-6-mesetsa-lishavane-ot-svoboda-trima-dushi-preminali-nezakonno-granitsata-kray-gyueshevo.html", "text": "Районният съд в Кюстендил осъди условно на по 6 месеца лишаване от свобода трима души, преминали незаконно границата край Гюешево, предаде репортер на  Радио „Фокус” – Кюстендил . Нарушенията са извършени на 1 юли. Тримата мъже сключиха споразумения с прокуратурата, които бяха одобрени от съда. Единият от задържаните е гражданин на Косово, задържан без документи за самоличност. Той е установен от властите при гранична пирамида 94, навлязъл от територията на Македония. Другите двама задържани мъже са от Албания. Тримата са с наложена присъда от по 6 месеца лишаване от свобода, която е отложена с изпитателен срок от три години. Освен това бяха постановени и глоби от по 100 лева за всеки един от задържаните, както и заплащане на разноските по делото. \r\nВенцеслав ИЛЧЕВ", "date": "2018.07.05", "title": "Кюстендил: Районният съд осъди условно на по 6 месеца лишаване от свобода трима души, преминали незаконно границата край Гюешево"}
{"url": "http://www.focus-news.net/news/2018/07/05/2542151/kiril-manov-obshtina-blagoevgrad-malkite-bezstopanstveni-kucheta-se-zalavyat-i-se-ostavyat-v-obshtinskiya-priyut-za-zhivotni-dokato-pridobiyat-opredeleni-navitsi-i-se-kastrirat.html", "text": "Малките безстопанствени кучета се залавят и се оставят в общинския приют за животни, докато придобият определени навици и се кастрират. Това каза за  Радио „Фокус“-Пирин  Кирил Манов, експерт в направление „Обществен ред и сигурност“ към Община Благоевград. Той обясни, че се налага малките животни да прекарат известно време в приюта, тъй като трябва да навършат определена възраст преди да бъдат кастрирани. По думи на Манов така и шансът им за осиновяване от жители на Благоевград е много по-голям, защото по-голямата част от хората искат да вземат малки кученца.  \r\nТой допълни, че процедурата по осиновяването е много бърза и много удачна – попълва се една декларация от човека, който иска да си осинови куче, след това се прави интервю с него, за да се прецени дали е добре запознати с наредбата на Общината по отношение на домашните любимци, както и със Закона за защита на животните, и дали ще бъде добър стопанин и кучето ще се гледа съобразно законодателството на нашата държава. Експертът добави, че след всичко това хората, които искат да осиновят домашен любимец, го получават, като единственият ангажимент, който им остава, защото кучето е кастрирано, чипирано и обезпаразитено, е да си направят административната регистрация на животното в Община Благоевград. \r\nНатали СТЕФАНОВА", "date": "2018.07.05", "title": "Кирил Манов, Община Благоевград: Малките безстопанствени кучета се залавят и се оставят в общинския приют за животни, докато придобият определени навици и се кастрират"}
{"url": "http://www.focus-news.net/news/2018/07/05/2542133/stoyan-andov-parvi-predsedatel-na-makedonskiya-parlament-ako-georgi-ivanov-ne-podpishe-zakona-za-dogovora-za-imeto-tova-tryabva-da-go-napravi-talat-dzhaferi.html", "text": "Първият председател на парламента на Македония Стоян Андов заяви, че при второто успешно гласуване в парламента  Законът за ратифициране на договора за името е вече приет. Това според него не оставя никакво пространство пред президента на страната Георги Иванов – според конституцията той трябва да го подпише, предава скопският телевизионен   „Канал 5“. \r\nАндов заяви, че, ако Иванов реши да не направи това, председателят на парламента Талат Джафери няма да има друг избор, освен да сложи подпис и законът да влезе в сила. Според него заплахите с криминални обвинения не бива да плашат настоящия председател на парламента. \r\nПрезидентът Иванов прибягна  до т.нар. „джобно вето“ със Закона за езиците, който въпреки че бе гласуван два пъти от Парламента, чака подписването му от месеци.  Виктор Турмаков", "date": "2018.07.05", "title": "Стоян Андов, първи председател на македонския парламент: Ако Георги Иванов не подпише закона за договора за името, това трябва да го направи Талат Джафери"}
{"url": "http://www.focus-news.net/news/2018/07/05/2542152/ria-novosti-evropeyskiyat-sayuz-prodalzhi-antiruskite-sanktsii.html", "text": "Съветът на ЕС оформи решението да продължи с още половин година икономическите санкции срещу Русия до 31 януари 2019 г., предава  РИА Новости. \r\n„Това решение следва от доклада на президента на Франция Еманюел Макрон и на канцлера на Германия Ангела Меркел в Европейския съвет от 28-29 юни 2018 г. за състоянието на изпълнението на Минските споразумения, с които са свързани санкциите. Днес Съветът взе това решение в писмена форма и в съответствие с правилото на приемане на такива решения единодушно“, пише в официалното съобщение. \r\nНаскоро пожелал да остане анонимен служител от европейските структури потвърди, че процедурата за оформяне на решението за продължаването на санкциите, което бе съгласувано на политическо равнище от ръководителите на ЕС по време на срещата на високо равнище в края на Юни, ще се изпълни в четвъртък, а в понеделник се очаква неговото публикуване.   Виктор Турмаков", "date": "2018.07.05", "title": "РИА Новости: Европейският съюз продължи антируските санкции"}
{"url": "http://www.focus-news.net/news/2018/07/05/2542153/prezidentat-rumen-radev-prizova-nikolay-kolev-bosiya-da-prekrati-gladnata-si-stachka.html", "text": "Президентът Румен Радев призова Николай Колев - Босия да прекрати гладната си стачка. Държавният глава направи това с публикация от личния си профил в социалната мрежа \"Фейсбук\".  Агенция \"Фокус\"  публикува текста без редакторска намеса: На 12 юни 2018г. получих писмо от г-н Николай Колев-Босия, който ме информира за намерението си да протестира срещу „схемата за продажба на шофьорски книжки“ и „тежки корупционни схеми“ в Агенция „Автомобилна администрация“ на МТИТС. Писмото на г-н Колев бе изпратено от президентската администрация по компетентност в прокуратурата на 18 юни. В съответствие със заявеното в писмото намерение г-н Колев предприе гладна стачка. Считам за свой дълг да му отговоря публично: \r\nУважаеми г-н Колев, \r\nОтговарям на Вашето писмо публично, защото то поставя проблем, който засяга всички български граждани и излага на риск живота им. Той е част от големия проблем с корупцията. \r\nПриветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици. Отчаяният Ви протест е израз на доловимото в цялото общество възмущение от корупцията и липсата на отчетлива воля за борба с нея. \r\nОбръщам се към Вас с уважение към действената Ви, морална позиция и с тревога за здравето и живота Ви. Корупцията никога няма да бъде преборена с пасивност и примирение, тя изисква гражданска мобилизация и почтеност, за която Вие давате пример. \r\nСъзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. Вярвам, че и занапред Вие ще бъдете смел застъпник на справедливостта. България има нужда от Вас.", "date": "2018.07.05", "title": "Президентът Румен Радев призова Николай Колев - Босия да прекрати гладната си стачка"}
{"url": "http://www.focus-news.net/news/2018/07/05/2542155/zam-ministar-denitsa-nikolova-balgariya-e-predsedatel-na-dunavskata-strategiya-do-mesets-oktomvri-i-raboti-aktivno-po-neynite-prioriteti.html", "text": "Българското председателство на Дунавската стратегия приключва в края на месец октомври, до сега то вървеше паралелно като приоритет с Българското председателство на Съвета на ЕС. Това каза във Видин заместник-министърът на регионалното развитие и благоустройството и национален координатор на стратегията Деница Николова, която взе участие в работна среща с кметовете на общини от региона, организирана от областния управител Албена Георгиева, съобщиха от пресцентъра на  министерството .  \r\nЗам.-министър Николова подчерта, че най-важният форум, който ще организира страната ни в рамките на председателството на стратегията, ще се проведе на 18 и 19 октомври в София и ще е с фокус върху развитието на културно-историческото наследство и инвестициите в туристическия сектор като фактор за развитието на територията и икономически растеж. „Дунавската стратегията в никакъв случай не е неглижирана в рамките на Председателството на ЕС“, заяви зам.-министър Николова. Тя даде за пример като постигнат успех в рамките на българското председателство на Стратегията на ЕС за Дунавския регион решението за създаване на ново звено за контакт като помощен орган в работата на стратегията, което ще има роля за изпълнение на политиките по нея. Според заместник-регионалния министър ЕК отчита изключително позитивно създаването му и се очаква то да заработи от месец септември.  \r\nДеница Николова напомни, че Дунавската стратегия е приета през месец септември 2011 г. с огромен ентусиазъм от 14 държави, през които протича река Дунав. „Тя е стратегически документ, няма структури, няма ресурс или нормативна уредба, която да предопределя изпълнението й. Нейният принцип на изпълнение  е отдолу-нагоре при достатъчно желание на държавите - членки, при добро взаимодействие и наличие на финансиране, което е по линия на няколко източника, като например Програма „Дунав“, отбеляза Николова. Тя допълни, че програмата е с бюджет от 250 млн. евро, които се разпределят за 14 държави и с тях трудно биха се изпълнили поставените приоритети. Освен недостатъчното финансиране, друг проблем според нея е намирането на подход на взаимодействие от държави с различен темп на икономическо развитие, което води до известни дисбаланси в постигането на консенсус при формирането на проекти.  \r\nПо време на работната среща Деница Николова обсъди с представителите на местните и регионални власти новото статистическо райониране на страната, предстоящата реформа в регионалната политика, бъдещата кохезионна политика на ЕС в програмния период след 2020 г. възможностите за подкрепа и финансиране на обекти в област Видин и др.  \r\nЗаместник-министърът посочи, че най-голяма подкрепа при обществените обсъждания към момента среща вариантът област Видин попадне в голям Дунавски район, заедно с останалите области от Дунавската равнина. Целта е да се ползват потенциалът и възможностите на реката, без да съществуват изкуствени административни граници и бариери. Така ще се използват инструментите за развитие, които дават Дунавската стратегия, Програма „Дунав“, бъдещите кохезионни фондове на ЕС и националният бюджет. Освен изискването за брой население, със създаването на Дунавски район може да се гарантира и регионалният подход на въздействие и устойчив модел като потенциал на развитие, на база териториална обособеност, икономически потенциал, транспортни връзки, природни ресурси. Заместник-министър Николова обърна внимание, че този вариант съответства на програмата на правителството за развитие на Северна България с изграждането на АМ „Хемус“ и пътищата Русе – Велико Търново и Видин-Ботевград. Това ще даде шанс за развитие и на хоризонталните връзки в посока изток-запад и по-добра свързаност на областите в Северна България за икономическо развитие.  \r\nДеница Николова каза още, че и след 2020 г. ще се запази европейската политика за регионално развитие, като европейски средства ще се отпускат основно за развитие на регионите, но интегрирано и с проекти, въздействащи върху развитието на няколко населени места. За градското развитие се очаква да бъдат предвидени 6% от бюджета на структурните фондове на ЕС. Всички инвестиции ще стъпят и на измененията в Закона за регионално развитие, които се подготвят в момента. Целта е да се въведе нов подход за въздействие върху регионите. Един от акцентите е да се намалят съществуващите над 380 стратегически документа, които в момента разглеждат развитието на регионите за сметка на тяхното качество и обвързването с реално финансиране.  До края на годината ще бъде готов социално-икономически анализ на страната, който ще се ползва за бъдещото програмиране, каза още Николова и обясни, че той ще даде визията за състоянието на всички региони в момента и насоките как да се развиват те в бъдеще на база съществуващия потенциал и природен ресурс. Всяка община ще трябва да изготви и актуална визия и общински план за развитие, включващ и интегрираните планове за градско развитие. „Целта ни е да създадем по-силни региони, според териториален обхват, и с целенасочени въздействия, да създадем икономическо развитие и растеж. Друга промяна е свързана със създаването на регионални структури, които ще избират проектите, които ще се финансират след 2020 г.  \r\nВъв Видин ще бъде представена и изложбата на МРРБ „Една река – десетки райски кътчета“, стана ясно още по време на срещата. Зам.-министър Деница Николова прие поканата на областния управител Албена Георгиева в града да бъдат показани най-добрите снимки, направени по поречието на реката, преди експонирането им в София. Видин е сред градовете с най-активни участници във фотоконкурса и от там има най-много включени в изложбата снимки.", "date": "2018.07.05", "title": "Зам.-министър Деница Николова: България е председател на Дунавската стратегия до месец октомври и работи активно по нейните приоритети"}
{"url": "http://www.focus-news.net/news/2018/07/05/2542156/smolyan-shesti-den-prodalzhava-izdirvaneto-na-48-godishniya-ahmed-kichukov-ot-selo-brashten.html", "text": "Шести ден продължава издирването на 48-годишният Ахмед Кичуков от село Бръщен. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР – Смолян. Мъжът е в неизвестност от 7.00 часа на 30 юни, когато е казал на близките си, че отива в гората за гъби. Осъществен е контакт с гръцките полицейски власти,  включително и с полицейското управление, което се намира в Гърция, от другата страна на браздата, в близост до село Бръщен. Ст. комисар Димов посочи също, че към настоящия момент няма никаква информация за местонахождението и състоянието на мъжа. \r\nНели ГЕРГЬОВСКА", "date": "2018.07.05", "title": "Смолян: Шести ден продължава издирването на 48-годишния Ахмед Кичуков от село Бръщен"}
{"url": "http://www.focus-news.net/news/2018/07/05/2542157/hurriyet-gartsiya-predostavi-ubezhishte-na-oshte-edin-bivsh-turski-voynik-podoziran-v-uchastie-v-opita-za-prevrat.html", "text": "Въпреки исканията на своя съсед, Гърция предостави убежище на още един бивш турски войник, подозиран за участие в опита за преврат от юли 2016 г. Комисията по предоставяне на убежище на Гърция на 5 юли реши да предостави такова на Угюр Учан, един от осемте бивши турски военнослужещи, които избягаха в чужбина след опита за бягство, пише   Hurriyet. \r\nУчан става третият бивш войник , който е получил убежище, след като такова през май получиха Сюлейман Йозкайнакчи и Ахмет Гюзел. Турция смята, че предоставяйки убежище и отхвърляйки молбите за екстрадиране, Гърция на практика „подкрепя терористи“. \r\nМеждувременно осемте бивши военни, които са освободени от затвора след 18 месеца задържане, са пазени в къща край Атина.  \r\nНяколко часа след опита за преврат, осмината военни пристигнаха в Гърция на отвлечен хеликоптер и поискаха убежище. Турските власти поискаха веднага екстрадиране, но то бе отхвърлено от гръцкия върховен съд през януари 2017 г. след серия процеси и обжалвания.  Виктор Турмаков", "date": "2018.07.05", "title": "Hurriyet: Гърция предостави убежище на още един бивш турски войник, подозиран в участие в опита за преврат"}
{"url": "http://www.focus-news.net/news/2018/07/05/2542159/veliko-tarnovo-v-nyakolko-uchilishta-v-grada-sa-ostanali-svobodni-mesta-za-priem-na-parvoklasnitsi.html", "text": "В няколко училища във Велико Търново са останали свободни места за прием на първокласници. Това каза за  Радио „Фокус“ – Велико Търново  Пенка Игнатова, директор на дирекция „Образование, младежки дейности и спорт“ към Общината. Тя посочи, че още ученици в първи клас могат да приемат ОУ „П. Р. Славейков“, ОУ „Д. Благоев“, СУ „Г. С. Раковски“ и  ОУ „Христо Ботев“. „Има свободни места. Няма място за притеснение, че децата ще останат извън училище“, заяви Пенка Игнатова. По думите й приемът на първокласници е преминал спокойно предвид новите правила, въведени от тази година. Според новата Наредба основният критерий, по който се приемат  първокласниците, е близостта на училището до адреса, на който те живеят. „Имаме много обаждания, които потвърждават положителните страни на общинската наредба за прием на ученици в първи“, посочи Пенка Игнатова. \r\n679 първокласници се очаква да тръгнат на есен на училище в община Велико Търново. Миналата година децата в първи клас са били 684. За учебната 2018/2019 година директорите са заявили общо 30 самостоятелни паралелки и пет слети паралелки. \r\n„Директорите изпълниха заявения училищен прием и смятам, че родителите са удовлетворени. В момента работим по проекто-мрежа 2018/2019. Вероятно този брой на първокласниците ще е друга, тъй като постоянно имаме движение на ученици.  Някой напускат града, други идват във Велико Търново. За наша радост приемът на тези деца, които идват във Велико Търново, е по-голям от тези, които напускат града. Така че се надяваме да бъдат повече, а не по-малко от обявените“, допълни Пенка Игнатова. \r\nНадежда КРЪСТЕВА", "date": "2018.07.05", "title": "Велико Търново: В няколко училища в града са останали свободни места за прием на първокласници"}
{"url": "http://www.focus-news.net/news/2018/07/05/2542138/radio-svobodna-evropa-poveche-ot-70-ot-gartsite-smyatat-che-sporazumenieto-za-imeto-e-v-polza-na-makedoniya.html", "text": "Според социологическо проучване на компанията   MRB повече от 70% от гърците смятат, че споразумението за името носи полза на Македония. Същевременно 63% от тях отказват да приемат постигнатия договор, предава електронната медия   Радио „Свободна Европа“  в своята македонска версия. \r\nНа въпроса „как оценявате новото име на съседната страна да бъде Република Северна Македония и да се използва „ерга омнес“, 64 процента са отговорили отрицателно. \r\nРезултатите от проучването показват, че 7 от 10 анкетирани смятат, че Гърция е можела да постигне по-добро споразумение и че то служи повече на македонските интереси (73.3 % от анкетираните), т.е., че е вреден за националните интереси на Гърция.  Виктор Турмаков", "date": "2018.07.05", "title": "Радио „Свободна Европа“: Повече от 70% от гърците смятат, че споразумението за името е в полза на Македония"}
{"url": "http://www.focus-news.net/news/2018/07/05/2542161/plovdiv-zapochva-izdavane-na-karti-za-patuvane-po-gradskite-avtobusni-linii-na-asenovgrad.html", "text": "Започва издаване на карти за пътуване по градските автобусни линии на Асеновград, от понеделник, съобщиха от  Общината . Ще бъдат издавани карти на ветераните от войните, които пътуват безплатно, в съответствие с чл. 4, т. 4 и 5 от Закона за ветераните от войните, военноинвалидите и военнопострадалите по чл. 4, т. 1 и 4 от Закона за военноинвалидите и военнопострадалите, децата до 7 навършени години, които пътуват с карта за безплатно пътуване по вътрешноградския транспорт и с билет с нулева стойност по междуселищния автомобилен транспорт, учениците в дневна форма на обучение и студентите редовно обучение, включително докторантите в редовна форма на обучение, учащи в училищата, висшите училища и научните организации, лицата, получаващи пенсия по условията на глава шеста от Кодекса за социално осигуряване, навършили възрастта по чл. 68, ал. 1 – 3 от същия кодекс и Решение №1218/20.12.2017 г. на Общ. Съвет – Асеновград и служителите, пътуващи безплатно във вътрешноградския транспорт при изпълнение на служебните си задължения, когато това е предвидено в закон. \r\nКартите ще се издават от превозвача в новооткритото бюро до  ЖП гара \"Асеновград\".", "date": "2018.07.05", "title": "Пловдив: Започва издаване на карти за пътуване по градските автобусни линии на Асеновград"}
{"url": "http://www.focus-news.net/news/2018/07/05/2542163/aktsenti-v-sutreshniya-blok-dobro-utro-balgariya-po-radio-fokus-na-6-yuli.html", "text": "България е едно от най-сигурните места, увери вътрешният министър Валентин Радев. Ежедневните информационни потоци обаче намекват друго. Колко сигурно място е страната ни и как се движат нивата на престъпност през годините? Тези и други въпроси ще коментираме със завеждащия катедра „Национална и регионална сигурност“ в УНСС проф. Димитър Димитров. Ще обърнем поглед и към предстоящата среща на върха „16+1“, която София ще домакинства. За инвестиционния интерес към страната ни, за възможен нов тласък и сътрудничество между България и Китай и за възможностите, от които страната ни може да се възползва ще разговаряме с изпълнителния директор на Българска агенция за инвестиции Стамен Янев. Ще преминем и на лятна вълна, пренасяйки ви в Поморие. С кмета на община Поморие Иван Алексиев ще разговаряме за очакванията от тазгодишния летен сезон и начините за все по-успешно привличане на туристи. В минутите след 9 часа - Нели Гергьовска от Радио „Фокус“-Смолян ще ви разкрие повече за предстоящото лунно затъмнение в края на месеца и начините, по които то може да се наблюдава от страната ни.  \r\nТези и още теми - в сутрешния блок на Радио „Фокус“ „Добро утро, България“ от 06.00 до 10.00 часа с водещ Виктория Месробович - Кувенджиева.", "date": "2018.07.05", "title": "Акценти в сутрешния блок „Добро утро, България“ по Радио „Фокус“ на 6 юли"}
{"url": "http://www.focus-news.net/news/2018/07/05/2542164/varna-139-godini-ot-sazdavaneto-na-mvr-byaha-otbelyazani-v-grada-s-polagane-na-ventsi-i-tsvetya-pred-pametnika-na-neznayniya-voin.html", "text": "139 години от създаването на МВР бяха отбелязани във Варна с полагане на венци и цветя пред Паметника на незнайния воин. Това съобщи за  Радио „Фокус“ – Варна  Красимир Костов, заместник-председател на УС на Синдикалната федерация на служителите на МВР и председател на структурата на организацията във Варна.  \r\nТой припомни, че на 5 юли се отбелязва професионалният празник на Министерството на вътрешните работи, който е обявен е с Решение 79 на Министерския съвет от 28 февруари 1992 година. Костов каза още, че това е първият професионален празник на служителите в МВР от няколко години, който не е съпроводен от протести. Красимир Костов коментира, че по време на професионалния празник миналата година в цялата страна имаше протести с искане за по-високи заплати, по-добри условия на труд и нов Закон за МВР. \r\nМарияна ВАЛЕНТИНОВА", "date": "2018.07.05", "title": "Варна: 139 години от създаването на МВР бяха отбелязани в града с полагане на венци и цветя пред Паметника на незнайния воин"}
{"url": "http://www.focus-news.net/news/2018/07/05/2542165/pregled-na-mezhdunarodnite-novini-do-18-chasa-agentsiya-fokus.html", "text": "Съветът на ЕС оформи решението да продължи с още половин година икономическите санкции срещу Русия до 31 януари 2019 г. \r\n„Това решение следва от доклада на президента на Франция Еманюел Макрон и на канцлера на Германия Ангела Меркел в Европейския съвет от 28-29 юни 2018 г. за състоянието на изпълнението на Минските споразумения, с които са свързани санкциите. Днес Съветът взе това решение в писмена форма и в съответствие с правилото на приемане на такива решения единодушно“, пише в официалното съобщение. \r\nНаскоро пожелал да остане анонимен служител от европейските структури потвърди, че процедурата за оформяне на решението за продължаването на санкциите, което бе съгласувано на политическо равнище от ръководителите на ЕС по време на срещата на високо равнище в края на Юни, ще се изпълни в четвъртък, а в понеделник се очаква неговото публикуване.  \r\n***  Въпреки исканията на своя съсед, Гърция предостави убежище на още един бивш турски войник, подозиран за участие в опита за преврат от юли 2016 г. Комисията по предоставяне на убежище на Гърция на 5 юли реши да предостави такова на Угюр Учан, един от осемте бивши турски военнослужещи, които избягаха в чужбина след опита за бягство. \r\nУчан става третият бивш войник , който е получил убежище, след като такова през май получиха Сюлейман Йозкайнакчи и Ахмет Гюзел. Турция смята, че предоставяйки убежище и отхвърляйки молбите за екстрадиране, Гърция на практика „подкрепя терористи“. \r\nМеждувременно осемте бивши военни, които са освободени от затвора след 18 месеца задържане, са пазени в къща край Атина.  \r\nНяколко часа след опита за преврат, осмината военни пристигнаха в Гърция на отвлечен хеликоптер и поискаха убежище. Турските власти поискаха веднага екстрадиране, но то бе отхвърлено от гръцкия върховен съд през януари 2017 г. след серия процеси и обжалвания. \r\n*** Обвинените в опит за убийство на лидера на македонската партия „Алианс за албанците“ и депутат в местния парламент Зиядин Села на 27 април в сградата на Събранието са виновни за това, че са имали намерение да отнемат живота на въпросният албански народен представител, обяви съдийката по делото Славица Андреевска. \r\nВ аргументацията на присъдата се казва, че седмината обвинени са нахлули в парламента на 27 април м.г., след 19 часа, с умисъл да отнемат живота на Села и за това получават общо 81 години затвор, пише изданието. \r\nКире Георгиевски получава 13 години, Андрей Мицов – 10 години и шест месеца, Никола Войминовски – 13 години и шест месеца, Коста Делов – 10 години и шест месеца, Александър Яневски – Тошта – 13 години, Оливер Ошавковски – 10 години и шест месеца и Николче Димитриевски, също така 10 години и шест месеца. Прекараното време в следствения арест се смята за излежана част от присъдата. \r\n*** Македонският премиер Зоран Заев в четвъртък, след повторната ратификация на договора за името, поиска от президента на страната Георги Иванов да го подпише. \r\n„Президентът да подпише закона, а референдумът само ще го потвърди. За първи път от 27 години гражданите получават шанса да решават за бъдещето на Македония. Вярвам в нашия народ и в успеха на процеса, с който ще се гордеят много поколения“, заяви Заев. \r\n***  Председателят на основната опозиционна гръцка партия „Нова Демокрация“ Кирякос Мицотакис заяви, че има притеснения от регионални безредици в гръцка Македония, където, според него, сепаратистки сили могат да приемат договора за името като покана да се организират. \r\nПредставители на гръцките медии попитаха лидера на „Нова Демокрация“ дали споменатите от него сили имат капацитет да провокират регионално напрежение и какво могат да предприемат. Другите зададоха въпроси  дали гражданска война може да раздели страната, кои са силите, за които говори Мицотакис и дали те са свързани със „Северната лига“, която се противопоставя на споразумението. \r\nОт Мицотакис се изисква да отговори директно какво точно е имал предвид в своята противоречива декларация, защото това е първият случай, в който предполага, че съществува опасност от сепаратистко движение в Северна Гърция. \r\n***  Сирийската правителствена армия и Военно-космическите сили на Русия нанесоха повече от 600 въздушни удара по джихадистите в югозападната сирийска провинция Дераа  за последните 15 часа. \r\nСлед четири дни на ограничени бомбардировки, интензивните удари продължиха късно в сряда след пропадането на преговорите между терористите и Русия. \r\nСирийският президент Башар Асад и неговите съюзници осъществяват настъпателна операция в провинция Дераа, една от последните твърдини на екстремистите в Сирия. \r\nДвуседмичната офанзива, която е съпътствана от масирани въздушни удари на руските ВКС, вече донесе сериозни териториални придобивки на Дамаск и редица градове се предадоха, сключвайки сепаративни договори за капитулация с руските военни представители. \r\nСъгласно информации на близки до терористите организации, военните действия и въздушните удари са принудили близо четвърт милион души да напуснат домовете си в района и да се насочат към границите на Израел и Йордания. И двете страни са категорични, че няма да приемат бежанци. \r\nПреди началото на настъпателната операция Вашингтон също бе категоричен, че няма да предостави военна и дипломатическа помощ за групировките.", "date": "2018.07.05", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/07/05/2542144/reuters-germaniya-avstriya-i-italiya-planirat-pregovori-za-zakrivane-na-yuzhniya-migrantski-marshrut.html", "text": "Германският вътрешен министър Хорст Зеехофер заяви, че Германия, Австрия и Италия ще проведат преговори следващата седмица, за да обсъдят начините за закриване на Южния мигрантски маршрут към Европа и планират да работят по въпроса заедно, предава   Reuters. \r\nСлед среща с австрийския канцлер Себастиан Курц Зеехофер заяви, че плановете на германското коалиционно правителство за нови мерки спрямо мигрантите на общата им граница, няма да направят Австрия отговорна за хората, които пристигат там, които вече са поискали убежище в друга страна. \r\nНа свой ред Курц заяви, че двете страни са се разбрали, че плановете на Германия за границата ѝ няма да навредят на Австрия.  Виктор Турмаков", "date": "2018.07.05", "title": "Reuters: Германия, Австрия и Италия планират преговори за закриване на Южния мигрантски маршрут"}
{"url": "http://www.focus-news.net/news/2018/07/05/2542158/d-r-zlatina-dimova-odbh-varna-epizootichnata-obstanovka-na-teritoriyata-na-oblastta-e-spokoyna-nyama-ustanoveni-zarazni-zabolyavaniya.html", "text": "Епизоотичната обстановка на територията на Варна и областта е спокойна, няма установени заразни заболявания в региона. Това каза в интервю за  Радио „Фокус“ – Варна  д-р Златина Димова, директор на Областната дирекция по безопасност на храните (ОДБХ) във Варна. В област Варна няма установени случаи на инфлуенца по птиците, каквато бе констатирана през последния месец в животновъден обект за отглеждане на кокошки носачки в с. Дончево, област Добрич, или чума по дребни преживни животни, каквато бе констатирана в Ямболско. „Нямаме информация за навлизане на африканска чума по свине на територията на страната ни“, посочи д-р Златина Димова.  \r\nОт Областната дирекция по безопасност на храните във Варна са предприети предварителни превантивни мерки по отношение на заболяването африканска чума по свинете, въпреки че то не е регистрирано на територията на страната, заяви д-р Димова.  Предприети са и предварителни превантивни мерки по отношение на заболяването инфлуенца по птиците и чума по дребни преживни животни. Д-р Златина Димова отбеляза, че държавната профилактична програма за задължителните мерки за профилактика и борба срещу болестите по животните се изпълнява в срок. „Колегите по общини раздават  ваксини на регистрираните ветеринарни лекари, като изпълнението се проверява. Времето, макар и недобро за туристите, за нас се е удобно, защото колегите могат да извършват по-спокойно ваксинациите“, заяви д-р Златина Димова. \r\nМарияна ВАЛЕНТИНОВА", "date": "2018.07.05", "title": "Д-р Златина Димова, ОДБХ – Варна: Епизоотичната обстановка на територията на областта е спокойна, няма установени заразни заболявания"}
{"url": "http://www.focus-news.net/news/2018/07/05/2542160/pg-na-bsp-za-balgariya-vnese-v-delovodstvoto-na-parlamenta-promenite-v-zakona-za-lichnata-pomosht-izgotveni-ot-ombudsmana-maya-manolova.html", "text": "ПГ на „БСП за България“ внесе в деловодството на парламента промените в Закона за личната помощ, изготвени от омбудсмана Мая Манолова. Това сочи справка от сайта на  Народното събрание . Законопроектът входиран в деловодството на Народното събрание на 4 юли 2018 г. и е подписан от лидера на БСП  Корнелия Нинова, заместник-председателя на ПГ на „БСП за България“ Антон Кутев и депутатите от групата Кристина Сидорова и Николай Иванов.  \r\nЦелта на промените в Закона за личната помощ е чрез осигуряване на лична помощ да се подпомогнат лица с увреждания да упражняват основните си права, да имат възможности за избор, независим живот, активно включване и участие в общността и достъп до различни услуги и дейности, като по този начин се разрешат проблемите с действащите социални услуги „Личен и социален асистент“. Проектът регламентира механизма за лична помощ, чрез който се осигурява нейната устойчивост и финансиране.", "date": "2018.07.05", "title": "ПГ на „БСП за България“ внесе в деловодството на парламента промените в Закона за личната помощ, изготвени от омбудсмана Мая Манолова"}
{"url": "http://www.focus-news.net/news/2018/07/05/2542168/razgrad-dvizhenieto-po-pat-i-2-razgrad-shumen-v-rayona-na-razklona-za-s-kamenar-e-vazstanoveno.html", "text": "Движението по път I-2 Разград - Шумен в района на разклона за с. Каменар е възстановено. Това съобщиха от пресцентъра на  Агенция \"Пътна инфраструктура\" .", "date": "2018.07.05", "title": "Разград: Движението по път I-2 Разград - Шумен в района на разклона за с. Каменар е възстановено"}
{"url": "http://www.focus-news.net/news/2018/07/05/2542170/blagoevgrad-intenziven-e-trafikat-na-vhod-i-na-izhod-na-gkpp-kulata.html", "text": "Интензивен е трафикът на вход и на изход на ГКПП „Кулата“. Това съобщиха за  Радио „Фокус“-Пирин  от \"Гранична полиция\". Без забавяне се осъществява преминаването през ГКПП „Илинден-Ексохи“. Спокойно се осъществява преминаването и на останалите гранични пунктове с Република Гърция. \r\nЛора КАЛЧЕВА", "date": "2018.07.05", "title": "Благоевград: Интензивен е трафикът на вход и на изход на ГКПП „Кулата“"}
{"url": "http://www.focus-news.net/news/2018/07/05/2542167/nimh-utre-shte-e-predimno-slanchevo-samo-na-otdelni-mesta-sledobed-shte-prevali-i-pregarmi.html", "text": "През нощта явленията ще затихнат и над по-голямата част от страната ще е предимно ясно. По-значителна ще се задържи облачността до сутринта над източните райони, на отделни места там ще има краткотрайни превалявания. Утре ще е предимно слънчево. В следобедните часове главно над Югозападна България ще се развива купеста и купесто-дъждовна облачност, но само на отделни места ще превали и прегърми. Максималните температури ще са между 29° и 34°. Това съобщи за  Агенция \"Фокус\"  Евгения Егова, дежурен синоптик в  Националния институт по метеорология и хидрология  (НИМХ) към Българската академия на науките (БАН). \r\nПо Черноморието преди обяд ще има по-значителна облачност и на места ще превали слабо. По-късно през деня облачността ще намалее и ще се установи предимно слънчево време. Ще духа бриз. Максималните температури ще са 25-27°. Температурата на морската вода е 24-26°. Вълнението на морето ще е 1 бал. \r\nНад планините ще е предимно слънчево. Временни увеличения на облачността ще има в следобедните часове, когато на места ще има краткотрайни валежи, придружени с гръмотевици. Ще духа предимно умерен вятър от север-северозапад. Максималната температура на 1200 метра ще бъде около 25°, на 2000 метра - около 17°. \r\nАтмосферното налягане е близко до средното за месеца и през деня слабо ще се понижи. \r\nПрез почивните дни над Западна и Централна, а в началото на новата седмица и над Източна България ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки. На места явленията временно ще са интензивни, валежите - значителни. Вятърът ще се ориентира от север-северозапад и ще настъпи краткотрайно и слабо захлаждане. В понеделник валежите ще бъдат главно в Централна Северна и в Североизточна България, както и в планините. И в източните райони температурите ще се понижат.", "date": "2018.07.05", "title": "НИМХ: Утре ще е предимно слънчево, само на отделни места следобед ще превали и прегърми"}
{"url": "http://www.focus-news.net/news/2018/07/05/2542169/the-hill-donald-tramp-sravni-kontrola-nad-granitsite-s-tova-horata-da-se-darzhat-izvan-dvora-na-kashtata.html", "text": "Президентът на САЩ Доналд Тръмп призова конгреса да приеме закони за миграцията, които да позволят на американските власти да гонят хората, влезли нелегално в страната „така, все едно, че са били застанали на двора на къщата им“. Същевременно той заяви, че настоящето законодателство за миграцията е „лудо“ , пише   The Hill. \r\n„Конгресът на САЩ трябва да приеме умни, бързи и логични закони за миграцията. Полицията на границата върши страхотна работа, но законите, с които работим в момента са луди“, заяви Тръмп. „Когато хората, с или деца, влязат в страната, на тях трябва да им се каже да се махат без да е нужно нашата страна да търпи дълъг и скъп съдебен процес. Нека кажем на тези хора „Вън!“, все едно стоят на собствените ни дворове. Наемането на хиляди „съдии“ не работи и не е приемливо – ние сме единствената страна на света, която прави това“, допълни президентът на САЩ.  Виктор Турмаков", "date": "2018.07.05", "title": "The Hill: Доналд Тръмп сравни контрола над границите с това хората да се държат извън двора на къщата"}
{"url": "http://www.focus-news.net/news/2018/07/05/2542166/otvoreni-sa-tsenovite-oferti-za-proektirane-i-stroitelstvo-na-tunel-zheleznitsa-na-am-struma.html", "text": "Отворени са ценовите оферти в откритата процедура за „Проектиране и строителство на автомагистрала „Струма“ Лот 3.1 Тунел „Железница“. Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Това съобщиха от пресцентъра на  Агенция \"Пътна инфраструктура\" . \r\nОбществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена на три части, за да може на обекта да се работи едновременно и проектът да завърши в срока на ОПТТИ 2014-2020 г. \r\nОтворените ценови оферти за обособена позиция 1: Подучастък №1 от км 366+000 до км 366+720, включително обслужващ тунелен път при северния портал на тунел „Железница“, са на: \r\n-\tОбединение „Пътстрой-92 - МОСТРЕМОНТ“, в което участват: „Пътстрой-92“ АД и „МОСТРЕМОНТ 97“ ООД – 32 554 154.34 лв. без ДДС; \r\n-\tДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД – 29 985 345.00 лв. без ДДС; \r\n-\t„Калистратов Груп“ ООД - 28 447 832.31 лв. без ДДС;  \r\n-\t„ХИДРОСТРОЙ“ АД – 33 125 154.37 лв. без ДДС; \r\n-\tДЗЗД „ОРС - М“, в което са: „МОСТКОНСУЛТ“ ООД, „ОРС ИНФРАСТРУКТУРА“ ООД – 26 697 927.86 лв. без ДДС;  \r\nСрокът за изпълнение на проектирането и строително-монтажните работи е 600 календарни дни. \r\nОтворените ценови предложения за обособена позиция 2: Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери, са на: \r\n-\tДЗЗД „АМ „Струма“-ОП2: Тунел Железница“, участници: „ГЛАВБОЛГАРСТРОЙ“ АД, „ГБС-Инфраструктурно строителство“ АД – 191 479 153.57 лв. без ДДС;  \r\n-\tОБЕДИНЕНИЕ „ТУНЕЛ ЖЕЛЕЗНИЦА“, с участници: „ЕВРО АЛИАНС ТУНЕЛИ“ АД, „ИСА-2000“ ЕООД, „ПЪТПРОЕКТ“ ЕООД – 184 168 742.24 лв. без ДДС; \r\n-\tОБЕДИНЕНИЕ „АМ СТРУМА - ТУНЕЛ ЖЕЛЕЗНИЦА“, с участници „СТАНИЛОВ“ ЕООД, „ИНЖСТРОЙИНЖЕНЕРИНГ“ ЕООД, „ЛОГИСТИКА 21“ ЕООД – 174 524 519.06 лв. без ДДС; \r\n-\tДЗЗД „АМ СТРУМА ТУНЕЛ 2018“, с участници: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД – 185 370 370. 37 лв. без ДДС. \r\nСрокът за изпълнение на проектирането и строително-монтажните работи е 1060 календарни дни. \r\nОтворените ценови оферти за обособена позиция 3: Подучастък №3 от км 369+000 до км 370+400, са на: \r\n-\t„Пътстрой-92“ АД – 18 658 616.86 лв. без ДДС; \r\n-\t„ГБС Инфраструктурно строителство“ АД – 21 196 979.07 лв. без ДДС; \r\n-\tОБЕДИНЕНИЕ „ДЗЗД Стримон“ с участници: „Автомагистрали-Черно море“ АД и „ИЙ КЕЙ ДЖЕЙ БЪЛГАРИЯ КЪНСЪЛТИНГ ЕНДЖИНИЪРС“ ЕООД - 19 848 378.82 лв. без ДДС;  \r\n-\tОБЕДИНЕНИЕ „ИНТЕРВИАНОВА“ ДЗЗД с участници: „БГНОВА“ АД, „ИНТЕРПРОМ“ ЕООД, „ИНЖЕНЕРИНГ ГРУП-04“ ЕООД, „ХИДРО КОНСУЛТ ИНЖЕНЕРИНГ“ ЕООД – 21 960 000.00 лв. без ДДС; \r\n-\t„ПСТ Груп“ ЕАД – 18 442 297.40 лв. без ДДС. \r\nСрокът за изпълнение на проектирането и строително-монтажните работи е 660 календарни дни.", "date": "2018.07.05", "title": "Отворени са ценовите оферти за проектиране и строителство на тунел „Железница“ на АМ „Струма“"}
{"url": "http://www.focus-news.net/news/2018/07/05/2542154/mzhg-shte-bade-otpusnata-darzhavna-pomosht-de-minimis-za-obezshtetenie-na-zasegnatite-stopani-ot-chumata-po-drebnite-prezhivni-zhivotni.html", "text": "Ситуацията със здравословното състояние на овцете и козите, вследствие чумата по дребните преживни животни в Югоизточна България, беше обсъдена на среща между ръководството на Министерство на земеделието, храните и горите (МЗХГ), експерти, научни работници и представители на браншови организации от овцевъдния и козевъдния сектор. Разгледаха бяха мерките, които ведомството предприема за ликвидиране на последствията от заболяването, както и възможностите за финансово подпомагане на фермерите. Това съобщиха от пресцентъра на  МЗХГ . \r\nПо време на срещата стана ясно, че засегнатите земеделски стопани ще получат обезщетение чрез държавна помощ de minimis, която предстои да бъде гласувана на следващото заседание на Управителния съвет на Държавен фонд „Земеделие“. Собствениците на евтаназираните животни ще бъдат обезщетени. Предприети са административни действия пострадалите овцевъди да получат обвързана подкрепа по директните плащания за 2018 г. в условията на форсмажорни обстоятелства.  \r\nПрепоръчва се в 10-километровата наблюдавана зона около огнищата, животните да бъдат поставени на оборен режим, т.е. да нямат връзка с други стада. Критичният момент е през следващите две седмици, и ако няма нови случаи проблемът може да бъде решен.  \r\nИма решение на Европейската комисия по отношение на забрана за търговия с живи животни и продукцията, която излиза от тях от заразените региони. На извънредно заседание е гласувано забраната да не бъде за целите административни области, а само за отделните общини, където има засегнати животни. За Област Ямбол - общините Болярово и Елхово, за Област Бургас -  общините Средец, Созопол, Приморско, Малко Търново и Царево.", "date": "2018.07.05", "title": "МЗХГ: Ще бъде отпусната държавна помощ de minimis за обезщетение на засегнатите стопани от чумата по дребните преживни животни"}
{"url": "http://www.focus-news.net/news/2018/07/05/2542171/sliven-razkrivat-se-novi-sotsialni-uslugi-v-oblastta.html", "text": "Актуализацията на Областната стратегия за социалните услуги бе една от темите на провелото се заседание на Областния съвет за развитие в Сливен с участието на представители на общините, стопански организации, социални ведомства, специалисти от Института за управление на програми и проекти, гл. експерти от Областната администрация. Заседанието се проведе под ръководството на зам. областния управител Камен Костов,  съобщиха от Областна администрация Сливен . „Областната стратегия за развитие е разработена за периода от 2016 до 2020 година. Какво ще се планира в нея е от важно значение, тъй като, ако дадена услуга не фигурира в стратегията, тя не може да бъде разкрита и да получи финансиране“, заяви той. \r\nЗвеното за мониторинг и оценка на междинното изпълнение на стратегията е изготвило доклад, в който се предлагат конкретни промени, свързани с новите наименованията на някои от социалните услуги, както и с постъпили предложения от общините Сливен, Нова Загора и Твърдица, съобщи Женя Андонова, главен експерт в областната администрация. В община Сливен са планирани четири нови услуги: нов Център за обществена подкрепа, Дневен център за деца и/или младежи с тежки множествени увреждания, Център за специализирана здравно-социална грижа за деца с увреждания и Център за временно настаняване на бездомни лица. Има и промяна в някои от услугите: капацитетът на заложения за създаване през 2018 г. в Сливен Кризисен център за жертви на домашно насилие се увеличава от 12 на 20 места. От 10 на 8 места се намалява капацитетът на Защитеното жилище за лица с умствена изостаналост в Нова Загора и Преходното жилище в новозагорското с.Асеновец. Разширява се обхватът на целевата група, която ще включва деца и пълнолетни лица с увреждания, в Центъра за социална рехабилитация и интеграция в Сливен. С това се увеличава капацитетът на центъра от 30 на 50 места. \r\nНа заседанието бяха одобрени още междинен доклад за изпълнение на Областната стратегия за развитие на Сливенска област и доклад за дейността на съвета през миналата година.", "date": "2018.07.05", "title": "Сливен: Разкриват се нови социални услуги в областта"}
{"url": "http://www.focus-news.net/news/2018/07/05/2542174/burgas-odmvr-izdirva-87-godishen-mazh-ot-oblastniya-tsentar-v-neizvestnost-ot-29-yuni.html", "text": "ОДМВР - Бургас издирва 87-годишния Ефтим Попов от Бургас, който на 29 юни около 13.00 часа напуснал дома си в бл. 1 в ж. к. „Славейков“ и до момента е в неизвестност. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. Мъжът е с прошарена коса, висок около 170-175 см с кафеви очи. Бил е жълта шапка от бейзболен тип, светлозелена риза и бежова жилетка. \r\nОт ОДМВР – Бургас призовават гражданите, разполагащи с информация относно местонахождението на издирвания, да съобщят незабавно на тел. 112 или в най-близкото районно управление на МВР. \r\nВеселина НИКОЛОВА", "date": "2018.07.05", "title": "Бургас: ОДМВР издирва 87-годишен мъж от областния център, в неизвестност от 29 юни"}
{"url": "http://www.focus-news.net/news/2018/07/05/2542172/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.05", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/05/2542173/sliven-dvizhenieto-v-oblastta-e-natovareno.html", "text": "Движението в Сливенска област е натоварено, съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.05", "title": "Сливен: Движението в областта е натоварено"}
{"url": "http://www.focus-news.net/news/2018/07/05/2542162/a1on-makedoniya-sdsm-zayavi-che-politicheskoto-deystvie-na-vmro-dpmne-se-svezhda-do-razprostranyavane-na-falshivi-novini.html", "text": "Управляващата македонска партия СДСМ обвини в официално свое заявление основната опозиционна партия ВМРО-ДПМНЕ, че нейната политическа дейност се свежда до разпространяване на фалшиви новини, предава   A1ON. \r\n„Цялата политическа дейност на ВМРО-ДПМНЕ се ограничава само до поставянето на неверни данни и разпространяването на неверни новини. Без построени възгледи по ключови въпроси, без концепции и политики в интерес на гражданите. Няма публично изказване на опозиционната партия, което да не е пълно с неистини, измислици и клевета“, пише в заявлението на СДСМ. От там посочиха , че ВМРО-ДПМНЕ в отчаяние повдига срещу властта обвинения за несъществуващи престъпления, докато няма никакви аргументи.  \r\nСДСМ обвини ВМРО-ДПМНЕ и президента на Македония Георги Иванов, че са се насочили срещу македонското бъдеще, срещу членството на страната в НАТО и в ЕС и срещу засилването на македонската идентичност и уникалност. \r\n„Гражданите, СДСМ и всички демократични обществени сили няма да позволят разрушителните сили да върнат Македония по времето на изолация, напрежение, разделение и несигурност. Македония се движи по истинския евроатлантически път, независимо дали това се харесва на  ВМРО-ДПМНЕ или не“, пише в партийното заявление.  Виктор Турмаков", "date": "2018.07.05", "title": "A1ON (Македония) : СДСМ заяви, че политическото действие на ВМРО-ДПМНЕ се свежда до разпространяване на фалшиви новини"}
{"url": "http://www.focus-news.net/news/2018/07/05/2542175/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.05", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/05/2542178/varna-dvizhenieto-po-avtomagistrala-hemus-v-uchastaka-vetrino-neofit-rilski-v-posoka-varna-se-osashtestvyava-dvuposochno-v-lyavoto-platno-poradi-remontni-deynosti.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Времето е с разкъсана облачност, видимостта е добра. Трафикът в региона е сравнително спокоен. По-натоварено е движението по пътя от и към курортните комплекси, повече автомобили се движат и по главния път Варна – Бургас. Трафикът в участъка от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Движението по автомагистрала „Хемус“ в участъка п.в. Ветрино – п.в. Неофит Рилски от км 389+717 до км 393+600 в посока Варна се осъществява двупосочно в лявото платно поради ремонтни дейности. Затваря се п.в. Неофит Рилски, като превозните средства се пренасочват по път I-2 Русе – Варна. Слизането от магистралата в посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на магистралата се осъществява при п.в. Девня. По път III-904 Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Във Варна по-интензивен е трафикът на входа на града от автомагистрала „Хемус“, в района на Аспарухов мост, Морската градина, крайезерния път и околовръстното шосе. Призовават се водачите да шофират с повишено внимание и съобразена скорост. Полицейското присъствие в града и региона е засилено. \r\nМарияна ВАЛЕНТИНОВА", "date": "2018.07.05", "title": "Варна: Движението по автомагистрала „Хемус“ в участъка Ветрино – Неофит Рилски в посока Варна се осъществява двупосочно в лявото платно поради ремонтни дейности"}
{"url": "http://www.focus-news.net/news/2018/07/05/2542177/gabrovo-provereni-sa-svinevadnite-fermi-v-oblastta-za-nalichie-na-zarazeni-s-afrikanska-chuma-zhivotni.html", "text": "Проверени са свиневъдните ферми в област Габрово за наличие на заразени с африканска чума животни. Това съобщи за  Радио „Фокус“ – Велико Търново  д-р Светослав Спасов, директор на Областната дирекция по безопасност на храните. Той увери, че на този етап не са констатирани случаи на вирусното заболяване  по свинете. Д-р Спасов припомни, че всяка една ферма трябва да спазва мерките за биосигурност. Достъпът до тези обекти трябва да бъде ограничен и да бъдат монтирани предпазни мрежи. Трябва да се поставят и съоръжения за дезинфекция, а работниците да се преобличат, когато влизат във фермата. Основните мерки, които следва да се изпълняват от Българската агенция по безопасност на храните, Изпълнителна агенция по горите, държавните горски предприятия и ловните сдружения включват засилен граничен контрол при движението на живи животни, контрол върху личния багаж на пътниците, пристигащи на територията на страната. Освен това трябва да се редуцира плътността на популацията от дива свиня на територията на страната и да организиране провеждане на лабораторен контрол. \r\nНадежда КРЪСТЕВА", "date": "2018.07.05", "title": "Габрово: Проверени са свиневъдните ферми в областта за наличие на заразени с африканска чума животни"}
{"url": "http://www.focus-news.net/news/2018/07/05/2542179/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-makaza-i-gkpp-ruse-dunav-most.html", "text": "На българо-сръбската граница на ГКПП \"Калотина\" трафикът е интензивен на вход за леки автомобили. Това съобщиха от пресцентъра на  ГД \"Гранична полиция\" . На българо-гръцката граница на ГКПП \"Кулата\" и на ГКПП \"Маказа\" трафикът е интензивен на вход и на изход. На българо-румънската граница на ГКПП \"Русе-Дунав мост\" трафикът е интензивен на изход за товарни автомобили. На българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.07.05", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Кулата\", ГКПП \"Маказа\" и ГКПП \"Русе-Дунав мост\""}
{"url": "http://www.focus-news.net/news/2018/07/05/2542180/kathimerini-panos-kamenos-povtori-priziva-si-za-kvalifitsirano-mnozinstvo-v-parlamenta-za-odobryavane-na-sporazumenieto-za-imeto.html", "text": "Председателят на партията-младши партньор в гръцкото правителство „Независими гърци“ Панос Каменос  повтори призива си в парламента да се гласува с квалифицирано мнозинство за одобряването на споразумението за името с Македония, пише   Kathimerini. \r\nКаменос заяви, че партията му ще гласува срещу споразумението за името, когато достигне до гръцкия парламент. Същевременно той допълни, че „Независими гърци“ няма да излязат от управляващата коалиция заради това несъгласие, защото тогава страната никога няма да излезе от спасителната си програма, както е предвидено през август. \r\n„Ако споразумението за името се представи за гласуване със 180 от общо 300 депутати, какво ще направи опозиционната партия „Нова демокрация“, попита Каменос. „Ние няма да сваляме правителството, за да угодим на милиардера Джордж  Сорос и на силите, свързани с гръцките кредитори“, допълни той.  Виктор Турмаков", "date": "2018.07.05", "title": "Kathimerini: Панос Каменос повтори призива си за квалифицирано мнозинство в парламента за одобряване на споразумението за името"}
{"url": "http://www.focus-news.net/news/2018/07/05/2542181/plovdiv-zabranyava-se-dvizhenieto-po-chast-ot-ul-rechna-v-asenovgrad-ot-6-do-8-yuli-zaradi-remont.html", "text": "Забранява се движението на всички моторни превозни средства от 6 юли 2018 г. (петък) до 8 юли 2018 г. (неделя) по ул. ”Речна”, в участъка от Народно читалище ”Родолюбие–1873 г.” до моста на хотел ”Асеновец”, съобщиха от  Общината . Това се налага във връзка с осъществяването на „Проект за рехабилитация на водоснабдителната и канализационна мрежа на град Асеновград с изграждане на Пречиствателна станция за отпадни води”. Всички моторни превозни средства, ползващи паркинга до западната страна на читалището, могат да ползват други паркинги по времето на провежданите изкопни работи в центъра. \r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътно-транспортни произшествия.", "date": "2018.07.05", "title": "Пловдив: Забранява се движението по част от ул. ”Речна” в Асеновград от 6 до 8 юли, заради ремонт"}
{"url": "http://www.focus-news.net/news/2018/07/05/2542182/sliven-problemi-ot-sferata-na-infrastrukturata-byaha-obsadeni-v-priemniya-den-na-obshtinskoto-rakovodstvo.html", "text": "Приемен ден на заместник-кметовете Румен Иванов и Пепа Чиликова се проведе днес следобед, съобщиха от пресцентъра на  Община Сливен . Граждани от Сливен и населени места от общината запознаха Румен Иванов с проблеми от сферата на инфраструктурата. Бяха поставени и лични въпроси, свързани с достъп до имоти и проблеми, възникнали на границата на два съседни имота. \r\nПреобладаващо от личен характер бяха въпросите, с които беше запозната Пепа Чиликова по време на приемния ден. Въпросите бяха поставени от пенсионери, от хора с решение от ТЕЛК, от работещи в детски градини и ясли. \r\nПриемният ден на общинското ръководство е всеки първи четвъртък на месеца. Записването става два дни преди това – във вторник от 8.30 ч. в Центъра за административно обслужване на гражданите – източен вход на Общината.", "date": "2018.07.05", "title": "Сливен: Проблеми от сферата на инфраструктурата бяха обсъдени в приемния ден на общинското ръководство"}
{"url": "http://www.focus-news.net/news/2018/07/05/2542183/blagoevgrad-s-normalna-intenzivnost-e-dvizhenieto-po-glaven-pat-e-79-i-am-struma-v-oblastta.html", "text": "С нормална интензивност  е движението по главен път Е-79 и АМ „Струма“ в Благоевградска област. Това каза за  Радио „Фокус“ – Пирин  дежурният служител в Областно пътно управление - Благоевград.  Няма ремонтни дейности и въведени ограничения по републиканската пътна мрежа в областта. Повишена е опасността от падащи камъни в района на Кресненското дефиле и проход Предела. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nЛора КАЛЧЕВА", "date": "2018.07.05", "title": "Благоевград: С нормална интензивност е движението по главен път Е-79 и АМ „Струма“ в областта"}
{"url": "http://www.focus-news.net/news/2018/07/05/2542187/penka-ignatova-obshtina-veliko-tarnovo-obshtinskata-naredba-za-priem-na-parvoklasnitsi-e-saobrazena-s-udobstvoto-i-sigurnostta-na-detsata.html", "text": "Общинската наредба за прием на първокласници е съобразена с удобството и сигурността на децата. Това каза за  Радио „Фокус“ – Велико Търново  Пенка Игнатова, директор Дирекция „Образование, младежки дейности и спорт“ към Общината. Тя посочи, че свободните места в първи клас в града, могат да бъдат заети и от деца от малките населени места. По думите ѝ обаче би било добре, ако те учат там, където живеят, ако в населеното място има училище. „Децата не бива да бъдат излагани на риск и да пътуват дълго време до училище. Искам да подчертая, че условията в училищата извън Велико Търново също са много добри и не отстъпват на тези в града. В тези учебни заведения също има квалифицирани кадри и прекрасни специалисти“, посочи Пенка Игнатова. \r\nВ новата Наредба за прием на деца в първи клас основният критерий, по който се приемат първокласниците, е близостта на училището до адреса, на който те живеят. В първа група попадат тези деца, чийто родители не са променяли адресната си регистрация през последните три години. Във втора група влизат тези, които не са променяли адреса си през последната година, а в трета – тези, които са променяли местоживеенето си в периода от 1 юни 2017 до 1 юни 2018 година. В четвърта група влизат деца, които живеят извън района на съответното училище. Ръководствата на училищата нямат право да отказват да приемат заявление. При възможност и свободни места в съответното училище, може да се запиши дете и извън района. \r\nНадежда КРЪСТЕВА", "date": "2018.07.05", "title": "Пенка Игнатова, Община Велико Търново: Общинската наредба за прием на първокласници е съобразена с удобството и сигурността на децата"}
{"url": "http://www.focus-news.net/news/2018/07/05/2542186/burgas-suhi-sa-patnite-nastilki-v-oblastta-trafikat-e-s-normalna-intenzivnost.html", "text": "Сухи са пътните настилки в област Бургас, трафикът е с нормална интензивност. Това каза за  Радио „Фокус“ – Бургас  дежурният в Областно пътно управление. Няма затворени за движение пътни участъци и проходи. \r\nПродължават да са в сила ограничения за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200. То е за моторни превозни средства над 10 т. поради стесняване на пътното платно. Другото ограничение в областната пътна мрежа е по пътя от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 тона поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. \r\nИнтензивен  е трафикът в град Бургас по ул. „Христо Ботев“ и бул. „Демокрация“. Натоварено е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. Интензивно е и движението към най-големият бургаски комплекс - „Меден рудник“. \r\nДеница ДИМИТРОВА", "date": "2018.07.05", "title": "Бургас: Сухи са пътните настилки в областта, трафикът е с нормална интензивност"}
{"url": "http://www.focus-news.net/news/2018/07/05/2542184/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново .  Времето е слънчево. Температурата е 27 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.05", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/07/05/2542189/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Нормално проходими са пътищата в област Смолян, пътните настилки са предимно сухи, съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Повишена е опасността от падащи камъни по всички направления в областта и водачите трябва да шофират с повишено внимание и съобразена скорост. През деня не са подавани сигнали за инциденти по пътищата в областта. \r\nПропаднали пътни банкети и пътни платна, вследствие на поройните валежи от миналата седмица, затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ град Смолян пътните настилки са сухи. Автомобилният трафик в края на работния ден е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.05", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2018/07/05/2542188/blagoevgrad-ulitsa-maritsa-e-v-remont.html", "text": "В ремонт е улица „Марица“, предаде репортер на  Радио „Фокус“-Пирин . Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nНатали СТЕФАНОВА", "date": "2018.07.05", "title": "Благоевград: Улица „Марица“ е в ремонт"}
{"url": "http://www.focus-news.net/news/2018/07/05/2542190/nyakolko-stolichni-kvartala-shte-ostanat-bez-topla-voda-v-perioda-19-30-yuli.html", "text": "В периода от 19 юли до 30 юли (включително) ще бъде спряна топлата вода в кварталите ж.к. Младост 1 – бл. №№ 1А,1Б,1В,1Г,1Д,1Ж, ж.к. Младост 1А; ж.к. Младост 2; ж.к. Младост 3; ж.к. Младост 4; МВР школа; БАН - 7 км . НИХМ /ХМС/. Това съобщиха от пресцентъра на  „Топлофикация София“ ЕАД . \r\nКомпанията ще извърши обследване и належащи ремонти по топлопреносната мрежа в посочените квартали. Целта ни е да се избегнат аварийни ситуации през зимата. \r\nПрофилактиката е част от осигуряването на по-надеждни услуги, а с ремонтите правим рехабилитация на мрежата, основната част от която е изградена през 70-те – 80-те години на миналия век. Инвестираме в модерни тръби, което също гарантира по-добра услуга и по-малко аварии занапред. Затова се налага временно спиране на подаването на топлата вода. \r\nИнформацията за сроковете на спиране на топлата вода и засегнатите квартали  са  публикувани в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат и на информационния телефон в Кол центъра на компанията – 0 700 11 111. \r\nНапомняме, че за времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения.", "date": "2018.07.05", "title": "Няколко столични квартала ще останат без топла вода в периода 19-30 юли"}
{"url": "http://www.focus-news.net/news/2018/07/05/2542192/burgas-v-momenta-ima-zasileno-tarsene-na-nedvizhimi-imoti-po-yuzhnoto-chernomorie.html", "text": "В момента има засилено търсене на недвижими имоти по Южното Черноморие и то от българи, за малки ваканционни къщи. Това каза за  Радио „Фокус“ – Бургас  Рени Минчева, представител на Агенция за недвижими имоти. „Това е било и миналата година. Говорим за завършени имоти, които да бъдат ползвани през този сезон“, каза още Минчева. Тя добави още, че всеки летен период доста от купувачи обръщат внимание на селските къщи и малки парцели, където биха могли да построят ваканционна къща или такава за почивка. Според нея цените са различни. От  5 000 лева до 50 хил. евро за малки къщи, в зависимост от локацията. „Има села, които не са предпочитани и други, в които е доста скъпо зависи също и какво е състоянието на къщата“, каза още Минчева . \r\nПо думите й повече се търсят готови къщи, отколкото незастроени парцели. „Хората, които искат селска къща предпочитат да е готова, да се направи само леко освежаване и да я използват. Но има и такива, които желаят да си е построят“, добави Минчева \r\nНа въпроса какво е търсенето на недвижими имоти в к. к. „Слънчев бряг“ и региона Минчева отгори, че трудно може да се определи, тъй като е било слабо търсенето през последните години. „Има търсене на имоти, които са изцяло завършени, актувани, където има фирми, които се занимават  с отдаването под наем на имотите след това“, допълни Минчева. \r\nДеница ДИМИТРОВА", "date": "2018.07.05", "title": "Бургас: В момента има засилено търсене на недвижими имоти по Южното Черноморие"}
{"url": "http://www.focus-news.net/news/2018/07/05/2542185/alsat-m-makedoniya-aleksis-tsipras-zayavi-che-dogovorat-za-imeto-e-istoricheski.html", "text": "Гръцкият министър-председател Алексис Ципрас  квалифицира като исторически договора за името, сключен с Македония и подчерта необходимостта от пълното му прилагане. След срещата с колегите си от Сърбия, Румъния и България той отбеляза, че балканските страни имат нова евроатлантическа перспектива, но добави, че процесът на интеграция изисква визия и смели стъпки, предава скопският телевизионен канал  „Алсат-М“. \r\n„Тази година сключихме исторически договор , чието постижение преди една година беше немислимо. Но той вече е факт и представлява основа за решаване на един много важен въпрос, давайки нова перспектива на целия регион“, заяви Ципрас.  Ципрас припомни, че необходима предпоставка за започването на преговорите с Македония през юни следващата година за членство в ЕС е пълното прилагане на договореностите. \r\n„Ние взехме решение за започване на преговори за лятото 2019 г. за Албания и Македония, при условие, че въпросът за името на тази страна бъде решен положително. Важно е да отбележим, че са необходими позитивни гласове“,  добави гръцкият министър-председател. \r\nОчаква се изпълнението на договора от имена да бъде обсъдено следващата седмица на среща между Ципрас и Заев в Лондон на срещата на високо равнище между ЕС и Западните Балкани.  Виктор Турмаков", "date": "2018.07.05", "title": "„Алсат-М“ (Македония): Алексис Ципрас заяви, че договорът за името е исторически"}
{"url": "http://www.focus-news.net/news/2018/07/05/2542193/krasimir-kostov-sfsmvr-varna-vav-vremena-na-prestapnost-i-prirodni-bedstviya-predizvikatelstvata-pred-sluzhitelite-v-mvr-sa-golemi.html", "text": "През последните години има недостиг на млади хора с желание да работят в системата на МВР. Това каза за  Радио „Фокус“ – Варна  Красимир Костов, заместник-председател на УС на Синдикалната федерация на служителите в МВР (СФСМВР) и председател на организацията във Варна. По думите на Красимир Костов една от причините е ниското заплащане, което е увеличено с до 20% след серия от протести на синдикалната федерация. „Последните месеци се забелязва леко раздвижване, има интерес от страна на младите хора, но не е това, което беше преди пет-шест години“, коментира Красимир Костов. Той подчерта, че във времена на престъпност, на природни бедствия, на бежанска вълна предизвикателствата и опасностите пред служителите в МВР са големи.  \r\n„Работещите в системата си вършат работата от сърце. Уменията на полицаите и пожарникарите се придобиват в годините от опита, който предават по-старшите служители. До шест години един млад служител може да изгради навици и умения за работа“, посочи Красимир Костов. По думите му преди дни Синдикалната федерация на служителите в МВР е провела среща с ръководството на структурата, заедно с министър Валентин Радев. „За първи път се провежда подобна среща със синдикалната организация. Срещнахме разбиране по доста от въпросите, които поставихме. Имаме еднакви позиции най-вече по отношение на социалния диалог в министерството, както и по новия закон за МВР. По думите на министър Радев до края на годината такъв закон ще бъде изготвен и в началото на другата година ще бъде внесен в пленарна зала“, каза още Красимир Костов. \r\nМарияна ВАЛЕНТИНОВА", "date": "2018.07.05", "title": "Красимир Костов, СФСМВР –  Варна: Във времена на престъпност и природни бедствия предизвикателствата пред служителите в МВР са големи"}
{"url": "http://www.focus-news.net/news/2018/07/05/2542194/sadat-nalozhi-myarka-podpiska-na-bivsha-sadiyka-zadarzhana-za-prane-na-pari.html", "text": "Съдът наложи мярка \"подписка\" на бивша съдийка, задържана за пране на пари, съобщиха от пресцентъра на  Софийски градски съд (СГС) . СГС, 30 състав с председател съдия Стефан Милев, остави без уважение искането на прокуратурата да задържи за постоянно в ареста обвиняемите за пране на пари като наложи мярка \"подписка\" на М. И., а В. Б. остави без никаква мярка. Съдът се мотивира с това, че обоснованото предположение за извършване на престъплението следва да почива на доказателства, трябва да е за конкретни факти, а не с принципни твърдения. В свидетелските показания няма данни свързани с обвинението. Съдът не установи и опасност двамата да се укрият или да извършат друго престъпление.", "date": "2018.07.05", "title": "Съдът наложи мярка \"подписка\" на бивша съдийка, задържана за пране на пари"}
{"url": "http://www.focus-news.net/news/2018/07/05/2542195/predstoyashti-sabitiya-v-stranata-za-6-yuli-agentsiya-fokus.html", "text": "*** \r\nОт 9.00 часа ще се проведе заседание на Народното събрание.  \r\n*** \r\nОт 10.00 часа в зала \"Запад\" на парламента ще бъде представен подготвен от депутати проект за промени в Закона за опазване на обществения ред при провеждането на спортни мероприятия. \r\n*** \r\nОт 17.35 на „Дондуков“2 президентът Румен Радев и Ли Къцян, министър-председател на Китайската народна република, ще проведат среща на „четири очи“ на „Дондуков“ 2, след което ще се състоят пленарни разговори на официалните делегации на двете държави. \r\n*** \r\nОт 9.45 часа премиерът Бойко Борисов ще се срещне с председателя на Държавния съвет на Китай Ли Къцян. След срещата на двамата лидери са предвидени изявления за медиите, както и подписване на двустранни споразумения.  \r\n*** \r\nОт 16.00 часа в конферентна зала ”А” в сградата на БТПП на ул. “Искър” № 9 ще се проведе среща на Евроклуба към Българска търговско-промишлена палата. На събитието ще вземат участие Лиляна Павлова, министър за българското председателство на Съвета на ЕС 2018, Екатерина Захариева - заместник министър-председател по правосъдната реформа и министър на външните работи на Република България, Н. Пр. Г-н Роланд Хаузер, извънреден и пълномощен посланик на Република Австрия в България, Ингрид Шикова, председател на Евроклуба и модератор на срещата. \r\n*** \r\nОт 9.30 часа в централата на КТ „Подкрепа“ президентът на Конфедерацията Димитър Манолов ще открие международна конференция на тема: „Човешки измерения на дигиталната революция: синдикални стратегии за устойчивост и социална  защита на новите форми на заетост“. \r\n*** \r\nОт 10.00 часа в Софийски университет „Св. Климент Охридски“ ще се проведе националната научна конференция „150 години от подвига на четата на Хаджи Димитър и Стефан Караджа“.  \r\n*** \r\nОт 10.00 часа в зала 201 на Националния институт на правосъдието ще се проведе среща на административните ръководители на ВКС, ВАС, ПРБ, ИВСС, НИП, на органите на съдебната власт от апелативните, окръжните и административните нива във връзка с приложението на Регламент (ЕС) 2016/679 и Директива (ЕС) 2016/680 на Европейския парламент и на Съвета от 27.04.2016 г. относно защитата на физическите лица във връзка с обработването на лични данни. \r\n*** \r\nОт 10.30 часа 17 състав на Специализирания наказателен съд ще гледа делото срещу Ангел П., Анатоли А., Цветомир Ц. и др., обвинени в организиране и ръководене на организирана престъпна група. \r\n*** \r\nОт 11.00 часа 7 състав на Специализирания наказателен съд ще гледа делото Поля П., Спасена Г. и др., обвинени в организиране и ръководене на организирана престъпна група. \r\n*** \r\nОт 11.00 часа в Националния исторически музей (НИМ) на официална церемония проф. Христо Пимпирев ще предаде на директора на НИМ доц. Бони Петрунова за обновената полярна експозиция българския трибагреник, развят преди 30 години в Антарктида. \r\n*** \r\nОт 11.00 часа в Посолството на Украйна на ул. „Боряна“ 29 ще се проведе информационен брифинг на тема: \"Политически, правни и други последствия от продължаващата агресия на Русия срещу Украйна\". \r\n*** \r\nОт 13.00 часа кметът на София Йорданка Фандъкова ще провери корекцията на река Боянска в район „Витоша“. \r\n*** \r\nОт 14.00 часа 18 състав на Специализирания наказателен съд ще гледа делото Огнян А., Янко Я., Ивайло С. и др., обвинени в организиране и ръководене на организирана престъпна група. \r\n*** \r\nОт 18.00 часа на Моста на влюбените до НДК ще бъде открита фотоизложба “Баку – хармонията между древното и модерното\". \r\n*** \r\nОт 18.00 часа в Историческия музей ще започне представянето на книгата „Опазване и съхраняване на културното наследство на арменците в България: актуално състояние и проблеми“. \r\n*** \r\nОбщина Благоевград  организира кампания за събиране и извозване на опасни и битови отпадъци.  \r\n*** \r\nОт 20.00 часа на открита сцена между сградите на Младежки дом и Регионален исторически музей ще се проведе комедийно шоу на Ники Станоев в рамките на кампанията „В подкрепа на Иван“. \r\n*** \r\nОт 9.00 часа в зала \"Пленарна\" на Община Варна е насрочено извънредно заседание на Общински съвет - Варна. \r\n*** \r\nОт 09.00 часа в Пункт за базиране Варна тържествено ще бъдат вдигнати националното знаме, военноморските флагове и флаговете за разцветяване по случай 60-та годишнината от създаването на Първи дивизион патрулни кораби. \r\n*** \r\nОт 13.00 часа пред сградата на Щаба на ВМС на ул.”Преслав” №16 ще се състои военен ритуал по поднасяне на венци и цветя на паметника на контраадмирал Иван Вариклечков - първия български адмирал командвал флота,  по случай 127-та годишнина от рождението му. \r\n***  \r\nОт 11.00 часа в  Зала 1 на Регионалното управление на образованието ще се проведе кръгла маса за споделяне на добри практики от работата на групите за обучителни затруднения по проект ''Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности – фаза I“.  \r\n***  \r\nОт 11.00 часа в пресклуба на БТА ще се състои пресконференция на кмета на Община Горна Оряховица във връзка с приключване на проект за изграждане на приют за нуждаещи се лица.  \r\n***  \r\nОт 12.00 часа в пресклуба на БТА ще се състои пресконференция на Община Велико Търново във връзка с реализацията на проект за подобряване на образователната инфраструктура.  \r\n***  \r\nОт 15.30 часа в парк „Марно поле“ ще се проведе безплатен скрининг за диабет.  \r\n***  \r\nОт 17.30 часа в Нова зала на Община Велико Търново ще се проведе  Информационна кампания „Кажи не на страха, попитай ревматолог“.  \r\n***  \r\nОт 19.00 часа от Парк „Бузлуджа“ ще тръгне любителски колоездачен тур „Веломафия“ 2018.  \r\n*** \r\nОт 10.00 часа в детски отдел, Регионална библиотека „Христо Ботев” – Враца, ще се проведе Работилница „Приказни игри”. \r\n*** \r\nОт 14.00 часа в офиса на ГЕРБ на ул. „Георги Бенковски” №1 общинският съветник Димитър Колев ще проведе приемна за граждани.  \r\n*** \r\nОт 13.00 часа в Детска градина „Мечта” ще бъдат представени резултатите от реализиран съвместен проект с Детска градина „Славейче” – „Заедно под дъгата”.   \r\n*** \r\nОт 10.00 часа в село Брестовене, пред бензиностанцията, ще се проведе протестен митинг  в подкрепа на искането за преустановяване на отпадни води от мандрата в селото и нетърпимите миризми. \r\n***  \r\nОт 10.00 часа в Детския отдел    на Градската библиотека ще се проведе занимание с деца под надслов  „Чудесата на България” – пътешествие без куфар до Побитите камъни.  \r\n*** \r\nОт 9.00 часа в Регионален исторически музей-Силистра ще се проведе кръгла маса на тема: „Силистра и Добруджа – време и пространство“. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Програма „Играя и се уча“ – групови занимания с деца от 0 до 6 години и техните родители. \r\n*** \r\nОт 19.00 часа в Детски отдел на библиотека „Родина“, ул. „Българско опълчение“ 69, ще се състои Празник на житената питка в с. Арнаутито. \r\n*** \r\nОт 10.00 часа в град Тетевен ще се състои 6-ото поредно издание на „Трабант фест“.", "date": "2018.07.05", "title": "Предстоящи събития в страната за 6 юли (Агенция „Фокус“)"}
{"url": "http://www.focus-news.net/news/2018/07/05/2542197/angel-naydenov-tsentar-za-izsledvane-na-otbranata-i-sigurnostta-balgariya-nyama-kapatsitet-za-uchastie-v-evropeyskata-grupa-za-voenna-namesa.html", "text": "България няма капацитет за участие в Европейската група за военна намеса. Това каза във вечерния блок „Това е България“ на  Радио „Фокус“  председателят на Центъра за изследване на отбраната и сигурността и бивш министър на отбраната Ангел Найденов. Според него в тази нова инициатива минусите преобладават. „На първо място, аз бих поставил дублирането на инициативи в областта на европейската отбрана и сигурност. На второ място, бих поставил своеобразното разфокусиране на вниманието чрез лансирането на различни инициативи. На трето място създаването на нови регионални формати и съответно на нови разделителни линии. В крайна сметка ниска ефективност на усилията, които се полагат в рамките на ЕС. Инициативата показва, че има различия в подходите, в стратегическата култура на страните членки спрямо различни кризисни ситуации“, каза той. Според Ангел Найденов в България инициативата за създаване на група за военна намеса е подценена, докато всъщност тя е симптоматична за бъдещето на ЕС и знак за Европа на много скорости.", "date": "2018.07.05", "title": "Ангел Найденов, Център за изследване на отбраната и сигурността: България няма капацитет за участие в Европейската група за военна намеса"}
{"url": "http://www.focus-news.net/news/2018/07/05/2542176/afp-antipravitelstvenite-sili-v-yuzhna-siriya-obyaviha-che-se-zavrashtat-na-pregovori-s-rusiya.html", "text": "Бунтовниците в Южна Сирия обявиха, че се връщат на преговори със съюзника на правителството – Русия. Това бе съобщено от представител на антиправителствените сили след цял ден от безпрецедентни въздушни удари по техните позиции, предава   AFP. \r\nХюсеин Абазид, говорител на южните групировки на сирийската опозиция увери, че „преговорите ще бъдат подновени“. Той обяви това, след като базираната в Лондон мониторингова организация „Сирийска обсерватория за правата на човека“ съобщи, че сирийските и руските въоръжени сили са прекратили ударите си в южните части на страната, продължили 24 часа.  Виктор Турмаков", "date": "2018.07.05", "title": "AFP: Антиправителствените сили в Южна Сирия обявиха, че се завръщат на преговори с Русия"}
{"url": "http://www.focus-news.net/news/2018/07/05/2542198/varna-v-devnensko-otkriha-zhatvata-s-vazstanovka-na-avtentichen-ritual.html", "text": "Самодейки от Народно читалище „Отец Паисий 1928“ – кв. „Река Девня“, направиха възстановка на ритуал за откриване на жътварския сезон. Това съобщиха от  Община Девня . Обредът се проведе в нивата на арендатора Ганчо Иванов в землището на местността Каровча, на пътя за с. Неофит Рилски, а гости на ритуала бяха секретарят на Община Девня Елка Драгулева и председателят на Общинския съвет Владимир Ненков. \r\nМестният енорийски свещеник отец Иван отправи молитва за берекет, а бабите зажънаха първите житни класове със сърпове и паламарки. Възрастна самодейка разказа на присъстващите деца как навремето ергените са си избирали момите не според външния им вид, а според качеството на работа на нивата. \r\nОбредът бе съпътстван от народни песни и право хоро около снопа и погачата, от която всички си отчупиха за здраве и късмет. Секретарят на НЧ „Отец Паисий 1928“ Тодорка Узунова подготвя още един земеделски ритуал – за прощаване с нивата, който се прави след приключването на жътвата.", "date": "2018.07.05", "title": "Варна: В Девненско откриха жътвата с възстановка на автентичен ритуал"}
{"url": "http://www.focus-news.net/news/2018/07/05/2542199/the-washington-post-balgarskiyat-red-da-vodi-saveta-na-es-priklyuchi-kak-preminaha-neshtatai.html", "text": "През януари България, най-бедната и най-неравна в социално отношение държава в Европейския съюз прие шестмесечното ротационно председателство в Съвета на ЕС – форум, където министрите на всичките 28 страни членки на ЕС се срещат, за да приемат закони и да координират политиката си. Политическият  анализатор от САЩ Джулия Роун дава оценка на българското председателство в коментарна статия на страниците на   The Washington Post. \r\nМакар и председателството в Съвета да има намаляваща роля, то все пак дава на страните възможността да придвижат националните си интереси и да постигнат резултати близки до техните предпочитания. Как се справи България? \r\nВодена от коалицията на дясно-центристката партия ГЕРБ и крайнодесните „Обединени патриоти“, целите на България в ЕС бяха амбициозни: да ускори интеграцията на Западните Балкани, да поднови опитите на страната да се присъедини към Шенгенската зона и еврозоната, да засили сигурността, солидарността и стабилността в ЕС. България също така последва темата, която бе във фокуса на предишното, естонско председателство на Съвета – цифровата икономика, което отразява и процъфтяващия технологичен отрасъл на страната, както и факта, че настоящият европейски комисар за цифровата икономика и общество Мария Габриел е български политик. \r\nИма значително по-малко международно медийно покриване на случващото се в българската вътрешна политика, където скорошните месеци станаха свидетели на засилващ се илиберален консенсус и на няколко протеста срещу корупцията и орязването на социалната система. Известен прогрес в присъединяването на Западните Балкани към ЕС \r\nСамата тя балканска страна , България направи свой основен приоритет да се създаде ясен път за членство на своите балкански съседи - Албания, Босна, Косово, Македония, Черна гора и Сърбия в ЕС. Добрите двустранни отношения на България с тези страни позволиха този стратегически фокус, мотивиран от опасенията за увеличаване на влиянието на Русия, Китай и Турция в региона. \r\nЕС  също така призна важността на сътрудничеството със Западните Балкани за намиране на общи решения за миграционните потоци и сигурността. За много мигранти най-прекият транзитен маршрут към Западна Европа минава през страните от Западните Балкани. \r\nДосега само Сърбия и Черна гора са започнали преговори за присъединяване към ЕС, като всека държава от региона предприе  няколко крачки по време на българското председателство. След революционното споразумение между Скопие и Атина за промяна на името на Македония в „Република Северна Македония“, България, подкрепена от германското правителство, използва последните дни на своето председателство, за да убеди лидерите на ЕС да започнат процедури за преговори с Македония и Албания. Македонският външен министър дори обеща на всеки, който подкрепи членството на страната му да получи по пощата „пакет пресни македонски домати“. \r\nНо пътят към ЕС  за страните от Западните Балкани остава несигурен. Френският президент Еманюел Макрон твърди, че са необходими реални реформи, за да се задълбочи и укрепи Европейският съюз - преди решенията за по-нататъшно разширяване. Желанието за износ на стабилност може вместо това да доведе до внасяне на нестабилност в Съюза - последното нещо, което организацията иска, като се има предвид, че вече е разделена на ключови въпроси като миграцията и икономиката. България в чакалнята \r\nСамата България продължава да се бори да не стане аутсайдер в Европа на няколко скорости. България отново се опита да се присъедини към Шенгенското пространство, където 26 страни са премахнали паспортния контрол  и другите форми на гранични проверки по вътрешните си граници. ЕК потвърди, че България изпълнява техническите изисквания, но скептиците, особено в Германия и Франция, твърдят, че България все още трябва да разреши проблемите си с корупцията и престъпността. \r\nОпитът на България да се присъедини към еврозоната също е труден. Понеже България има валутен борд от 1997 г. насам, нейната национална валута  лев  вече е фиксирана към еврото, а страната няма финансов суверенитет. И все пак страната пропуска предимствата да бъде част от еврозоната. \r\nБългария изпълни всички формални критерии за присъединяване и се представи като „ученик за пример\". Но сега ЕС иска България да укрепи институциите си, да постигне икономическо сближаване и да се присъедини към Банковия съюз, като отвори банките си за външен надзор - тема, която е особено чувствителна, след като през 2014 г. четвъртата по големина банка в България фалира. Последният  компромис предвижда България да пусне обща молба за Банковия съюз и за механизма ЕРМ-2, познат като чакалнята за еврото. Търканията в България може би отразява по-широки напрежения \r\nПрез януари, когато България пое председателството на Съвета на ЕС, улиците на столицата бяха блокирани от редица паралелни протести, най-големият от които срещу спорен  строителен проект в природен резерват. \r\nБългарският вицепремиер от крайнодясната партия „Обединени“ Валерий Симеонов по-късно осъди германския евродепутат Ска Келер за участието ѝ в протестите и заяви, че тя трябва да бъде експулсирана от България поради своите „зелени джихадистки възгледи“. \r\nПрез първите месеци на българското председателство всички основни партии в страната отхвърлиха Истанбулската конвенция, инициатива на Съвета на Европа за предотвратяване на насилието срещу жени, като заявиха, че тя е тайна пропаганда на ЛГБТ общността. \r\nПрез юни българското председателство приключи с масови протести от майки на деца с увреждания, които се разположиха в палатки пред българския парламент с плакати и тениски, казвайки „Системата ни убива“  - протест срещу липсата на подкрепа за хората с увреждания. \r\nФискалните показатели на „ученика за пример“ България също така са постигнати чрез строги политики на икономии. \r\nЗа разлика от Унгария и Полша, България досега не е била проблемно дете за ЕС. Но реториката на стабилността нормализира крайно дясното в нея - и създава ситуация на постоянна бедност, корупция и масова емиграция на младите хора. \r\nВ крайна сметка, обаче, това, което се случва в България, може би не е единствено българска политика, а вместо това може би отразява общото политическо плъзгане на дясно, което се случва в целия Европейски съюз. Всъщност, както България, така и Австрия, която на 1 юли поема председателството на съвета на ЕС, понастоящем се ръководят от коалиции от дясноцентристката и крайнодясна партии, които подкрепят съкращаването на социалната държава и заемат крайни позиции по въпросите на миграцията. \r\nВ този смисъл българското председателство на Съвета на Европейския съюз (включително някои аспекти на вътрешната политика на България ) може да бъде по-представително за Европейския съюз, отколкото мнозина в Европа биха искали да повярват.    Виктор Турмаков", "date": "2018.07.05", "title": "The Washington Post: Българският ред да води Съвета на ЕС приключи. Как преминаха нещата?"}
{"url": "http://www.focus-news.net/news/2018/07/05/2542196/plovdiv-vazstanoveno-e-dvizhenieto-pri-km-131-v-posoka-sofiya-na-am-trakiya.html", "text": "Възстановено е движението при км 131 в посока София на АМ „Тракия“. Това съобщиха от пресцентъра на  Агенция \"Пътна инфраструктура\" .", "date": "2018.07.05", "title": "Пловдив: Възстановено е движението при км 131 в посока София на АМ „Тракия“"}
{"url": "http://www.focus-news.net/news/2018/07/05/2542200/vitsepremierat-valeri-simeonov-zapochnahme-proverki-po-zakona-za-shuma-i-v-sofiya.html", "text": "Снощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Това е написал вицепремиерът Валери Симеонов в личната си страница във  \"Фейсбук\" . \"Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването\", отбелязва Симеонов. По думите му законът е за всички, а здравето е по-важно от печалбитe. \"Оказа се, че и в София може да има закон и ред, въпреки плювките на зложелателите. Обръщам се към всички, които констатират озвучаване от гореизброените заведения след 23 ч. незабавно да сигнализират на денонощния телефон за шума 02 940 30 03, за да приложим закона в неговата сила – а именно, да бъдат запечатани и дейността им да бъде прекратена\", допълва още вицепремиерът.  \r\n\"Фокус\" публикува съобщението на Валери Симеонов без редакторска намеса: ЧЕСТИТО И НА СОФИЯ  \r\nСнощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри. Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми – никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването. Започнахме с кастата на „недосегаемите“ по бул. Витоша. Raffy Bar & Gelato го отнесоха първи – след констативния протокол и незабавното спиране на озвучаването при следващо нарушение ги очаква ЗАПЕЧАТВАНЕ! С първо предупреждение и спиране на музиката бяха номинирани Vitosha street Bar&Dinner, „БЕКГРАУНД“ и Social Cafe Bar & Kitchen. От снощи еротичен клуб „ФЕТИШ\" ще пуска еротична музика само вътре, а не на улицата. \r\nКонстативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите. За разлика от Черноморието, много от посетителите дойдоха да ме поздравят и дори си направихме снимки.  \r\nЗа десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението. \r\nНай-арогантно нарушаваше нощната тишина Механа \"Роден край\", раздрусана от мощни чалга ритми. С влизането си спряхме музиката и силно възпалихме мъжката аудитория на претъпканото заведение. При съставянето на констативния протокол, страстите се разгорещиха, но, слава Богу, всичко мина без физически посегателства – оказа се, че голяма група полицаи празнуват професионалния си празник.  \r\nСъжалявам, няма как – законът е за всички \r\nБлагодаря за перфектния професионализъм на служителите на РЗИ София под ръководството на началника Данчо Пенчев – г-н Граматиков, д-р Граматикова, г-жа Крумова и г-жа Сирачка, както и на представителите на МВР-София. \r\nОказа се, че и в София може да има закон и ред, въпреки плювките на зложелателите. Обръщам се към всички, които констатират озвучаване от гореизброените заведения след 23 ч. незабавно да сигнализират на денонощния телефон за шума 02 940 30 03, за да приложим закона в неговата сила – а именно, да бъдат запечатани и дейността им да бъде прекратена.  \r\nЗащото здравето е по-важно от печалбитe!", "date": "2018.07.05", "title": "Вицепремиерът Валери Симеонов: Започнахме проверки по Закона за шума и в София"}
{"url": "http://www.focus-news.net/news/2018/07/05/2542191/zhenmin-zhibao-pekin-nyama-da-proizvede-parviya-izstrel-v-targovskata-voyna-sas-sasht.html", "text": "Министерството на финансите на Китай съобщи, че страната няма да произведе първия изстрел в търговската война със САЩ и няма да е първата, която да вдигне митата. Коментарите на министерството идват, след като в западните медии се появиха анонимни данни, че китайските мита върху американски стоки на стойност от 34 милиарда долара ще влязат в сила в петък по обяд. Предвид 12-часовата часова разлика между Пекин и Вашингтон, това ще означава, че китайските мита ще бъдат приложени преди тези на САЩ, пише  „Женмин Жибао“. \r\n„Китайското правителство е споделяло позицията си няколко пъти. Ние абсолютно няма да изстреляме първи изстрел и няма да наложим вносни мита преди САЩ да направят това“, съобщава министерството на финансите на Китай. По-рано САЩ обявиха, че ще наложат вносни мита върху китайски стоки на стойност от 34 милиарда долара, а Китай обяви, че ще отговори реципрочно.  \r\nСпоред Ли Йонг, старши специалист от Китайската асоциация за международна търговия, едностранните действия от страна на правителството на САЩ са късогледи и контрапродуктивни. „Те вървят и срещу глобалните интереси и срещу дългосрочните интереси на двете страни. Последствията от това няма да са такива, каквито Белия дом очаква и в края на краищата самите САЩ ще бъдат наранени“, допълни той.  Виктор Турмаков", "date": "2018.07.05", "title": "„Женмин Жибао“ : Пекин няма да произведе \"първия изстрел\" в търговската война със САЩ"}
{"url": "http://www.focus-news.net/news/2018/07/05/2542201/d-r-anton-koychev-kandidat-za-lider-na-sds-dvete-osnovni-predizvikatelstva-pred-sds-dnes-sa-v-politicheski-i-organizatsionen-plan.html", "text": "Двете основни предизвикателства пред СДС днес са в политически и организационен план. Това каза в интервю за предаването „Това е България“ на  Радио „Фокус“  д-р Антон Койчев, кандидат за лидер на СДС. По думите му партията трябва много ясно да заяви своето място в политическия спектър и това място да бъде адекватно на съвременните предизвикателства, които има пред България и пред Европа. Д-р Койчев коментира, че в Европа е налице процес на подмяна на културната и демографска идентичност. „Същите процеси текат и в България, независимо че все още много малко хора говорят за тях. Аз смятам, че това е не само неморално, това е вредно и много опасно. И затова смятам, че СДС трябва да заеме дясно-консервативна позиция и да бъде първата българска партия, която да бъде флагман на този процес, за да можем да се противопоставим на тези процеси, тъй като те засягат самата цивилизационна същност на Европа“, подчерта Антон Койчев. Той допълни, че заставането на страната на християнските корени и семейните ценности на Европа  не означава отричане на модерното общество.  \r\nСпоред д-р Койчев е необходим качествено нов подход в работата със структурите на СДС в страната, който трябва да се базира на четири приоритета. По думите му председателят на партията трябва да бъде лично ангажиран с тяхната работа и проблеми, както и да стимулира техния интелектуален и политически капацитет за национални инициативи. Не на последно място кандидат-лидерът на СДС предвижда обновяване и създаване на силни местни структури, които да влеят нова енергия в партията.", "date": "2018.07.05", "title": "Д-р Антон Койчев, кандидат за лидер на СДС: Двете основни предизвикателства пред СДС днес са в политически и организационен план"}
{"url": "http://www.focus-news.net/news/2018/07/05/2542203/dobrich-izlozhba-patishtata-na-lyatoto-shte-bade-predstavena-v-hudozhestvenata-galeriya.html", "text": "Изложба „Пътищата на лятото“ ще бъде представена в Художествената галерия, предаде кореспондентът на  Радио „Фокус” – Варна . Изложбата представя творчеството на две художнички от различни поколения, свързани от дългогодишно приятелство, копнеж по пътувания и творческа свобода. Единият автор е Ан дьо Колбер-Христофоров, известна френска художничка, която вижда света по магически начин и го претворява с ярки цветове в картини и гоблени. Родена в Люк, Прованс, Южна Франция, потомка е на  Жан-Батист Колбер, френски политик и финансов министър на Луи XIV. Живее и работи в Париж. Участвала е в самостоятелни и групови изложби във Франция, САЩ, Южна Корея, Германия, Италия, Финландия, Белгия, Того, Габон, Русия, Япония, Албания, Бразилия. Носителка е на награди, между които през 1989 година - златен медал от Международния салон в Рим, 1990 г. - награда на фондация Бернхайм, Париж, 1993 г. - Ротари Клуб, Ажен, Франция, 1993 г. - Сребърен медал - Международно дружество, Париж, 1995 г. - Почетен медал -Дружество за подпомагане на изкуствата, Париж, 1996 г. - трета награда на Международна изложба в Брюж, Белгия, 2002 г - Сребърен медал на Салона в Дравей, Франция, 2003 г. - Сребърен медал, Салон Кинси, награда за стенопис на Националното дружество за изящни изкуства, Франция (2006). Ан дьо Колбер-Христофоров има многобройни участия в Салон на Независимите, Салон на Френските артисти, Салон на малкия формат, Салон на жените художнички и други подобни форуми. В България е представяла свои творби в София, Добрич, Варна, Балчик, Пазарджик и Банско. Творчеството й е наситено със завладяващ колорит, то носи светлината на Прованс и топлината и ритъма на българските традиции. Тя е влюбена в природата и хората на България и нейните картини очароват с неочаквани композиции и декоративни цветни хармонии. Ан Христофоров признава, че за нея най-важно е да бъде свободна, за да може да рисува това, което вълнува душата й. „Да съзреш Земята, да пренесеш цветовете и тамяна от един друг свят, да вкусиш дъха на времето – то е все едно да чуваш безкрайните песни и крясъците на звездите, надбягващи се в небосвода на Вселената…”. Другият автор е Елена Панайотова. Има над 25 самостоятелни изложби в България, Австрия, Германия, Македония, Франция и други страни, както и многобройни участия в групови изложби и проекти. Работи в областта на рисунката, обекта, инсталацията, живописта, фотографията... Художник с широка култура, перфекционист, резониращ на обществените явления, които намират отражение в темите, които разработва. В изложбата „Пътищата на лятото“ чрез творческата интерпретация на древните картографски изображения. художничката повежда по старите пътища. Ето какво споделя за творческата си работа: „Винаги са ме привличали старите карти и като изображение, и като носители на познание за съответната епоха. Разбира се, картографията се появява по практически причини - търговия, пътуване, икономика, опознаване или завземане на нови територии. Но сега в нашето дигитално време на Google maps и сателитите, които виждат всичко, ми изглежда невероятно с каква акуратност линиите на старите карти следват брегове, реки, планини и местоположение на селища“. Изложбата „Пътищата на лятото“ включва живопис, гоблени и рисунки. Официално ще бъде открита на 11 юли в 18,00 часа. Може да бъде разгледана до 10 август. \r\nЖулиета НИКОЛОВА", "date": "2018.07.05", "title": "Добрич: Изложба „Пътищата на лятото“ ще бъде представена в Художествената галерия"}
{"url": "http://www.focus-news.net/news/2018/07/05/2542222/shumen-novi-kameri-sledyat-za-trafika-na-vhoda-na-grada.html", "text": "Четири нови камери са монтирани на входа на Шумен край „Пети километър“. Това съобщиха от пресцентъра на  Община Шумен . Техниката вече е инсталирана и в момента се тества, като се очаква в най-скоро време системата да бъде пусната в действие. Камерите ще следят единствено за трафика и ще работят денонощно. Основната им функция е превенция на вандалски прояви и престъпност. Те са част от общинската мрежа за видеонаблюдение, по която до месец март бяха монтирани 69 камери. Предвидено е още четири да бъдат поставени и на изхода от Шумен след кв. „Тракия“, с които броят на камерите ще стане общо 77.", "date": "2018.07.05", "title": "Шумен: Нови камери следят за трафика на входа на града"}
{"url": "http://www.focus-news.net/news/2018/07/05/2542220/plovdiv-sluzhitelite-na-rayon-trakiya-tragvat-na-obhod-s-elektricheski-skuteri.html", "text": "Четири електрически скутера влизат в действие при изпълнение на служебните ангажименти на служителите от кметството в „Тракия”. Това съобщи за  Радио „Фокус“- Пловдив  районният кмет Костадин Димитров. Скутерите ще могат да се ползват при проверки или обходи на района. Те имат възможност за пробег до 40 километра с едно зареждане на батерията, което продължава до 5 часа. „Тестовете показаха, че електрическите скутери са изключително удобни и със завидна бързина стигаме до всички точки на района. Радвам се, че работещите в нашата администрация „пречупиха” мисленето си и с готовност ще използват този транспорт с грижа за околната среда. Електрическите превозни средства едновременно са и икономични, и екологични”, каза кметът на района Костадин Димитров. \r\nПо думите му това се случва благодарение на Община Пловдив, която изгради в кв. „Тракия” над 15 км велоалеи. „Сега те имат възможност за безпроблемно и бързо придвижване до всички микрорайони“, допълни Костадин Димитров. Въвеждането на електрическите скутери в работата на администрацията на район „Тракия” е един вид надграждане, защото и в момента служители, включително и кметът Костадин Димитров, използват велосипеди при изпълнение на служебните си ангажименти.", "date": "2018.07.05", "title": "Пловдив: Служителите на Район „Тракия“ тръгват на обход с електрически скутери"}
{"url": "http://www.focus-news.net/news/2018/07/05/2542202/kathimerini-mayk-pens-shte-provede-pregovori-s-ministar-predsedatelite-na-makedoniya-i-na-gartsiya.html", "text": "Вицепрезидентът на САЩ Майк Пенс ще проведе телефонен разговор с министър-председателя на Гърция Алексис Ципрас в 22 часа (гръцко време – съвпада с българското часово време) тази вечер, а половин час по-късно и с министър-председателя на Македония Зоран Заев, пише   Kathimerini. \r\nПо-рано същия ден парламентът на Македония гласува за втори път договора за името с Гърция, който бе върнат , след като президентът на страната Георги Иванов отказа да го подпише.  \r\nМеждувременно Заев разкри възможните дати за референдума, който неговото правителство ще свика, за да одобри споразумението.  Виктор Турмаков", "date": "2018.07.05", "title": "Kathimerini: Майк Пенс ще проведе преговори с министър-председателите на Македония и на Гърция"}
{"url": "http://www.focus-news.net/news/2018/07/05/2542224/reuters-izdadena-e-zapoved-za-arest-sreshtu-litseto-planirala-napadenieto-sreshtu-koledniya-pazar-v-berlin-ot-2016-godina.html", "text": "Германският федерален върховен съд е издал заповед за арест на тунизиец, заподозрян, че е оркестрирал нападението на берлинския коледен пазар от 20 декември 2016 г., оставило  мъртви 12 души, предава   Reuters,   позовавайки се на германски медии. \r\nСпоред германския вестник „Зюдойче Цайтунг“ германските следователи са издали заповед за арест срещу 32-годишен мъж, идентифициран като Мехер Д., за възможно членство в „Ислямска държава“ и планиране на убийство.  \r\nАнис Амри, тунизиец с връзки с „Ислямска държава“ отвлече камион и го вряза в тълпата, събрала се на коледен пазар в Берлин през 2016 г. Той бе застрелян от полицията в Италия няколко дне по-късно.  \r\nГерманските власти вярват, че Мехер Б. е напуснал Тунис през 2015 г. и се е присъединил към „Ислямска държава“ в Либия, а след това е започнал да общува с Амри през есента на 2016 г. през интернет.  Той е играл важна роля в мотивирането на Амри да извърши престъплението – едно от най-смъртоносните в историята на Германия. \r\nВсе още не е ясно къде е заподозрения в момента, но германската полиция смята, че е все още в Либия.   Виктор Турмаков", "date": "2018.07.05", "title": "Reuters: Издадена е заповед за арест срещу лицето, планирала нападението срещу коледния пазар в Берлин от 2016 година"}
{"url": "http://www.focus-news.net/news/2018/07/05/2542225/burgas-traditsionna-izlozhba-na-kulinarni-izdeliya-folklorna-programa-i-mnogo-nagradi-vklyuchva-devetoto-izdanie-na-praznika-na-hlyaba-v-selo-orizare.html", "text": "Традиционна изложба на кулинарни изделия, фолклорна програма и много награди включва деветото издание на Празника на хляба в село Оризаре, който ще се проведе на 7 юли (събота). Това каза за  Радио „Фокус – Бургас  Димитринка Георгиева, секретар на местното читалище „Зора – 1928“. \r\nПо думите й българските народни традиции и вярвания ни учат, че с хлябът започва и свършва човешкият живот и че по-ценно и по-важно от него няма. „Ето защо той заема основно място на трапезата ни. Нашето село пое инициативата за организирането на този празник през 2010 година, защото е известно с многото си земи, плодородието, чернозема и трудолюбието на хората си“, каза още Георгиева. Тя добави, че в този ден се събират майстори на всякакъв вид хлебни продукти от цялата Несебърска община. Началото на събитието ще е в 18.30 часа, а за финал организаторите са предвидили голямо българско хоро. \r\nВеселина НИКОЛОВА", "date": "2018.07.05", "title": "Бургас: Традиционна изложба на кулинарни изделия, фолклорна програма и много награди включва деветото издание на Празника на хляба в село Оризаре"}
{"url": "http://www.focus-news.net/news/2018/07/05/2542229/georgi-tronkov-kmet-na-obshtina-valchi-dol-okolo-5-mln-leva-sa-neobhodimi-za-remont-i-rehabilitatsiya-na-tsyalata-obshtinska-patna-mrezha.html", "text": "Около 5 млн. лева са необходими за ремонт и рехабилитация на цялата общинска пътна мрежа. Това каза за  Радио „Фокус“ – Варна  кметът на Община Вълчи дол Георги Тронков. Той отбеляза, че по инфраструктурата на територията на община Вълчи дол не са установени поражения след падналите през последния месец валежи. Георги Тронков допълни, че територията на общината обхваща 22 населени места с около 140 км пътна мрежа, включително и републиканска пътна мрежа, като всяка година се полагат усилия за поддържане на пътната инфраструктура. През последната година е работено по участъците Караманите – село Червенци, общински път в регулацията на село Войводино, ул. „Здравец” в село Брестак, улици в село Оборище, общински път между селата Радан войвода и Генерал Колево, улици в село Стефан Караджа, общински път село Ген. Киселово – Звънец- Страхил. Работено е и по улици в село Калоян, улици в „Ромски квартал” на село Есеница. Цялостно е асфалтирана и ул. „Витоша” в град Вълчи дол. Кметът Георги Тронков отбеляза, че една от най-проблемните е отсечката от Вълчи дол до разклона за селата Генерал Киселово и Брестак, като за този участък, който е около 8 км, започва проектиране за предстояща рехабилитация. Лошо е състоянието и на отсечката от табела до табела в село Караманите, която е около 3 км. Останалата общинска пътна мрежа е проектирана, но се чака финансиране, каза още кметът. Георги Тронков отбеляза, че за ремонт и рехабилитация на цялата общинска пътна мрежа са необходими около 5-6 млн. лева. \r\nМарияна ВАЛЕНТИНОВА", "date": "2018.07.05", "title": "Георги Тронков, кмет на Община Вълчи дол: Около 5 млн. лева са необходими за ремонт и рехабилитация на цялата общинска пътна мрежа"}
{"url": "http://www.focus-news.net/news/2018/07/05/2542228/blagoevgrad-zapochva-izgotvyaneto-na-spisatsite-na-vsichki-zhelaeshti-da-zakupyat-darvesina-ot-darzhavno-gorsko-stopanstvo-simitli.html", "text": "Започва изготвянето на списъците на всички желаещи да закупят дървесина от ЮЗДП – ТП „Държавно горско стопанство – Симитли“. Това съобщиха за  Радио „Фокус“ – Пирин  от отдел „Екология“ към Община Симитли. В списъците се вписват трите имена, постоянен адрес на не повече от един член на домакинството, както и количеството дървесина, което има право да закупи, за одобрение. Желаещите лица могат да се запишат в Общинска администрация – Симитли, отдел „Екология”, етаж 3, както и по кметствата в селата до края на месец юли. Решението е било взето по време на среща между кмета на община Симитли Апостол Апостолов, кметовете  на всички населени места в общината, представител на общинска горска служба Емил Солачки и представител на ДГС-Симитли. Обсъден е бил и въпросът с добиването на дърва за огрев от местното население, като е станало ясно, че за населението на община Симитли е подсигурена достатъчна дървесина за огрев, както широколистна, така и иглолистна. При необходимост Горско стопанство – Симитли има готовност да добие още поне 10% дървесина за населението на територията на общината. Напомняне на кметовете в община Симитли направиха за повишено внимание в горските територии за опасност от пожари, когато през следващите месеци тревата изсъхне. \r\nЛивия НИНОВА", "date": "2018.07.05", "title": "Благоевград: Започва изготвянето на списъците на всички желаещи да закупят дървесина от „Държавно горско стопанство – Симитли“"}
{"url": "http://www.focus-news.net/news/2018/07/05/2542204/mvr-otbelyaza-139-ata-si-godishnina-obzor.html", "text": "По традиция, всяка година на 5 юли, служителите на Министерството на вътрешните работи отбелязват своя празник. По този повод на тържествената церемония бяха поднесени венци пред паметника на Незнайния войн и бе направена демонстрация на най-новата техника, с която министерството разполага. На събитието присъстваха вицепрезидентът Илияна Йотова, министърът на вътрешните работи Валентин Радев, главният секретар на МВР гл. комисар Младен Маринов, председателят на парламентарната Комисия по вътрешна сигурност и обществен ред Цветан Цветанов, министърът на отбраната Красимир Каракачанов, началникът на отбраната Андрей Боцев, директорът на ГД „Пожарна безопасност и защита на населението“ (ПБЗН) гл. комисар Николай Николов, кметът на София Йорданка Фандъкова и др. С благословението на Негово светейшество Българския патриарх и Софийски митрополит Неофит, Негово преосвещенство Белоградчишкият епископ Поликарп отслужи водосвет пред паметника на Незнайния войн.  \r\nВ приветственото си слово министър Валентин Радев заяви, че преди 139 години, веднага след Освобождението, е създадена една от първите институции за защита на новата българската държава – Министерството на вътрешните дела. „И тогава, и днес, мисията на служителите на МВР е трудна и високо отговорна. Със сигурност както тогава, така и днес МВР заедно с други институции е в основата на стабилността на държавата ни, гаранция за сигурността и спокойствието на българските граждани. Със сигурност днес България е едно стабилно място, може би най-сигурното и безопасно място за живеене в тази част на Европа, а и на Балканите“, подчерта той. По думите му отговорностите към МВР са много големи, а изискванията на гражданите също. „Гражданите очакват от нас да опазваме по най-добрия начин границите на държавата, а от десетина години може би най-чувствителната сухопътна граница на ЕС. Знам, че невинаги получавате нужната благодарност. Понякога се обругавани несправедливо, но заедно с това знам, че много от нещата, които се вършат в МВР невинаги са видими. Точно по тази причина ми се струва, че в много от случаите сме критикувани несправедливо“, посочи той. Радев отчете, че по време на председателството няма нито един инцидент. „27 000-28 000 полицаи пазеха българските граждани и нашите гости – в София, Варна и на други места, където е било необходимо. Над 300 събития бяха организирани само у нас и вие се справихте отлично. Никой не допусна инцидент. Трябва да внимаваме за баланса – от една страна осигуреността ви, униформите, всичко, от което имате нужда, от другата страна на везната гражданите и обществото очакват от нас резултати. Старайте се да правите това, което можем най-добре – да защитаваме родината си, мира, сигурността и спокойствието на гражданите. От правителството ще получите необходимото, гражданите обаче очакват резултати. Затова днес, на Вашия празник, от мое име и от името на ръководството на МВР, Ви благодаря за професионализма, за всеотдайността, за вярата и желанието, с които работите в полза на обществото“, добави той. Радев поздрави синдикатите и обърна внимание, че не е като миналата година и сега няма протести, тъй като са намерили добрия тон и конструктивен диалог.  \r\nМалко по-късно служителите се поклониха пред паметта на своите колеги на паметника на загиналите полицаи в градинката пред храм „Св. Седмочисленици“. Честването продължи с празник в Борисовата градина, организиран за служителите и членовете на техните семейства, както и за всички граждани. Спецчасти и каратисти от Академията на МВР демонстрираха своите умения, в празника се включиха и служителите, които се грижат за нашата сигурност с помощта на полицейски кучета и коне. Децата имаха възможност да влязат в полицейски и пожарни коли и мотори и станаха свидетели на гасенето на „пожар“. За доброто настроение на присъстващите гостуваха известни изпълнители.  \r\nНа паркинга пред Националния стадион „Васил Левски“, сектор Г бе представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.  \r\nЛюба АЛЕКСИЕВА", "date": "2018.07.05", "title": "МВР отбеляза 139-ата си годишнина (ОБЗОР)"}
{"url": "http://www.focus-news.net/news/2018/07/05/2542223/bsp-predprie-reditsa-deystviya-sreshtu-kontsesiyata-na-letishte-sofiya-obzor.html", "text": "БСП предприе редица действия срещу концесията на летище „София“. На брифинг в Народното събрание говорителят на ПГ на „БСП за България“ Елена Йончева обяви, че БСП ще обжалва във Върховния административен съд отказа на правителството да предостави на парламента информация за условията за концесиониране на летище „София“. Йончева обяви, че опозицията внася и проект на решение в Народното събрание, с което възлагат на Министерство на транспорта да прекрати откритата процедура за даване на концесия на летище „София“. „Министерски съвет и Министерство на транспорта отказват на българския парламент да предоставят информация за условията за предоставяне на концесия на летище „София“. Те отказват информация на парламента за докладите, анализите на Световната банка и Европейската банка за възстановяване и развитие“, каза Йончева. По думите ѝ това е неприемливо и показва, че тази концесия е нагласена и има предварително избран кандидат. Говорителят на „БСП за България“ заяви, че партията законодателни промени, с които да се забрани отдаването на концесия на обектите от значение за национална сигурност. Йончева изтъкна, че летище „София“ е сред обектите от стратегическо значение за България.  \r\n„Става въпрос за българската национална сигурност. Имаме информация, че летището ще бъде отдадено на концесия на съседна на България южна държава. Бих искала да ви напомня, че след няколко месеца в Турция, в Европейската част на Истанбул започва работа най-голямото летище в света“, каза Йончева и отбеляза, че Турция няма основание да има конкурентно летище в друга държава. Йончева изрази опасения, че има опасност българското летище да се превърне помощно такова и да се вдигнат таксите за пътниците.  \r\nДеница КИТАНОВА", "date": "2018.07.05", "title": "БСП предприе редица действия срещу концесията на летище „София“ (ОБЗОР)"}
{"url": "http://www.focus-news.net/news/2018/07/05/2542221/federalniyat-rezerv-na-sasht-nesigurnostta-na-targoviyata-mozhe-da-podkopae-investitsiite-i-uverenostta.html", "text": "Централните банкери на САЩ предупредиха за рисковете и несигурността, които се създават от митата и рестриктивната търговска политика, които могат да подкопаят увереността в бизнеса и инвестициите в световен мащаб, предава   AFP. \r\nФедералният резерв на САЩ посочи увеличаващата се загриженост сред бизнеса относно вътрешните и външните търговски политики, както и увеличаващата се цена на стоките като стоманата и алуминия.   Виктор Турмаков", "date": "2018.07.05", "title": "Федералният резерв на САЩ: Несигурността на търговията може да подкопае инвестициите и увереността"}
{"url": "http://www.focus-news.net/news/2018/07/05/2542227/mkd-makedoniya-vmro-dpmne-shte-nablyudava-razvitieto-na-polozhenieto-predi-da-reshi-pozitsiyata-si-po-referenduma-za-imeto-na-makedoniya.html", "text": "Председателят на основната македонска опозиционна партия ВМРО-ДПМНЕ Кристиян Мицковски заяви, че, за да придобие ясна позиция по отношение на референдума за името, трябва да се види дали той ще се проведе, какво ще е съдържанието на въпроса му, както и да се проследи политическата атмосфера в Македония, предава скопската електронна медия   „МКД“. \r\nПо време на свое телевизионно интервю Мицковски не уточни дали ВМРО-ДПМНЕ подкрепя провеждането на референдума или ще призове към бойкот. \r\n„Ще се опитаме да разкрием на гражданите погрешната политика на правителството“, уточни той. Опозиционерът заяви, че преди време е казал, че „ако това споразумение бъде поставено на референдум, аз ще гласувам против“. „Но оттогава много неща се промениха“, допълни той.  Виктор Турмаков", "date": "2018.07.05", "title": "„МКД“ (Македония): ВМРО-ДПМНЕ ще наблюдава развитието на положението, преди да реши позицията си по референдума за името на Македония"}
{"url": "http://www.focus-news.net/news/2018/07/05/2542226/gerb-i-obedineni-patrioti-nyama-da-otteglyat-zakonoproekta-za-vdigane-na-aktsiza-varhu-bezdimnite-tsigari-obzor.html", "text": "ГЕРБ и „Обединени патриоти“ няма да оттеглят законопроекта за вдигане на акциза върху бездимните цигари. Предложението за новия акциз беше внесено от ГЕРБ с мотива, че така ще се съберат допълнителни приходи в бюджета. От ВМРО и „Атака” – две от партиите в „Обединени патриоти“, обявиха, че няма да подкрепят ГЕРБ и ще гласуват против предложението. Само третия член на коалицията – НФСБ, подкрепи идеята за по-висок акциз. В отговор на тези разнопосочни мнения министър-председателят Бойко Борисов разпореди изтеглянето на законопроекта. За това решение премиерът беше разкритикуван от лидера на БСП Корнелия Нинова, че въвежда ред на Балканите и в Европа, а не може да сложи ред в собствения си кабинет. \r\nСлед среща на управляващото мнозинство в Народното събрание председателят на ПГ на ГЕРБ Цветан Цветанов посочи, че е липсвал диалог с представителите на ВМРО и се извини на своите колеги. Той обясни, че е постигнат консенсус и законопроектът няма да бъде оттеглен. „Той ще бъде изтеглен тази седмица от Комисията за бюджет и финанси, където трябваше да бъде разгледан“, каза Цветанов и посочи, че разглеждането ще остане за следващата седмица, за да може да се направят още по-задълбочени анализи. „Целта ни е не да увеличим цената на цигарите, а да намалим печалбата на фирмите, за да влязат тези пари в бюджета. В момента цената на електронните и нормалните цигари е 5,50 лв. Акцизът, който плащат тютюневите компании, е 3,50 лв. А тези, които са за електронните цигари, плащат 0,93 лв.“, обясни Цветанов. Той посочи, че най-вероятно ще бъде предложено акцизът за бездимните цигари да е 50% от този върху стандартните. \r\nПредседателят на ПГ на „Обединени патриоти“ Волен Сидеров обясни, че е говорил с финансовия министър Владислав Горанов за това, част от парите, които ще дойдат от акциза на бездимните цигари, да отиват за нуждаещи се хора като майките на деца с увреждания. „Според финансовия министър от акциза ще влизат 35-40 млн. лв. годишно, а догодина може би и два пъти повече. Защо част от тези пари да не отидат точно за такива нужди? Така че в момента съм убеден в положителната страна на този въпрос“, поясни Сидеров. \r\nИскрен Веселинов - народен представител от ПГ на „Обединени патриоти“ и член на ВМРО, коментира, че се радва, че вече има диалог между коалицията. „И се надяваме да достигнем до резултат, който е добър най-вече за потребителите и за тяхното здраве“, посочи той. \r\nПредседателят на парламентарната бюджетна комисия и народен представител от ГЕРБ Менда Стоянова обясни, че увеличаването на акциза на бездимните цигари ще се случва на стъпки. „Всъщност това ще компенсира част от намалението на другия акциз, защото пушачите преминават от единия вид цигари на другия. Неслучайно експанзията на бездимните цигари тръгна от Източна Европа, може би ние сме полигон за експерименти как ще действат те на пушачите“, каза още Стоянова. Тя посочи, че най-високият процент на акциза на нагреваемите тютюневи изделия спрямо конвенционалните е във Франция – 70%, а в България е едва 26%. По думите ѝ няма държава от Западна Европа, която да има по-малък процент в акциза от България. \r\nВъв връзка с всичко това лидерът на опозицията Корнелия Нинова коментира, че пропастта Борисов - Цветанов вече е валидна. „Чудя се парламентаризмът или интересът победи днес и разцепи властта“, написа Нинова в личната си страница в социалната мрежа Facebook. \r\nЦветилена СИМЕОНОВА", "date": "2018.07.05", "title": "ГЕРБ и „Обединени патриоти“ няма да оттеглят законопроекта за вдигане на акциза върху бездимните цигари (ОБЗОР)"}
{"url": "http://www.focus-news.net/news/2018/07/05/2542231/sdsm-nakazatelnite-obvineniya-ot-vmro-dpmne-sa-neosnovatelni.html", "text": "От СДСМ заявиха в четвъртък, че наказателните обвинения против правителството, внесени от опозиционната ВМРО-ДПМНЕ, са акт на отчаяние и са неоснователни, предава скопският телевизионен канал  „Алсат-М“ . \r\n„Неоснователните обвинения на ВМРО-ДПМНЕ са не само фалшиви, но и показват, че те още желаят да злоупотребяват със съдебната система, както го правиха през последните 11 години. Подобни отчаяни действия показват, че ВМРО-ДПМНЕ няма аргументи. Няма параван за лъжите на ВМРО-ДПМНЕ“, заявиха от СДСМ. \r\nВ сряда от ВМРО-ДПМНЕ обявиха, че ще внесат два комплекта с наказателни обвинения против създателите и подписалите Закона за употреба на езиците, както и срещу тези подписали договора за името с Гърция. Заместник-председателят на партията Александър Николовски заяви, че настоящата съдебна система и прокуратура в Македония няма да отговарят на техните съобщения, но че надеждата им се крие в бъдещето, когато „някое независимо правосъдие ще може да ги извади от чекмеджето“.  Йонислав Дочев", "date": "2018.07.05", "title": "СДСМ: Наказателните обвинения от ВМРО-ДПМНЕ са неоснователни"}
{"url": "http://www.focus-news.net/news/2018/07/05/2542236/sputnik-rusiya-razkritikuva-razrushavaneto-na-savetski-pametnitsi-v-polsha.html", "text": "Москва е твърдо против държавната кампания за разрушаване на паметници на съветски войници в Полша, тъй като подобни действия разрушават общата история на двете държави, заяви говорителката на руското външно министерство Мария Захарова в четвъртък, предава  Sputnik . \r\n„Нежелаейки да отговорят на нашите настойчиви сигнали и искания за спиране на това безчинство, Варшава твърди че разрушаването на паметници на съветски войници-освободители ще продължи… Твърдо против сме настоящата линия на Варшава, тъй като тя удря по общата ни история и се опитва да я осакати“, заяви Захарова.  Йонислав Дочев", "date": "2018.07.05", "title": "Sputnik: Русия разкритикува разрушаването на съветски паметници в Полша"}
{"url": "http://www.focus-news.net/news/2018/07/05/2542233/ria-novosti-hasan-rouhani-i-angela-merkel-sa-obsadili-zapazvaneto-na-yadrenoto-sporazumenie.html", "text": "Президентът на Иран Хасан Роухани и канцлерът на Германия Ангела Меркел са провели телефонен разговор, в който той е изразил разочарованието си от предложения пакет за запазване на ядреното споразумение, се казва в съобщение на официалния уебсайт на иранския президент, предава  РИА Новости . \r\n„За съжаление, в предложения пакет няма достатъчно практически решения и конкретни методи за продължение на сътрудничеството, а само посочване на общия характер на ангажиментите, подобно на това, което се съдържаше в изявленията на Европейския съюз“, заяви Роухани, определяйки пакета с предложения като „разочароващ“. \r\nТой изрази и надежда, че срещата на външните министри на страните, част от ядреното споразумение, която ще се проведе във Виена на 6 юли, ще даде ясен и директен сигнал за продължение на сътрудничеството между петте държави от споразумението и Иран. \r\nОт своя страна Ангела Меркел е заявила, че е необходимо да се продължи обсъждането на детайлите в предложения пакет, като е отбелязала, че Берлин няма намерение да се оттегли от ядреното споразумение. \r\n„Важно е да знаем и да сме уверени в това, че желаем да останем в споразумението и сме убедени в необходимостта от спокойното продължаване на диалога“, е отвърнала Меркел, цитирана в официалния уебсайт на Хасан Роухани.  Йонислав Дочев", "date": "2018.07.05", "title": "РИА Новости: Хасан Роухани и Ангела Меркел са обсъдили запазването на ядреното споразумение"}
{"url": "http://www.focus-news.net/news/2018/07/05/2542235/kiryakos-mitsotakis-vsyaka-godina-ot-upravlenieto-na-pravitelstvoto-e-kostvalo-na-gartsiya-34-miliarda-evro.html", "text": "Лидерът на опозиционната „Нова демокрация“ Кирякос Мицотакис нападна правителството на Гърция, заявявайки че то коства на страната по 34 милиарда евро за всяка година, в която е останало на власт, предава електронното издание на гръцкия вестник  Kathimerini . \r\nГоворейки в парламента по време на дебат за гръцката икономика и споразумението за облекчаване на дълга постигнато по време на срещата на Еврогрупата през юни, Мицотакис заяви че икономиката е била във възходяща тенденция, след като е ударила дъното през 2011 година, но после правителството на СИРИЗА и „Независими гърци“ е дошло на власт и е обърнало тенденцията. \r\n„Когато тази тенденция трябваше да продължи, вие и (бившият финансов министър Янис) Варуфакис поехте властта и референдума, който успяхте да защитите“, заяви Мицотакис.  Йонислав Дочев", "date": "2018.07.05", "title": "Кирякос Мицотакис: Всяка година от управлението на правителството е коствало на Гърция 34 милиарда евро"}
{"url": "http://www.focus-news.net/news/2018/07/05/2542230/tass-mateo-salvini-izrazi-zhelanie-da-organizira-sreshta-mezhdu-rusiya-i-sasht-v-italiya.html", "text": "Министърът на вътрешните работи на Италия и вицепремиер Матео Салвини заяви, че желае да организира среща на върха между САЩ и Русия в страната си, предава  ТАСС . \r\nВ сряда Салвини беше поканен във вила Таверна, което се явява резиденция на посланика на САЩ в Рим, по случай американския ден на независимостта. \r\n„Много бих искал да организирам в Италия среща на високо равнище между Русия и САЩ. Знам, че Владимир Путин и Доналд Тръмп скоро ще се срещнат в Хелзинки, но бих искал скоро да ги видя и у нас“, заяви Салвини. \r\nНа журналистически въпрос, кой му е по-близък – Москва или Вашингтон, Салвини отвърна: „Това не е дерби. Тук (в резиденцията на американското посолство) се чувствам като у дома“.  Йонислав Дочев", "date": "2018.07.05", "title": "ТАСС: Матео Салвини изрази желание да организира среща между Русия и САЩ в Италия"}
{"url": "http://www.focus-news.net/news/2018/07/05/2542232/reuters-angela-merkel-e-gotova-da-podkrepi-po-niski-evropeyski-mita-varhu-vnosa-na-amerikanski-avtomobili.html", "text": "Канцлерът на Германия Ангела Меркел заяви в четвъртък, че ще подкрепи намаляването на митата в Европейския съюз върху вноса на американски автомобили, предава  Reuters . \r\nИзявлението на Меркел идва като отговор на предложение от САЩ за отказ от налагането на мита върху европейски автомобили, в замяна на реципрочни действия. \r\nСпоред германския канцлер всякакви подобни мерки биха изискали от ЕС да намали митата си и върху автомобили внасяни от други държави, освен тези от САЩ, тъй като в противен случай планът не би попаднал съответствал на правилата на Световната търговска организация. \r\n„Когато желаем да обсъждаме митата, върху автомобилите например, се нуждаем от обща европейска позиция и все още работим върху това. Готова съм да подкрепя преговорите за намаляване на митата, но няма да можем да направим това само за САЩ“, заяви Меркел.  Йонислав Дочев", "date": "2018.07.05", "title": "Reuters: Ангела Меркел е готова да подкрепи по-ниски европейски мита върху вноса на американски автомобили"}
{"url": "http://www.focus-news.net/news/2018/07/05/2542237/zoran-zaev-tri-dati-za-referenduma-23-30-septemvri-ili-7-oktomvri.html", "text": "Референдумът за името ще се проведе на 23, 30 септември или 7 октомври, заяви министър-председателят на Македония Зоран Заев в интервю за гръцката държавна телевизия „EPT“, цитиран от македонската информационна агенция  „Макфакс“ . \r\nТой повтори, че референдумът ще има обвързващ характер и че целта е до 15 януари да се изпълнят всички предвидени задължения. \r\n„Ако бъде по-рано, това ще е добре. Дори желаем да сме готови преди Коледните празници, и затова оставяме около 3 месеца. Съгласно нашата конституция и законите, са нужни около стотина дена. Затова 15 януари е поставен като крайна дата“, заяви Заев. \r\n„С успешния референдум съм убеден, че всички в парламента ще послушат народа и ще гласуват според неговите желания“, допълни още той.  Йонислав Дочев", "date": "2018.07.05", "title": "Зоран Заев: Три дати за референдума – 23, 30 септември или 7 октомври"}
{"url": "http://www.focus-news.net/news/2018/07/05/2542234/reuters-upravlyavashtite-partii-v-germanskata-koalitsiya-sa-postignali-sporazumenie-za-migrantite.html", "text": "Партиите в управляващата коалиция на Германия са постигнали споразумение в спора за мигрантите, съобщават източници от коалицията, цитирани от  Reuters . \r\nВсе още няма подробности за споразумението. Канцлерът Ангела Меркел и председателят на парламентарната група на ХДС Волкер Каудер са били забелязани да напускат сградата на Бундестага с лимузини малко преди 21:00 часа. \r\nКоалицията ХДС/ХСС вече постигна споразумение за мигрантите, след като лидерите им Ангела Меркел и Хорст Зеехофер проведоха разговори. Очаква се и решението на Германската социалдемократическа партия, преди да започне прилагането на реални действия.  Йонислав Дочев", "date": "2018.07.05", "title": "Reuters: Управляващите партии в германската коалиция са постигнали споразумение за мигрантите"}
