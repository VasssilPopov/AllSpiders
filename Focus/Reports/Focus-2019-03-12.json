{"url": "http://www.focus-news.net/news/2019/03/12/2633772/sport-manchestar-siti-pobedi-shalke-04-sas-70-vav-vtori-osminafinal-za-shampionskta-liga.html", "text": "Футбол: Манчестър Сити победи Шалке 04 със 7:0 във втори осминафинал за Шампионскта  лига. С общ резултат от двата мача 10:2 продължават „гражданите“. В другия осминафинал Ювентус победи Атлетико Мадрид с 3:0 след  хеттрик на Кристияно Роналдо. С общ резултат от двата мача 3:2 продължава италианският тим.", "date": "2019.03.12", "title": "Спорт: Манчестър Сити победи Шалке 04 със 7:0 във втори осминафинал за Шампионскта Лига"}
{"url": "http://www.focus-news.net/news/2019/03/12/2633722/kmetat-na-sofiya-yordanka-fandakova-dobroto-i-saprichastnostta-promenyat-choveshki-sadbi.html", "text": "Доброто променя съдби и дава надежда. Това каза по време на церемонията „Достойните българи“ кметът на София Йорданка Фандъкова, съобщиха от пресцентъра на  Столична община . Кметът връчи награда на младите хора от 11. А клас на 32. училище. „Благодаря ви за това, че ме карате да се чувствам горда и ми вдъхвате вяра, че в България, в София доброто и съпричастността променя съдби“, каза кметът на младите хора. Учениците са отличени за своята кампания по набиране на средства за лечение на тяхна съученичка. „Горда ме прави и петокласничката Сара Илиева, която с помощта на сутрешния блок на БНТ успя да участва в Олимпиадата по математика в Тайланд и се върна с медал. Благодаря на инициативата на журналистите от Сутрешния блок на БНТ, които показаха истинската сила на обществените медии  – да застават зад каузи, не само да показват новините, но и самите те да създават добри новини\", каза Фандъкова при връчването на приза.", "date": "2019.03.12", "title": "Кметът на София Йорданка Фандъкова: Доброто и съпричастността променят човешки съдби"}
{"url": "http://www.focus-news.net/news/2019/03/12/2633724/varna-edin-chovek-e-postradal-pri-katastrofa-na-bul-treti-mart.html", "text": "Един човек е пострадал в пътен инцидент на бул. „Трети март“ във Варна, в района на бившето военно поделение. Това съобщиха за  Радио „Фокус“ – Варна  от \"Пътна полиция\". Катастрофата е станала преди минути. На място все още има екип на КАТ. По първоначална информация пострадалият не е в тежко състояние.  \r\nОт началото на деня на територията на града са станали четири пътни произшествия с материални щети. В един от инцидентите са се ударили тир и лек автомобил. Катастрофата е станала на ул. „Девня“ в следобедните часове. Следобед за около половин час заради силния вятър е имало проблеми със светофарните уредби на кръстовищата на бул. „Мария Луиза“ – до Общината и с ул. „Шипка“. Проблемът вече е отстранен от екип на енергодружеството в града. По данни на \"Пътна полиция\" към момента движението се осъществява без проблем. \r\nДиана СТОЕВА", "date": "2019.03.12", "title": "Варна: Един човек е пострадал при катастрофа на бул. „Трети март“"}
{"url": "http://www.focus-news.net/news/2019/03/12/2633725/dimitar-baryakov-profesionalna-lesotehnicheska-gimnaziya-bansko-164-uchenitsi-v-dnevna-forma-na-obuchenie-uchat-v-gimnaziyata.html", "text": "164 ученици в дневна форма на обучение се обучават в гимназията. Това каза за  Радио „Фокус“ - Пирин  Димитър Баряков, директор на Професионална лесотехническа гимназия „Никола Вапцаров“ в Банско. Той допълни, че имат 32 ученици, които са в самостоятелна форма на обучение, а също така водят курсове след завършено средно образование за преквалификация, като издават съответно документи, които са равностойни на учениците, завършващи в дневна форма на обучение. По думите му и в това направление има доста кандидати, в момента са 2 групи по 22 души. Баряков добави, че също така провеждат курсове за придобиване на право за работа с моторни триони и храсторези, като в това направление почти всяка година изкарват между 20 и 30 души, в зависимост от броя на желаещите. Той каза още, че разполагат и с общежитие, като са едно от малкото учебни заведения в региона, което разполага с такова. Директорът уточни, че към момента в общежитието живеят 94 ученици. Димитър Баряков подчерта, че педагогическият персонал наброява 23 души, а непедагогическият е съставен от 9 души. \r\nНатали СТЕФАНОВА", "date": "2019.03.12", "title": "Димитър Баряков, Професионална лесотехническа гимназия - Банско: 164 ученици в дневна форма на обучение учат в гимназията"}
{"url": "http://www.focus-news.net/news/2019/03/12/2633726/the-wall-street-journal-ikonomicheskoto-vliyanie-na-rusiya-v-evropa-se-zasilva-vapreki-sanktsiite.html", "text": "Водещото американско списание  The Wall Street Journal  публикува статия за резултатите от изследване, посветено на сътрудничеството между Русия и Европа в условията на санкциите на Запада.  \r\nРусия използва непрозрачни закони за регистрация на компании, заобикаляйки данъчни правила и неравностойни антикорупционни практики с цел да разшири икономическото си влияние в някои западноевропейски страни, става ясно от доклад, цитиран от изданието.  \r\nДокументът е изготвен от Центъра за стратегически и международни изследвания. В него три държави - Австрия, Италия и Холандия – са определени като „помощници\" на финансовата и политическата система, чрез която волно или неволно са позволили на Кремъл да демонстрира своята икономическа и политическа власт. \r\nОт началото на кризата, свързана с присъединяването на Крим, размерът на инвестициите, направени от Русия в Австрия, почти се е удвоил, въпреки че САЩ и Европейският съюз  наложиха санкции срещу Москва. Делът на руските инвестиции през 2017 г. съставлява над 16% от общите преки чуждестранни инвестиции в Австрия, докато през 2013 г. тази цифра е 8%, се казва в доклада. \r\nИкономическите връзки между Италия и Русия също се засилват и сега някои от водещите политически партии споделят антииммигрантските възгледи на Кремъл и скептицизма му Европейския съюз. \r\nРуските компании правят стратегически инвестиции в италианския сектор на енергетиката, комуникациите и недвижимите имоти, а италианските банки са на второ място след швейцарските по отношение на финансови инвестиции в Русия, които възлизат на почти 23 млрд. долара. \r\nНидерландия се е превърнала във втори търговски партньор на Русия, отбелязват авторите на доклада. Ако през 2009 г. размерът на депозитите на руските компании в страната достигна 49 млрд.долара, през 2017 г. те нарастват до 121 млрд. долара. По същество този ръст пада през 2014 г., когато са наложени санкции, но размерът на руските депозити през последните години остава стабилен. \r\n„Бизнесмените работят въпреки санкциите. Това е доста странна игра”, коментира един от авторите на доклада - Хедър Конли, който преди това е работил в Държавния департамент на САЩ. \r\nКакто подчерта Конли, целта на доклада не е да се организира битка за Европа и трите страни, а да се обърне внимание на неотложната необходимост от трансатлантическо сътрудничество в борбата срещу незаконните финансови потоци. \r\nТова сътрудничество ясно утихна миналия месец, когато Европейската комисия включи американските територии  Пуерто Рико, Гуам, Американска Самоа и Американските Вирджински острови в списъка на юрисдикциите, които се борят слабо с прането на пари и имат несъвършени правила в борбата срещу финансиране на тероризма. \r\nМинистерството на финансите на САЩ отговори с изявление, в което протестира срещу включването на териториите в списъка и препоръча на финансовите служби на Вашингтон да го игнорират. \r\n„Размахваме пръст едни на други, но заедно не предприемаме никакви стъпки”, констатира Конли, старши вицепредседател на Центъра за стратегически и международни изследвания. „Междувременно финансовите ни системи до известна степен се експлоатират.\" \r\nГоворител на нидерландското посолство във Вашингтон заяви, че страната й е напълно наясно с влиянието на Русия върху други страни. „По никакъв начин не се смятаме за съучастници на злонамерените действия на Русия – било то волно или неволно“.  \r\nСпоред дипломата, статистическите данни за транзита на руски стоки, преминаващи през пристанище Ротердам, оказват голямо влияние върху крайните цифри. „Напълно признаваме недостатъците на факта, че нашата данъчна система е фокусирана върху международната търговия. Борбата с укриването на данъци е в основата на политиката на нашето правителство\", увери говорителят на посолството на Нидерландия в САЩ.  \r\nПредставител на австрийското посолство във Вашингтон заяви, че властите на страната му не могат да коментират документ, който не са чели. Посолствата на Италия и Русия не са отговорили на искането за коментари. \r\nЦитираният от списанието доклад е съвместен проект на Центъра за стратегически и международни изследвания и Центъра за изследване на демокрацията в София, който се занимава с проблемите на европейската политика. Това е вторият документ от проекта, озаглавен „Кремълският сценарий\", работата по който започна през 2016 г. с цел повлияване на дебата за действията на Русия в други страни. Американските разузнавателни служби твърдят, че руският президент Владимир Путин е разпоредил намеса в изборите в САЩ, но Москва отрича обвиненията. \r\nПосочените в доклада финансови потоци не са напълно забранени от настоящите икономически санкции и не всички от тях са свързани с незаконни дейности. \r\n„По принцип няма нищо лошо в сътрудничеството между бизнес средите и компаниите в Русия и Европа. Но тъй като Кремъл косвено контролира руския бизнес, това сътрудничество не е защитено от натиск. Те може да бъдат принудени да насърчават политически цели или да създадат цяла мрежа, за да защитят руските интереси\", се казва още в документа.  \r\nВ доклада се отбелязва също, че бившите европейски лидери понякога защитават руските интереси. По-специално, една организация участва в лобирането във Вашингтон в интерес на бившия украински президент и поддръжник на Кремъл Виктор Янукович. \r\nПротиворечията относно финансовата прозрачност не са ограничени до територията на Европа. В САЩ приемането на закони, които изискват повече информация за онези лица и организации, които стоят зад сделки с недвижими имоти и всъщност собствени компании, многократно се проваляха, припомня изданието.  Тереза Герова", "date": "2019.03.12", "title": "The Wall Street Journal: Икономическото влияние на Русия в Европа се засилва, въпреки санкциите"}
{"url": "http://www.focus-news.net/news/2019/03/12/2633727/sofiya-blizo-3-mln-leva-sa-dadeni-v-podkrepa-na-kinoto-v-grada-za-5-godini.html", "text": "С 2 894 000 лева Столичната община е подкрепила филмовата индустрия в града през последните 5 години, откакто София бе обявена от ЮНЕСКО за творчески град на киното. Това съобщиха от пресцентъра на  Общината . Само за последната година са подкрепени шестте най-големи кинофестивала и създаването на 13 филма. Сред тях са пълнометражният документален филм за „Нова Генерация“, филмът „Изкушението Павел Койчев“ на режисьора Владимир Люцканов, документалната лента „Музика от крайните квартали“, посветена на историята на българския хип-хоп, и „Соня Йончева – пътят на една дива“ на журналиста Георги Тошев.  Традиционно Общината подкрепя международния „София филм фест“, документалния кинофестивал „В двореца“, „Киномания“, „Синелибри“, както и новите инициативи „Срещи на младото европейско кино“ и прожекции на открито в междублоковите пространства на 10 столични квартала, обединени под името „Блок Кино“.   \r\nАртистичен вариант на този своеобразен отчет беше видян за пръв път от публиката тази вечер в кино „Люмиер“ в рамките на \"София филм фест\". Кратката анимация, която представя подкрепата на София към киното, е създадена от художничката Розалина Буркова, агенция „Реформа“ и продуцентската къща „Компот колектив“ със специалното участие на актрисата Снежина Петрова. Премиерата на клипа ще съвпадне с награждаването на знаменития режисьор, носител на \"Оскар\" – Биле Аугуст от кмета на София Йорданка Фандъкова. \r\nФилмовите проекти, подкрепени от Столична община през 2018 година, са \"5 минути София – Градът\" на \"Камен Во Студио\", \"Какъв цвят е този свят\" на \"Б ПЛЮС ФИЛМ\", \"Госпожа Несъгласие\" на \"ФУЛ МУУН УЛФ\", Документален филм \"Нова Генерация Завинаги\" на \"Мач Пойнт Продакшънс\", \"Изкушението Павел Койчев\" на \"Вип Медиа Филм\", \"Соня Йончева – пътят на една дива\" на \"Арто плюс\", \"Кестени\" на Фондация \"Ромски свят – 21 век\", \"Музика от крайните квартали\" на \"Зуум Продъкшън Къмпани\", \"Падение и спасение\" на \"НОУ БЛИНК\", \"Екшън\" на \"Инкомс Проджект\", \"Ръце на крадец, сърце на музикант\" на \"Лема Филм\", \"Патрулки\" на \"Арго Филм\" и \"Сцени, отпаднали от живота на една актриса\" на \"Гала Филм\"", "date": "2019.03.12", "title": "София: Близо 3 млн. лева са дадени в подкрепа на киното в града за 5 години"}
{"url": "http://www.focus-news.net/news/2019/03/12/2633723/predstoyashti-mezhdunarodni-sabitiya-za-13-mart-agentsiya-fokus.html", "text": "Бившият шеф на кампанията на Тръмп Пол Манафорт очаква нова присъда за заговор и подправяне на доказателства. \r\n***  Финансовият министър на Обединеното кралство представя окончателното си извлечение от бюджета преди Брекзит. \r\n***  Решението на съда по обвиненията за небрежност срещу оператора на летището в Париж за фаталния крах на „Шарл де Гол“ през 2004 г. \r\n***  Полицейските служители  протесират за  по-добро заплащане и пенсии. \r\n***  Съветът за сигурност на ООН заседава за ДР Конго. \r\n***  Канцлерът на ФРГ Ангела Меркел ще се срещне с министър-председателя на Лаос.  \r\n***", "date": "2019.03.12", "title": "Предстоящи международни събития за 13 март (Агенция „Фокус“)"}
{"url": "http://www.focus-news.net/news/2019/03/12/2633729/vidin-bezplatno-obuchenie-na-detsa-po-biatlon-organizira-sporten-klub-kom-berkovitsa.html", "text": "Безплатно обучение на деца по биатлон организира спортен клуб „Ком“ - Берковица, съобщиха за  Радио „Фокус“ – Видин  от клуба. Обучението ще се осъществи, след като клубът спечели проект по програма „Спорт за деца в свободното време“. Спортните занимания започват през месец март и ще продължат през април, май и юни и след прекъсване ще бъдат възобновени през ноември и декември. Децата ще се обучават в двете дисциплини – стрелба и ски бягане. Заниманията ще се провеждат по склоновете на Стара планина над Берковица. От спортния клуб посочиха, че целта е да привлекат към биатлона повече деца, които след програмата ще продължат да тренират тази дисциплина. \r\nАнна ЛОЗАНОВА", "date": "2019.03.12", "title": "Видин: Безплатно обучение на деца по биатлон организира спортен клуб „Ком“ - Берковица"}
{"url": "http://www.focus-news.net/news/2019/03/12/2633730/mvr-politsiyata-otkri-izdirvaniya-13-godishen-asen-pendurkov.html", "text": "Столични полицаи откриха в късния следобед издирвания 13-годишен Асен Пендурков, който беше в неизвестност от 5 март. Това съобщиха от пресцентъра на  МВР . Момчето е в добро здравословно състояние.", "date": "2019.03.12", "title": "МВР: Полицията откри издирвания 13-годишен Асен Пендурков"}
{"url": "http://www.focus-news.net/news/2019/03/12/2633731/nimh-utre-shte-bade-predimno-slanchevo-sas-slab-do-umeren-vyatar-ot-iztok-severoiztok.html", "text": "През нощта от северозапад валежите ще продължават да отслабват и спират, а облачността ще се разкъсва и намалява. Вятърът ще отслабне. Минимални температури - между минус 2° и 3°. Утре ще бъде предимно слънчево със слаб до умерен вятър от изток-североизток. Дневните температури ще се повишат и максималните ще бъдат между 8° и 13°, в София около 8°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . \r\nНад Черноморието ще бъде предимно слънчево. Ще духа до умерен североизточен вятър. Максималните температури ще са 8°-9°. Температурата на морската вода е 7°. Вълнението на морето ще бъде 3-4 бала. Над планините ще преобладава слънчево време с временни увеличения на облачността, но само на отделни места е възможно да превали слаб сняг. Ще духа умерен вятър от изток, който през деня постепенно ще се ориентира от юг, а по най-високите части на Рила и Пирин от запад-югозапад. Максималната температура на 1200 метра ще бъде около 4°, на 2000 метра - около минус 4°. \r\nАтмосферното налягане в сутрешните часове ще бъде близко до средното за месеца. През деня слабо ще се понижи. \r\nВ четвъртък облачността отново бързо ще се увеличи и през втората половина от деня в Западна България ще превали слаб дъжд, в планините - слаб сняг. Вятърът ще се обърне от югоизток и дневните температури още малко ще се повишат. През нощта срещу петък и в петък до обяд на отделни места и в Източна България ще има слаби превалявания от дъжд, в планините и планинските райони над 900-1000 м - от сняг. Вятърът ще се ориентира от запад-северозапад, в повечето райони ще бъде слаб. В събота ще е почти без валежи, облачността ще се разкъса и ще намалее, вятърът от северозапад ще се усили. Ще започне бързо затопляне.", "date": "2019.03.12", "title": "НИМХ: Утре ще бъде предимно слънчево със слаб до умерен вятър от изток-североизток"}
{"url": "http://www.focus-news.net/news/2019/03/12/2633732/tass-ep-othvarli-predlozhenie-za-vazstanovyavane-na-mezhduparlamentarniya-dialog-s-rusiya-italianski-deputati-ne-podkrepiha-okonchatelniya-tekst-na-doklada.html", "text": "Европейският парламент отхвърли изменението на група депутати по доклада за политическите отношения между ЕС и Руската федерация с предложение за възстановяване на официалните междупарламентарни връзки с Русия. Това стана ясно след гласуването в Страсбург, предава  TACC ,  като се позовава на официалната интернет страница на ЕП.  \r\nВ текста на изменението се посочва, че ЕП „изразява съжаление за липсата на официален междупарламентарен диалог в рамките на делегацията в Комисията за парламентарно сътрудничество ЕС-Русия поради взаимни ограничителни мерки. ЕП призовава страните да премахнат всички пречки пред междупарламентарния диалог и да създаде условия за възобновяване на работата на Комисията за парламентарно сътрудничество между ЕС и Русия\". \r\n„ЕП вярва, че подобен диалог е важен инструмент за свеждане до минимум на риска от по-нататъшни разногласия и недоразумения между страните“, се отбелязва в изменението. По-голямата част от депутатите обаче се изказаха срещу включването му в окончателния текст. \r\nДокладът на ЕП съдържа широк набор от претенции на ЕС срещу Русия, включително за ситуацията в Украйна, присъединяването на Крим, случая „Скрипал“ и др. Поради тази причина ЕП изисква удължаването на санкциите срещу Москва, докато не бъдат изпълнени Минските споразумения и „териториалната цялост на Украйна не се възстанови\".  \r\nЦял раздел е посветена на „прането на пари\", „шпионските дейности\", „финансирането на политическите партии, противопоставящи се на ЕС\". \r\nСъщевременно ТАСС цитира италианската информационна агенция  ANSA , която – позовавайки се на източници, съобщава, че депутатите от управляващата в Рим коалиция – „Лига“ и Движение „Пет звезди“, както и няколко от Демократическата партия, са гласували против резолюцията по доклада.   Тереза Герова", "date": "2019.03.12", "title": "ТАСС: ЕП отхвърли предложение за възстановяване на междупарламентарния диалог с Русия, италиански депутати не подкрепиха окончателния текст на доклада"}
{"url": "http://www.focus-news.net/news/2019/03/12/2633735/sport-hana-yoberg-specheli-svetovnata-titla-v-individualnata-distsiplina-v-biatlona.html", "text": "Хана Йоберг спечели титла в индивидуалната дисциплина на световното първенство по биатлона в Йостерсунд, Швеция. На второ място завърши италианката Лиза Витоци, която спечели малката Световна купа по биатлон в индивидуалната надпревара на 15 километра. Трета остана французойката Жюстин Бреза.", "date": "2019.03.12", "title": "Спорт: Хана Йоберг спечели световната титла в индивидуалната дисциплина в биатлона"}
{"url": "http://www.focus-news.net/news/2019/03/12/2633733/vidin-normalni-prohodimi-sa-patishtata-v-oblastta.html", "text": "Нормални проходими са пътищата във Видинска област, пътните настилки са предимно сухи, съобщиха за  Радио „Фокус“ – Видин  от Областно пътно управление. По главен път Е-79 във Видинска област в посока за граничен пункт „Дунав мост 2“ се движат предимно тежкотоварни автомобили. Най-натоварен е участъкът между Дунавци и Видин. За другите два гранични пункта в областта – „Връшка чука“ и „Брегово“, трафикът е с нормална интензивност. В областния град  повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.03.12", "title": "Видин: Нормални проходими са пътищата в областта"}
{"url": "http://www.focus-news.net/news/2019/03/12/2633734/kazanlak-obshtestveniyat-posrednik-provede-sreshta-na-roditeli-i-spetsialisti-po-vaprosi-kasaeshti-podkrepata-na-lichnostnoto-razvitie-na-detsata-im.html", "text": "Представители на Регионален център за подкрепа на процеса на приобщаващото образование в Стара Загора и на Сдружение „Бъдеще за децата“ в Казанлък се срещнаха с родители по въпроси, които касаят общата и допълнителна подкрепа за личностно развитие на децата, предаде кореспондент на  Радио „Фокус” . Родителите бяха консултирани за възможностите за оказване на помощ за подкрепа на личностното развитие на децата, както и бяха информирани за предоставяните социални услуги в Центъра за обществена подкрепа в община Казанлък. \r\nИнициативата за срещата е на Обществения посредник на Казанлък Гинка Щерева, която поясни, че резонни са притесненията на родителите, на които им е известно, че трябва да се направи скрининг за ранното детско развитие в една определена възраст от 3 години до 3 години и 6 месеца. Щерева заяви, че все още не във всички детски градини има пълни екипи за личностно развитие, които да включват психолог, логопед или ресурсен учител. „Но мисля, че не са твърде притеснителни нещата, защото на територията на Община Казанлък функционира Център за обществена подкрепа, чрез който Общината предоставя допълнителни социални услуги и родителите чрез Отдела за закрила на детето биха могли да се сдобият с направление и да се ползват от предоставените услуги в този център”, каза още тя. Освен това, всеки един от родителите има право да се свърже директно с Ресурсния център в Стара Загора и да проследи на какъв етап е заявлението за неговото дете.  \r\nВ Ресурсния център се прави анкетна карта, с която да се прецизира състоянието на детето и съответно да му бъде оказана адекватна помощ в случаите, когато в детските градини липсва екип от специалисти, който може да предоставя допълнително тази подкрепа на място. Защото не всички градини все още са се възползвали и прилагат наредбата за подкрепа на личностното развитие. Има и градини, които няма как да я прилагат, защото назначаването на ресурсен учител или на екип от специалисти зависи от броя на децата, които имат нужда от допълнителна подкрепа. В Казанлък има градини, които съвместяват екипите от необходимите специалисти. \r\nЩерева бе категорична, че и родителите също трябва да променят тази своя нагласа и съпричастност на ранното детско оценяване. „Защото този процес нормативно се налага, но има родители, които не могат да приемат и признаят потребността точно на тяхното дете за допълнителна подкрепа”, заяви тя. \r\nОбщественият посредник на Казанлък заяви, че и в бъдеще възнамерява да организира подобен род срещи, които са необходими на родителите във връзка с допълнителната подкрепа за личностно развитие на децата им.  \r\nСлавяна ГАЙДАРОВА", "date": "2019.03.12", "title": "Казанлък: Общественият посредник проведе среща на родители и специалисти по въпроси, касаещи подкрепата на личностното развитие на децата им"}
{"url": "http://www.focus-news.net/news/2019/03/12/2633352/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "САЩ готвят нов заговор с „Ислямска държава“. Към момента ЦРУ е разпитало около две хиляди терористи от джихадистката организация, които се намират в лагери под контрола на „Работническата партия на Кюрдистан“ (ПКК) и е раздало на 140 от тях фалшиви паспорти. В рамките на новите секретни планове на САЩ, с новите имена, документи и паспорти, терористите ще бъдат изтеглени от региона през Ирак, пише  електронното издание на турски консервативен ежедневник Yeni Safak  в материал, представен без редакторска намеса. \r\nЦРУ обяви региони, като Дейр-ез-Зор, Кесра, Бусейра, Ал Омар и Сувар за военни зони и спря влизането и излизането от тях на гражданско население. В защитаваните от Пентагона зони се провеждат разпити на избрани специални лица. Някои от разпитваните там терористи не се доставят в сборните пунктове на „Ислямска държава“ в контролираните от ПКК лагери Хасака, Ел Хол и Рукба, а в секретен, определен отново от ЦРУ сборен център в Абу Хашем. Разпитани са две хиляди терористи от „Ислямска държава“ \r\nСъздадените от ЦРУ центрове за разпити се посещават също и от представители на израелските, френските и британските специални служби. От друга страна, отново в тези лагери се подготвят удостоверения на личността и паспорти за избрани лица, за които се осигурява изтегляне през Ирак. \r\nКъм настоящия момент, както стана ясно, са разпитани близо две хиляди терористи от „Ислямска държава“, а на 140 от тях ЦРУ е раздало паспорти. В рамките на новите секретни планове на Америка, джихадистите ще бъдат изкарани от пределите на региона през Ирак. А за това, че с хиляди мирни жители се държат като с терористи от „Ислямска държава“, САЩ си затварят очите. Някои от тези, които са свалили оръжието си, са изгорени живи, а други са убити без съд и следствие. \r\nСтана ясно, че лидерът на терористичната организация „Ислямска държава“ Абу Бакър ал Багдади действа под надзора на Вашингтон. Публикувани са негови фотографии в брониран автомобил на САЩ. Бойците от ИД, спасили се от атаките в Багуз, също потвърждават тези снимки. Убити са 45 мирни жители \r\nКъм настоящия момент е известно са 45 убити мирни жители от региона. При това САЩ и терористите от ПКК са получили в свое разпореждане повече от 5 тона злато и 25 милиона долара. Същевременно, лидерът на ИД Абу Бакър ал Багдади е бил сниман в брониран автомобил на САЩ. \r\nНа изображението, предадено на „Йени Шафак“ от източници от редиците на сирийската опозиция, също така се вижда, че ал Багдади се намира в бойна машина на САЩ. Но източниците не дават никаква информация за това, къде и кога е направена снимката. \r\n***  След визитата в Киев на предизборен „преглед“ от заместник-държавния секретар на САЩ по политическите въпроси Дейвид Хейл и засилването на реториката спрямо президента на Украйна Петро Порошенко, във Вашингтон назначиха нов човек, който в тандем със специалния пратеник за страната Кърт Волкер ще отговаря за Украйна и като цяло за европейския континент, пише  украинското електронно издание „Страна“  в материал, представен без редакторска намеса. \r\n54-годишният дипломат от кариерата Филип Рийкър от 18 март ще заеме длъжността първи заместник-помощник държавен секретар и длъжността помощник-държавен секретар на САЩ по въпросите на Европа и Евразия. Той ще замени на поста Уес Мичъл, който служи година и половина. \r\n„Страна“ потърси отговори на въпросите, с какво е известен Рийкър и какво може да се очаква от него на длъжността „отговарящ“ за Украйна. Преименувал е Македония и е делил Косово \r\nРийкър, възпитаник на престижния Университет Йейл, през последните две години е работил като граждански заместник на командващия силите на САЩ в Европа. \r\nПреди това три години е бил генерален консул в Милано, което мнозина разглеждат като един вид отпуск след службата в по-напрегнати региони, от типа на Балканите. \r\nВ различни години Рийкър е работил в Ирак и Унгария, където е започнал кариерата си в отдела за работа с медиите към американското посолство. Но най-наситената част от биографията му е службата в Македония и кураторството за Косов. \r\nПрез годините на службата си в региона, където се сблъскват интересите на САЩ и Русия, той си заслужва слава на „балкански ястреб“. Конкретните му занимания са били за преименуването на Македония в Северна Македония, което бе утвърдено през тази година, независимо от протестите на местните жители. Освен това Рийкър е участвал във воденето на мирни преговори по косовския въпрос. \r\n„Конкретно, удачното за САЩ разрешаване на „македонския въпрос“ е способствало назначаването му на една от ключовите длъжности в Държавния департамент. Преименуването на Македония беше важно и от гледна точка на борбата за влияние на Балканите между САЩ и Русия. Той играе специална роля и за Косово – през 1999 година участва на преговорите в Рамбуйе, а се говори, че напоследък именно Рийкър е курирал възможния предстоящ раздел на страната на сръбска и албанска част по негласния сценарий на Тръмп и Путин и е убеждавал в необходимостта от това косовския лидер Хашим Тачи“, разказа пред „Страна“ Питър Стоун, политолог от вашингтонгския Център за обществена цялост. \r\nВпрочем, посланикът на САЩ в Сърбия Кайл Скот заяви, че ролята на Рийкър в решаването на косовския въпрос е преувеличена и той няма решение на този остър проблем. \r\n„Страхувам се, че сръбската преса спекулира свободно без каквито и да е факти, които да потвърждават това. В средата на този месец Филип Рийкър ще заеме поста началник на Бюрото по Европа и Евразия и в неговия дневен ред ще има много въпроси, включително отношенията с Русия, Турция, Европейския съюз и много други проблеми. Той беше на Балканите и е пълен с решимост да придвижи този процес напред, но не вярвам да има в джоба си план или да застави някой да направи нещо“, заяви Скот пред сръбската преса. \r\nЗа позицията на Рийкър по въпроса за отношенията с Русия може да се съди по неговия коментар за интересите на Москва на Балканите: „Русия не е фактор. Бих казал, че с нейните реакция, за мен тя не съществува“. Без придвижване за Донбас, той е на страната на Унгария в езиковия спор \r\nКато цяло, експертите от Вашингтон, които коментираха пред „Страна“, се обединяват в мнението, че линията на поведение на Рийкър няма да се различава много от действията на Мичъл, чиято политика е внедрявал на Балканите, а овен това не бива да се очаква придвижване по въпроса за Донбас. \r\n„Но предвид славата на Рийкър като „ястреб“ и многогодишната му практика, за разлика от кабинетния работник Мичъл, може да има влошаване на отношенията с Русия и, на фона на това противопоставяне, по-нататъшно засилване на влиянието върху Украйна, което може да затрудни помирението на Донбас“, прогнозира източник на медията в близките до Държавния департамент експертни кръгове. \r\nСъщевременно, САЩ по-скоро няма да подкрепят Украйна на друг фронт – в спора с Унгария. Рийкър, като приемник на Мичъл, който поддържаше Будапеща в украинско-унгарския спор около закона за образованието на Киев, а също така като човек, който някога е работил в Унгария, ще продължи политиката на предшественика си. \r\nТемата за Украйна излезе по време на преговорите между заместник-министъра на външните работи на Унгария Левент Мадяр и Мичъл във Вашингтон през декември миналата година. \r\nПодробности от преговрите са отразени в дипломатическа преписка, попаднала в разпореждане на унгарското либерално издание Direct36. \r\nАко по-рано дипломацията на САЩ, напротив, критикуваше унгарското правителствоп за неговата позиция по отношение на Киев, то сега ситуацията се промени. \r\nКакто се разбира от документа, Мичъл се оплакал от национализма в Украйна и е ругал Закона за образованието, заради който унгарците в Закарпатието не могат да учат на родния си език, което предизвика през есента на 2017 година правителството на премиера Виктор Орбан да започне да блокира преговорите Украйна-НАТО. \r\n„В случая с Украйна, американската страна вече е съгласна с позицията на Унгария по отношение на националистическите настроения в Украйна и опасния прецедент, който може да създаде нейния Закон за образованието“, се казва в документа. \r\nМичъл признава, че „възраженията на Унгария по отношение на украинския закон за образованието, който засяга малцинствата, са легитимни и САЩ постоянно повдигат този въпрос пред украинската страна“. \r\nЩо се касае до личните качества на Рийкър, то, както разказаха от Вашингтон, той е известен като любител на вечеринките с участие на ВИПове, а в социалните мрежи се хвали с познанствата си със звезди от типа на светската лъвица и наследница на най-голямата хотелска мрежа на света Hilton Парис Хилтън. \r\n***  Иранският президент Хасан Рухани пристигна в Багдад, правейки първото си официално посещение на съседа си, срещу който Техеран веднъж води кървава война и по-късно подкрепи в борбата срещу групировката „Ислямска държава“, съобщава в.  The Times Of Israel . \r\nСлед избирането на Рухани през 2013 г. Ирак разчиташе на иранска паравоенна подкрепа за борба с „Ислямска държава“ след превземането на иракския град Мосул и друга територия в Ирак и Сирия. \r\nСега, когато бойците са изправени пред окончателно териториално поражение в сирийското село Багуз, Иран търси продължаващата подкрепа на Ирак, след като е изправен пред нарастващ натиск от страна на президента Доналд Тръмп, след решението му да изтегли САЩ от ядрената сделка на Техеран със световните сили. \r\nРухани, придружен от високопоставена политическа и икономическа делегация, беше посрещнат от почетен караул при кацането в Багдад, където го посрещна иракският външен министър Мохамед Али ал-Хаким. \r\nРухани след това посети светилището на Имам Кадим, седмият от 12-те духовници, почитани от шиитите. Рухани, самият шиитски духовник, спря да протегне ръка и да докосне портата около гробницата на имама. \r\nСлед това той се срещна с президента Бархам Салих и говори пред журналисти, като им каза, че „стабилен Ирак ще доведе до стабилност в целия регион“. \r\n„Ние искаме да бъдем обединени страни, а не един срещу друг, но да привличаме другите към нашето единство“, каза Рухани. \r\nОт своя страна Салих заяви, че централното местоположение на Багдад го е направил от решаващо значение за решаването на регионални въпроси. Той благодари на Иран за неговата подкрепа по време на борбата на Ирак срещу „Ислямска държава“. \r\nРухани също трябваше да се срещне с министър-председателя Абел Абдул-Махди, като са планирани срещи с други политици и шиитски лидери. \r\nТехеран също създаде политически връзки с шиитските лидери на Ирак, които бяха преследвани от правителството на Саддам. Бившият твърдолинеен президент на Иран Махмуд Ахмадинеджад стана първият ирански президент, който посети Ирак през 2008 г. \r\nИрак и Иран имат обща 1400-километрова граница. Тръмп направи посещение в Ирак през декември и заяви, че американските сили трябва да останат там, за да следят Иран. Забележката беше отхвърлена от Иран и иракските лидери, с които Тръмп не се срещна по време на посещението си. \r\nРухани посети Ирак преди да стане президент и планира официално посещение през 2016 г., но беше отменен, без да бъде посочена причина. \r\nТози път Рухани, който е във втория си четиригодишен мандат, е особено уязвим заради икономическата криза, която удря иранската валута, риалът, която е наранила обикновените иранци и окуражи критиците да призовават открито за отстраняване на президента. \r\nТехеран разглежда американското военно присъствие в Ирак като заплаха - такава, която може също да подкопае влиянието на Иран върху Багдад. \r\nИран също вижда Ирак като възможен път за заобикаляне на американските санкции, които Тръмп отново наложи миналата година, след като изтегли САЩ от ядрената сделка от 2015 г. \r\nМиналата година износът на Иран за Ирак възлиза на близо 9 млрд. долара. Техеран се надява да увеличи обема на търговията между съседите в размер на 13 млрд. долара до 20 млрд. долара. Около пет милиона религиозни туристи носят близо 5 милиарда долара годишно, след като иракчаните и иранците посещават шиитски свети места в двете страни.", "date": "2019.03.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/12/2633354/patna-politsiya-provezhda-spetsializirana-operatsiya-za-kontrol-na-izpolzvaneto-na-obezopasitelni-kolani-ot-11-do-17-mart-obzor.html", "text": "От 11 до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства. Акцията се провежда едновременно на територията на всички страни-членки на Европейската мрежа на службите на „Пътна полиция“ - TISPOL. В рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца. Санкцията за всяко от тези нарушения е глоба от 50 лв. и отнемането на шест контролни точки. \r\nПо данни на „Пътна полиция“ по време на същата акция през март месец миналата година са проверени около 22 000 превозни средства, като при над половината от случаите са установени нарушения във връзка с неизползването на обезопасителен колан. Инспектор Илия Георгиев от отдел \"Пътна полиция\" към Главна дирекция \"Национална полиция\" посочи, че именно липсата на колан е най-често срещаното нарушение на пътя. „Но наблюдаваме, че водачите и пътниците се дисциплинират все повече и повече и слагат колани дори и на задната седалка“, каза още той. \r\nПо данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент. \r\nЦветилена СИМЕОНОВА", "date": "2019.03.12", "title": "„Пътна полиция“ провежда специализирана операция за контрол на използването на обезопасителни колани от 11 до 17 март (ОБЗОР)"}
{"url": "http://www.focus-news.net/news/2019/03/12/2633355/ria-novosti-balgariya-obmislya-subsidirane-na-chartarni-poleti-ot-rusiya.html", "text": "Представители на Българския национален съвет по туризъм заявиха, че руските туроператори биха могли да получат подкрепа, подобна на мерките, предприети от Турция, Тунис и други средиземноморски страни, предаде Асоциацията на туроператорите (АТОР). \r\nПредставителят на Националния съвет Румен Драганов заяви, че неговата организация, виждайки съществуващите трудности - спадането на туристическия поток от Русия към България, е готова да участва не само в съфинансирането на реклами за България, но и във финансовата подкрепа на туроператорите, които изпращат чартърни полети до страната. Според Драганов такава мярка ще позволи на България успешно да се конкурира с други „чартърни“ летни плажни дестинации, които субсидират директни полети от Русия. \r\nПрипомняме, че въпросът за субсидиране на чартърни полети до България беше повдигнат от руски туроператори и на скорошна среща с министъра на туризма Николина Ангелкова. След това министърът отново подчерта, че държавните субсидии за чартърни програми са невъзможни в България поради особеностите в законодателството на ЕС. \r\nЧастните инициативи обаче не подлежат на такова регулиране, така че предложението на Българския национален съвет по туризъм може да бъде осъществено извън забраната и ако се приложи, то дава възможност да се подкрепят чартъри от Русия. Въпреки това механизмът на самото финансиране и обемът му най-вероятно ще се формират в съгласие с българското министерство на туризма, смятат експертите и според предварителните оценки може да бъде стартиран още до следващия сезон. Превод и редакция : Калоян Пенков", "date": "2019.03.12", "title": "РИА „Новости“: България обмисля субсидиране на чартърни полети от Русия"}
{"url": "http://www.focus-news.net/news/2019/03/12/2633353/predstoyashti-sabitiya-v-stranata-za-12-mart-agentsiya-fokus.html", "text": "*** \r\nОт 10.00 часа в зала „Изток“ на Народното събрание председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще участва в кръгла маса „Управление на миграционната политика в контекста на изборите за Европейски парламент“. Сред основните говорители на форума ще бъдат Мария Габриел – еврокомисар по цифрова икономика и цифрово общество, Младен Маринов – министър на вътрешните работи на България и др. \r\n*** \r\nОт 10.30 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I“ №1. \r\n*** \r\nОт 15.30 часа министърът на регионалното развитие и благоустройството Петя Аврамова ще присъства на официалното откриване на обновената и санирана сграда на Община Перник.  \r\nOт 16.00 часа, в Общински комплекс „Дворец на културата“ – Перник тя ще участва в граждански диалог на тема „Европа в нашия дом”.  \r\n*** \r\nОт 09.30 часа ще започне седмичното заседание на Съдийската колегия към Висшия съдебен съвет.   \r\n*** \r\nОт 09.30 часа 5-и състав на Софийски районен съд ще заседава по делото срещу А. Бончев, обвинен за отправени заплахи към големия му син. Делото ще се гледа в сградата на бул. „Генерал Михаил Д. Скобелев“ № 23. \r\n*** \r\nОт 09.30 часа в 16 състав на Специализирания наказателен съд ще се гледа делото срещу Георги В., Деян М., Живодан А. и др., обвинени в организиране и ръководене на организирана престъпна група.  \r\n*** \r\nОт 10.00 часа в 17 състав на Специализирания наказателен съд ще се гледа делото срещу Ангел П., Анатоли А., Цветомир Ц., Нина М. и др., обвинени в организиране и ръководене на организирана престъпна група. \r\n*** \r\nОт 10.00 часа в 8 състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 10.00 часа в 12 състав на Специализирания наказателен съд ще се гледа делото срещу Камен Б., Ивайло Б., Димитър З. и др., обвинени в организиране и ръководене на организирана престъпна група.  \r\n*** \r\nОт 10.00 часа в 6 състав на Специализирания наказателен съд ще се гледа делото срещу Кирил К., Благой Д., Сергей А. и др., обвинени в образуване и ръководене на организирана престъпна група.  \r\n*** \r\nОт 10.00 часа в Националния пресклуб на БТА ще бъде представено изследването „Българската младеж 2018/2019“ на „Галъп Интернешънъл“ и Института по социология „Иван Хаджийски“.             \r\n*** \r\nОт 10.00 часа в НДК ще бъде открит форумът „Национални дни на кариерата – добра кариера, добър живот“.  \r\n*** \r\nОт 10.30 часа в 18 състав на Специализирания наказателен съд ще се гледа делото срещу Любомир С., Веселин К. и Мартин Д., обвинени в образуване и ръководене на организирана престъпна група.  \r\n*** \r\nОт 11.00 часа на брифинг в институцията омбудсманът Мая Манолова ще представи пред медиите отговорите на „Топлофикация София“ ЕАД, получени по Закона за достъп до обществена информация на 11 март 2019 г. за юрисконсултските възнаграждания. \r\n*** \r\nОт 11.00 часа в 16 състав на Специализирания наказателен съд ще се гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n*** \r\nОт 11.00 часа в зала 6 на НДК ще се проведе церемония по награждаване, във връзка с кампанията „Достойните българи“.  \r\n*** \r\nОт 11.00 часа в хотел „Феста“ ще се проведе семинар на тема: „Политика  на ЕС в област екология. Право на ЕС за опазване на околната среда и оценката на въздействието върху околната среда“. Лектори на обучението са съдиите от Върховния административен съд Сибила Симеонова и Николай Гунчев, които имат дългогодишен опит в прилагането на екологичното право на България и ЕС. \r\n*** \r\nОт 11.00 часа 5 състав на Комисията за защита от дискриминация ще проведе заседание по преписка, образувана по жалба на Ц.Ц. от Аксаково, майка на ученик. \r\n*** \r\nОт 11.00 часа в City Mark Art Center ще бъде представен мюзикълът „Алиса в огледалния свят“.  \r\n*** \r\nОт 12.00 часа в Първа зала на Столичната община в присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. В пресконференцията ще вземат участие зам.-кметът Йоана Христова и представители на общините Бургас, Велико Търново, Монтана, Русе и Стара Загора. \r\n*** \r\nОт 12.00 часа 5 състав на Комисията за защита от дискриминация ще проведе заседание по преписка, образувана по  жалба на Д.М. от Бургас срещу „Артстрой“ – Бургас. \r\n*** \r\nОт 13.00 часа в хотел „Метрополитън“ ще се състои пресконференция на  участниците в срещата на земеделските камари от Европа за постигнатите резултати от срещата. \r\n*** \r\nОт 13.30 часа 5 състав на Комисията за защита от дискриминация ще проведе заседание по преписка, образувана по  жалба на 55 служители на „Софийска вода“ АД. \r\n*** \r\nОт 13.30 часа в 17 състав на Специализирания наказателен съд ще се гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.  \r\n*** \r\nОт 14.00 часа в аудитория „Проф. Янко Добрев“ на II-ри хирургичен блок на УМБАЛ „Александровска“, специалистите на клиниката ще изнесат лекция с мултимедийна презентация за пациенти на тема „Глаукома – превенция и поведение“. \r\n*** \r\nОт 14.00 часа в 10 състав на Специализирания наказателен съд ще се гледа делото срещу Андрей З., Исам Н., Салем С. и др., обвинени в образуване и ръководене на организирана престъпна група.  \r\n*** \r\nОт 14.00 часа в 13 състав на Специализирания наказателен съд ще се гледа делото срещу Борис А., Данаил П., Петър П. и Ламен Д., обвинени в организиране и ръководене на престъпна група. \r\n*** \r\nОт 14.00 часа 5 състав на Комисията за защита от дискриминация ще проведе заседание по преписка, образувана по  жалба на Г.С. от София.  \r\n*** \r\nОт 15.00 часа народният представител от „БСП за България“ проф. Георги Михайлов и общинският съветник Николай Николов ще се срещнат със софиянци в постоянната приемна на БСП - София на ул. „Леге“ 10, етаж 1. \r\n*** \r\nОт 18.00 часа в Унгарския културен институт при посолството на Унгария в София ще бъде открита етнографската фотоизложба „Холокьо, живото село“ по повод Националния празник на Унгария – 15 март. \r\n*** \r\nОт 18.30 часа в зала „Средец“ на София Хотел Балкан ще бъде представена изложбата „Райските градини на тюркския свят“ с автор проф. Джамиля Хашимова и музикални произведения на азербайджански композитори в изпълнение на пианистката Ана Линчева. \r\n*** \r\nОт 18.30 часа в литературен клуб „Перото“ ще бъде представена новата книга на Александър Секулов – „Хроники и химни“. \r\n*** \r\nОт 18.30 часа в галерия „Райко Алексиев“ ще бъде открита изложбата на Павел Койчев „Градината на тревата“.  \r\n*** \r\nОт 19.00 часа в многофункционалната зала в Националната спортна академия „Васил Левски“ ще започне Третият Мач на звездите в Любителската волейболна лига Volley Mania. \r\n*** \r\nОт 19.30 часа в ДНК-пространството за съвременен танц и пърформанс ще се играе спектакълът „Пътуване към ада“.  \r\n*** \r\nОт 19.30 часа за зала 1 на НДК поради големия интерес отново ще се състои спектакълът на Стоянка Мутафова „70 години на сцена“.  \r\n*** \r\nСофия Филм Фест ще представи три филма в кино „Люмиер Лидл“ - „Вътрешни хора“ от 15.45 часа, „Сам на скалата“ от 18.00 часа и „Щастливецът“ от 20.00 часа.  \r\n*** \r\nОт 19.30 часа в зала 1 на НДК ще бъде представен спектакълът на Стоянка Мутафова „70 години на сцена“. \r\n*** \r\nОт 11.30 часа на площад „акад. Николай Хайтов” ще се проведе тържествено честване на Деня на ракетните войски и артилерията на Българската армия и 91 години от създаването на 4-ти артилерийски полк. \r\n*** \r\nОт 09.30 часа в зала „22-ри септември” ще се проведе извънредно заседание на Общински съвет – Благоевград. \r\n*** \r\nОт 13.30 часа общинският съветник Живко Табаков ще има приемен ден за граждани в централата на Движение „България на гражданите“ (ДБГ) – Бургас на ул. „Фердинандова“ 2 Б. \r\n*** \r\nОт 19.00 часа в Държавна опера Бургас „Петлите“ ще играят за втори път пред бургаската публика своето най-ново представление „Легендата“. Събитието е в подкрепа на проектите на ТФ „Петлите“.  \r\n*** \r\nOт 10.00 часа в Община Варна ще се проведе информационно събитие по програмата за морско дело и рибарство 2014-2020 (ПМДР). \r\n*** \r\nОт 14.00 часа до 16.00 часа в офиса на ПП ГЕРБ (ул. „Георги Бенковски“) общинският съветник Николай Георгиев ще проведе приемна за граждани.  \r\n*** \r\nОт 19.00 часа на Сцена Филиал ще се състои премиера на пиесата „Маратонците правят почетна обиколка“.  \r\n***  \r\nОт 11.00 часа в пресклуба на БТА ще бъдат представени резултатите от Националния конкурс за есе, снимка и отличителен знак „Светият път – 550 г. от връщане мощите на св. Йоан Рилски от Търново в Рилския манастир“.   \r\n*** \r\nОт 17.30 часа в РНБ „П.Р.Славейков“ ще бъде представена книгата на доц. Сандю Бешев „България на крачка от Хималайската корона“. \r\n***  \r\nОт 18.30 часа в Клуб 7 ще се проведе представяне на книгата на Ангел Иванов „Техническа проверка“.  \r\n*** \r\nОт 17.00 часа в митрополитския храм „Св. Николай Мирликийски” ще бъде отслужено Велико повечерие с втората част на Покайния канон на св. Андрей Критски. \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с промени в Наредбата местните такси, с които се предвижда понижаване на цените на таксите за депониране, транспортиране и термично оползотворяване на неопасните производствените отпадъци на територията на Общината. \r\n*** \r\nОт 17.00 часа в Конферентната зала на Общински съвет – Враца ще се проведе  обществено обсъждане на предложение за закупуване на нов подвижен състав за обществения градски транспорт на територията на Общината. \r\n*** \r\nОт 17.00 часа в ХГ „Иван Фунев“ ще бъде открита изложба-живопис, посветена на 80 години от рождението на Тома Трифоновски. \r\n*** \r\nОт 10.30 часа в Зала 1 на Община Вълчедръм ще се състои встъпителна пресконференция по проект  за изграждане на компостираща инсталация за \r\nразделно събрани зелени и/или биоразградими отпадъци за общините Вълчедръм и Якимово. \r\n*** \r\nОт 12.00 часа зам.-министърът на труда и социалната политика Зорница Русинова и кметът на Габрово Таня Христова ще посетят Център за настаняване от семеен тип за деца/младежи с увреждания с потребност от постоянна медицинска грижа в кв. „Велчевци“ №1. От 12.20 часа е предвиден брифинг за медиите. \r\n*** \r\nОт 13.30 часа във физкултурния салон на Основно училище „Св. Св. Кирил и Методий“ заместник-министърът на труда и социалната политика и ръководител на Управляващия орган на ОПРЧР Зорница Русинова и кметът на Община Габрово Таня Христова ще участват в „Открит урок“ под надслов „Влез в света на другия“. \r\n*** \r\nОт 09.00 часа до 14.00 часа в Младежкия център ще се състои Кандидатстудентска борса 2019. \r\n*** \r\nОт 10.00 часа в в Бизнес-залата на Община  град Добрич ще се проведе заключителна пресконференция и церемония по официално откриване на обекти, обновени по проекта за енергийно обновяване на многофамилни жилищни сгради. \r\n*** \r\nОт 10.30 часа в Голямата заседателна зала на Община град Добрич ще се проведе информационна среща на тема „Европейски средства за образованието“. \r\n*** \r\nОт 11.00 часа и от 12.50 часа в Държавния театър „Дора Габе“ ще се играе кукленият спектакъл „Забързана приказка“.  \r\n*** \r\nОт 13.30 часа в Държавния куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 17.30 часа в Художествената галерия ще бъде открита изложба „120 години от рождението на Дечко Узунов и Бенчо Обрешков“. \r\n*** \r\nОт 15.00 часа в офиса на Обществения посредник на община Казанлък ще се проведе информационна среща за родители по въпроси, които касаят общата и допълнителна подкрепа за личностно развитие на децата. \r\n*** \r\nОт 14.00 часа в заседателната зала на Община Перник ще се проведе пресконференция във връзка с реализирането на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация“, който се финансира по Оперативна програма „Региони в растеж“. \r\n*** \r\nОт 14.30 часа във фоайето на Регионална библиотека ,,Христо Смирненски” ще бъде открита изложба ,,Великият възрожденец“, посветена на 280 г. от рождението на Софроний Врачански. \r\n*** \r\nОт 17.30 часа във фоайето на читалище ,,Съгласие“ ще се състои представяне на книгата ,,Затворете вратата....Вратата“ от Иглика Нинова. \r\n*** \r\nОт 19.00  часа в  зала ,,Катя Попова“ ще се състои концертът ,,С песните на Русия\" на Общински хор ,,Гена Димитрова“ със солисти Красимир Янкулов и Валери Цолов. \r\n*** \r\nОт 09.00 часа в Зала 5 на Окръжен съд ще се гледа делото на подсъдимите Георги А., Мартин Л. и Георги А. Срещу Георги А. е повдигнато обвинение за притежание и разпространение на наркотични вещества- марихуана и  амфетамини на обща стойност 21 599,80 лв. и амфетамин с общо нето тегло 304,764 грама, на обща стойност 905,92 лева. Срещу Мартин Л. е повдигнато обвинение за притежание и разпространение на амфетамин, с общо нето тегло 200,336 грама на обща стойност 6010,98 лева. Срещу Георги А. е повдигнато обвинение за притежание и разпространение на наркотични вещества – амфетамин, с общо нето тегло 120,412 грама на обща стойност 3612,36  лева. Същият е управлявал лек автомобил след употреба на наркотични вещества. \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Илия Ст. Срещу него е повдигнато обвинение за умишлено убийство на 71- годишен мъж, пенсионер, работил като научен сътрудник в Институт по растителни генетични ресурси гр. Садово. \r\n*** \r\nОт 10.00 часа в Зала 5 на Окръжен съд ще се гледа делото на Константин А. и Митко З.. Срещу Константин А., главен архитект на Община Асеновград, е повдигнато обвинение за вземане на подкуп в размер на 10 000 лева. Срещу Митко З. е повдигнато обвинение за съучастие.  \r\n*** \r\nОт 10.30 часа кметът на община „Марица“ Димитър Иванов ще направи първа копка на детска градина в село Калековец. \r\n*** \r\nОт 11.00 часа в Зала 1 на Апелативен съд ще се разгледа протеста на Пловдивската окръжна прокуратура срещу присъда на Окръжен съд – Пловдив от 17.10.2018 г. , с която са оправдани по всички повдигнати обвинения подсъдимите с инициали Г. Б. и А. Н. за събарянето на тютюневия склад, собственост на фирма „Одрин 8 “ ЕООД - Пловдив.  \r\n*** \r\nОт 14.00 часа в Зала 1 на Окръжен съд ще се гледа делото на Айдън Ю., Юсуф Ю. и Златко Р. Срещу тях е повдигнато обвинение за притежание и разпространение на наркотични вещества  на обща стойност 43 439,10 лева. \r\n*** \r\nОт 17.30 часа в Голямата конферентна зала на Дома на културата „Борис Христов“ ще се състои безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско царство, със специалното участие на Н. В. Симеон Сакскобургготски. \r\n*** \r\nОт 10.00 часа в Зала 1 на Областна администрация Русе ще заседава Постоянната комисия в областта на индустрията и новите технологии. \r\n*** \r\nОт 19.00 часа в Оперния театър ще се играе „Ромео и Жулиета“. \r\n*** \r\nОт 19.30 часа в Кукления театър ще се играе спектакълът „Колега“. \r\n*** \r\nОт 11.00 часа в залата на втория етаж на Община Хасково ще бъдат оповестени подробности за конкурса „Малки инициативи“. \r\n***   \r\nОт 11.00 часа в Регионалния пресклуб на БТА ще се състои брифинг на Община Шумен.  \r\n*** \r\nОт 14.00 часа в Регионална библиотека „Стилиян Чилингиров” ще се проведе семинар на тема „Новости в техническите помощни средства и информационни технологии за деца и възрастни със зрителни увреждания“.", "date": "2019.03.12", "title": "Предстоящи събития в страната за 12 март (Агенция „Фокус“)"}
{"url": "http://www.focus-news.net/news/2019/03/12/2633401/pernik-grazhdanski-dialog-na-tema-regionalno-razvitie-shte-se-provede-v-grada.html", "text": "Граждански диалог на тема регионално развитие ще се проведе в Перник. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”, като участие в него ще вземат министърът на регионалното развитие и благоустройството Петя Аврамова, кметът на Община Перник и областен координатор на местната организация на ГЕРБ Вяра Церовска, народните представители д-р Александър Александров и Красимир Велчев, председателят на Жени ГЕРБ и областен управител на Перник Ирена Соколова, предприемачи и граждани. Акцент в срещата ще бъде регионалното развитие и значението на европейската солидарност. \r\nГражданският диалог ще се проведе в Общински комплекс „Дворец на културата” - Перник от 16.00 часа.", "date": "2019.03.12", "title": "Перник: Граждански диалог на тема регионално развитие ще се проведе в града"}
{"url": "http://www.focus-news.net/news/2019/03/12/2633736/volen-siderov-ataka-nyama-nepreodolimi-prechki-za-obedineni-patrioti-i-yavyavaneto-im-zaedno-na-evroizborite.html", "text": "Няма непреодолими пречки за \"Обединени патриоти\" и явяването им заедно на евроизборите. Това каза за  обзорното предаване „Това е България“  на  Радио „Фокус“  председателят на ПГ на „Обединени патриоти“ и лидер на „Атака“ Волен Сидеров. Той посочи, че в сряда ще бъдат обсъдени вариантите за явяване на малката коалиция на евроизборите. Според Сидеров все още не е изключен вариантът за общо явяване. Лидерът на \"Атака\" припомни, че засега номинирани за водачи на листа са лидерът на НФСБ Валери Симеонов и Ангел Джамбазки от ВМРО. „Атака“ до момента не е заявявала никакви номинации\", уточни той. Волен Сидеров изрази надежда триалогът да бъде разумен и допълни, че каквото и да решат на срещата, след нея трябва да заявят на обществото, че управленският мандат ще бъде изкаран докрай, а явяването им на тези избори няма да се отразява на прекратяването на управленската програма.  \r\nЛидерът на \"Атака\" каза още, че изказването на лидера на НФСБ Валери Симеонов за непреодолимите външнополитически различия между тях все още не изключва вариант за общи решения. „Ако така смята, значи той не вижда път за общо явяване, но това е идеята за утрешното ни виждане. Аз съм домакин на тази среща. Поканата беше от моя страна. Съгласиха се двамата ми колеги - и Симеонов, и Каракачанов да присъстват\", коментира Сидеров и уточни, че на срещата ще присъстват и заместник-председатели на партиите. \"Така че се надявам всичко това да се изговори. За мен е важно да стане културно, цивилизовано и да не предизвиква поводи за скандали или пък за някакви жълти тълкувания и интерпретации. Ако стигнем до този извод, че са непреодолими нашите различия и г-н Симеонов смята, че нямаме път заедно, нека да го каже, ще го обсъдим. И в крайна сметка ще приемем всяко мнение. Не можем насила да налагаме мнението си на другите“, заяви Волен Сидеров. Според него Европа под натиска на САЩ е отказвала да води нормална политика. \"Европа иска да се еманципира от САЩ и да води своя икономическа политика\", изтъкна той. Според Сидеров в интерес на ЕС е да има нормални икономически отношения с Русия и Китай.  \r\nЦоня СЪБЧЕВА", "date": "2019.03.12", "title": "Волен Сидеров, „Атака“: Няма непреодолими пречки за \"Обединени патриоти\" и явяването им заедно на евроизборите"}
{"url": "http://www.focus-news.net/news/2019/03/12/2633728/el-nacional-razsledvat-huan-guaydo-za-sabotazh-na-elektricheskata-sistema-na-venetsuela.html", "text": "Прокуратурата на Венецуела започна разследване срещу лидера на опозицията Хуан Гуайдо за предполагаемото му участие в „саботажа“ на националната електрическа мрежа, съобщава националният ежедневник  El Nacional . \r\nОт редакцията припомнят, че в края на януари Върховният съд на латиноамериканската страна наложи на самообявилия се за временен президент забрана за напускане на страната и замрази сметките му. Тогава бе инициирано разследване срещу Гуайдо за „узурпиране“ на властта в Каракас.  \r\nПривеждат се думите на представител на Министерството на държавната администрация, според когото няколко часа след „саботажа“, в резултат на който Венецуела потъна в мрак, в социалните мрежи са се появили призиви за насилие, кражби и плячкосване. Явният намек е, че зад тях стои Гуайдо.  \r\nДнио наред Венецуела остава без електричество. По-рано държавната енергийна компания заяви, че прекъсването на електрозахранването e в резултат от „саботаж\" във ВЕЦ, разположен в източната част на страната. Експертите, от друга страна, смятат, че проблемът се дължи на липсата на поддръжка на електрическата система и на дефицита на ток. Те обвиняват социалистическото правителство за липсата на инвестиции в поддръжката на инфраструктурата в разгара на сериозната икономическа криза, но политиците подкрепиха версията за „саботажа“.  Тереза Герова", "date": "2019.03.12", "title": "El Nacional: Разследват Хуан Гуайдо за „саботаж\" на електрическата система на Венецуела"}
{"url": "http://www.focus-news.net/news/2019/03/12/2633363/kmetat-na-blagoevgrad-d-r-atanas-kambitov-i-zam-predsedatelyat-na-gerb-tsvetan-tsvetanov-zaedno-otkriha-v-grada-obnoveniya-ploshtad-georgi-izmirliev-obzor.html", "text": "Кметът на Благоевград д-р Атанас Камбитов и зам.-председателят на ГЕРБ Цветан Цветанов заедно откриха обновения площад „Георги Измирлиев“. Водосвет на площада направиха отец Андон Шавулев и отец Петър Стефанов. Кметът Камбитов заяви, че проектът за реновирането на площад „Георги Измирлиев“ е пример за последователност, приемственост и надграждане. „Подходихме много отговорно към реализацията на проекта. Още в началото идеята беше да не се промени по никакъв начин визията на този комплекс и по никакъв начин да не нарушим визията на покойните архитекти. През всички тези години площадът стана символ за визията на Благоевград, а един символ не бива да се променя“, коментира той. Градоначалникът подчерта, че са спазени всички условия и параметри по проекта за реновирането на площада.  \r\nСпоред Цветан Цветанов, председател на ПГ на ГЕРБ и зам.-председател на партията, кметът на Благоевград Атанас Камбитов се е доказал като един от най-успешните кметове в страната не само с десетките реализирани проекти с европейско финансиране, но и с десетките санирани блокове по Националната програма за енергийна ефективност. „Благоевград се превърна в един от градовете с привлекателна среда за живот и добри условия за туризъм. Ясната визия на правителството за бъдещото развитие на страната ни гарантира сериозни инвестиции и подкрепа за общините”, каза още той. По думите му, когато има един добър административен капацитет на местно ниво, когато има стабилност в управлението и не се спират европейските фондове, те могат действително да стигнат до всички европейски граждани. \r\nСлед отслужването на тържествения водосвет Община Благоевград бе подготвила и музикално-танцова програма със запомнящи се изпълнения, в която участие ще вземат емблемата на Благоевград Ансамбъл „Пирин“, деца от Клуб по художествена гимнастика „Пирин“, Биг Бенд-Благоевград и талантливата певица Александрина Механджийска. \r\nПлощад „Георги Измирлиев-Македончето“ бе изцяло обновен по проект „Благоустрояване на градската среда“, който се осъществява с финансовата подкрепа на Оперативна програма “Региони в растеж” и е на стойност 5.5 млн. лв. Това е първи ремонт на площада от 30 години насам, като са извършени укрепителни дейности на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих. \r\nНатали СТЕФАНОВА", "date": "2019.03.12", "title": "Кметът на Благоевград д-р Атанас Камбитов и зам.-председателят на ГЕРБ Цветан Цветанов заедно откриха в града обновения площад „Георги Измирлиев“ (ОБЗОР)"}
{"url": "http://www.focus-news.net/news/2019/03/12/2633364/vzglyad-saedinenite-shtati-posochiha-regionite-kadeto-shte-ima-spetsialni-usiliya-za-borba-s-rusiya.html", "text": "Ръководителят на Американската агенция за международно развитие (USAID) Марк Грийн заяви, че Америка ще предложи механизъм за противодействие на влиянието на Русия в Европа, Евразия и Централна Азия през следващите седмици, пише в. „ ВЗГЛЯД . \r\n„След няколко седмици ще представим механизъм за противодействие на злонамереното влияние на Кремъл, особено в Европа, Евразия и Централна Азия“, каза Грийн. \r\nСпоред ръководителя на агенцията Русия и Китай се опитват да подкопаят доверието в демокрацията и свободната пазарна икономика. Поради тази причина той призова всички страни-партньори на САЩ да обмислят дали някоя наистина се нуждае от помощ от тези държави. \r\nПо-рано американският президент Доналд Тръмп поиска 500 млн. долара за подпомагане на съюзници от Европа, Евразия и Централна Азия за „противодействие на руското злонамерено влияние“. \r\nПо-специално, Тръмп заяви, че средствата, наред с други неща, ще бъдат насочени към намаляване на зависимостта на американските партньори от руските оръжия и енергийни доставки. В същото време в Германия опитите на американския лидер да наложи отхвърляне на проекта „Северен поток 2“ се възприемат негативно. Превод и редакция : Калоян Пенков", "date": "2019.03.12", "title": "„ВЗГЛЯД“: Съединените щати посочиха регионите, където ще има „специални усилия“ за борба с Русия"}
{"url": "http://www.focus-news.net/news/2019/03/12/2633365/tsentar-makedoniya-oliver-spasovski-ostava-ministar-na-vatreshnite-raboti.html", "text": "Както се очакваше, имайки предвид силите на партиите в парламента, Оливер Спасовски остава министър на вътрешните работи, след като цял ден беше обсъждано предложението на ВМРО-ДПМНЕ за отстраняването му, като депутатите от ВМРО-ДПМНЕ бяха много малко на брой, и само 20 от 120 депутати гласуваха за напускането на депутата, съобщава македонската новинарска агенция „ Център “. \r\n59 депутати гласуваха против и 10 се въздържаха. \r\nДали депутатите на ВМРО-ДПМНЕ изпращат някакво послание към ръководството засега не е ясно. Въпреки, че парламентарната група на ВМРО-ДПМНЕ е предложител за отстраняването, нашият репортер е регистрирал само 4 присъстващи депутати. \r\nГласуването беше предшествано от разгорещен дебат между депутатите. Координаторът на ВМРО-ДПМНЕ, Мицевски попита колко още животи трябва да бъдат изгубени за Оливер Спасовски, за да осъзнае, че той не е в състояние да ръководи министерството на вътрешните работи. \r\nМицевски се сблъска с още по-голяма риторика в отговора на Спасовски, който напомни за управлението на ВМРО-ДПМНЕ, и ги обвини, че не само крадат на едро, но и по време на управлението на ВМРО-ДПМНЕ се е крадяло на дребно. Превод и редакция : Калоян Пенков", "date": "2019.03.12", "title": "„Център“ (Македония): Оливер Спасовски остава министър на вътрешните работи"}
{"url": "http://www.focus-news.net/news/2019/03/12/2633360/afp-yunker-tova-e-sdelkata-ili-brekzit-mozhe-da-ne-se-sluchi.html", "text": "Председателят на Европейската комисия Жан-Клод Юнкер призова британските законодатели да подкрепят законопроекта за оттегляне, след като договориха правни гаранции с премиера Тереза Мей, съобщава  AFP . \r\n„Изборът е ясен: тази сделка, или Брекзит може да не се случи изобщо. Нека докараме британското оттегляне до порядъчен край“, каза Юнкер в навечерието на решителния вот в лондонския парламент относно споразумението за Брекзит. Превод и редакция : Калоян Пенков", "date": "2019.03.12", "title": "AFP: Юнкер: Това е сделката или Брекзит може да не се случи"}
{"url": "http://www.focus-news.net/news/2019/03/12/2633357/eadaily-darzhavniyat-departament-na-sasht-sarbiya-i-kosovo-tryabva-da-se-priznayat-vzaimno.html", "text": "Взаимното признаване на Косово и Сърбия е ключов компонент във всеобхватното споразумение между Белград и Прищина. Това заяви заместник-държавният секретар по политическите въпроси Дейвид Хейл, предава руската агенция  EADaily . \r\n„Ние вярваме, че Косово е изправено пред решителна стъпка и, че се движи към по-справедливо и процъфтяващо бъдеще. Всеобхватно споразумение между Сърбия и Косово, което е от полза и за двете страни, е начин да се постигне това бъдеще, където взаимното признаване играе ключова роля“, заяви Хейл пред агенция „Бета“ след среща с „премиера“ на Косово Рамуш Харадинай, „президента“ Хашим Тачи и „председателят на парламента“ Кадри Весели на 9 март. \r\nСпоред Хейл Съединените щати не се придържат към каквато и да е конкретна позиция относно това какъв трябва да бъде резултатът от диалога между Белград и Прищина. Този резултат ще бъде определен от „народите на двете страни“ чрез техните лидери и „други демократични средства“, каза представителят на Държавния департамент. \r\nТой отказа да отговори на въпроса дали САЩ подкрепят т. нар. демаркация или размяна на територии. „Не искам да коментирам слуховете, ясно е, че двете страни трябва да постигнат споразумение за това, което е необходимо за нормализиране на отношенията и взаимното признаване, което е полезно и за двете страни. Това споразумение ще бъде подкрепено от САЩ“, отбеляза представителят на Държавния департамент на САЩ. \r\nПо-рано, на 7 март, „парламентът“ на сепаратистко Косово прие платформа за преговори с Белград, която сръбското ръководство разглежда като доказателство, че Прищина „не иска да продължава диалога“. Платформата съдържа 11 принципа, въз основа на които представители на албанските сепаратисти ще водят диалог с Белград за „пълната нормализация на отношенията“. Наред с другото, тя предвижда взаимно признаване на сепаратисткото Косово и Сърбия в рамките на съществуващите граници, както и отмяната на резолюция 1244 на Съвета за сигурност на ООН. \r\nДокументът, приет от „косовския парламент“, гласи, че политически приоритет е създаването на условия за членство на сепаратисткото образувание в Съвета на Европа, ЕС и ООН. От Сърбия се изисква да спре всички действия за отмяна на признаването на независимостта на Косово от чужди държави и да предотврати влизането му в международни организации. В платформата ЕС и САЩ са посочени като гаранти на споразумението, постигнато между Белград и Прищина. \r\nДокументът предвижда също създаването на съд, който да разглежда „сръбските престъпления в Косово”. Природните ресурси на Косово, включително язовир Газивода, където е разположена едноименната водноелектрическа централа и минният завод „Трепча“, трябва да бъдат част от суверенната територия на Република Косово. \r\nСръбският президент Александър Вучич заяви, че Сърбия няма да се съгласи с ултиматума на Прищина и неговите „западни куратори“. Според Вучич, Европейският съюз го е измамил, като обеща, че платформата, приета от косовския „парламент“, дори няма да стане част от дневния ред. Както заяви президентът на Сърбия, върховният представител на ЕС Федерика Могерини преди шест месеца заяви, че приемането на такава платформа ще бъде катастрофа за Сърбия и за Балканите. \r\nКакто съобщава EADaily, за Прищина признаването на независимостта й от Белград е единственият възможен изход от преговорите за „нормализиране на отношенията“, които се провеждат чрез посредничеството на Европейския съюз. В същото време, „президентът“ на сепаратисткото Косово Хашим Тачи по-рано представи идеята за „корекция на границите“, която предполага присъединяването на три общини от южна Централна Сърбия към Косово (Прешево, Медведа и Буяновац). Междувременно „премиерът“ Рамуш Харадинай настоява да се потвърдят границите на Косово, в които то съществува като автономна провинция на Сърбия. \r\nСръбският президент Александър Вучич настоява за компромисно решение, което според него може да бъде разграничението на Косово. Въпреки че самият Вучич не е уточнил какво точно трябва да означава това „разграничение“, тази идея се обсъжда в медиите като един вид размяна на територии.", "date": "2019.03.12", "title": "EADaily: Държавният департамент на САЩ: Сърбия и Косово трябва да се признаят взаимно"}
{"url": "http://www.focus-news.net/news/2019/03/12/2633358/afp-yunker-zayavi-che-irlandskiyat-premier-e-odobril-garantsiite-za-brekzit.html", "text": "Председателят на Европейската комисия Жан-Клод Юнкер заяви, че ирландският премиер Лео Варадкар е подписал за подсилени гаранции, предложени на Лондон, за да помогне за приемането на споразумението за оттегляне, съобщава  AFP . \r\n„Тази вечер разговарях с премиера, който щеше да е готов да приеме това решение в интерес на постигането на цялостно споразумение“, каза Юнкер пред репортери. Превод и редакция : Калоян Пенков", "date": "2019.03.12", "title": "AFP: Юнкер заяви, че ирландският премиер е одобрил гаранциите за Брекзит"}
{"url": "http://www.focus-news.net/news/2019/03/12/2633361/afp-leybaristkata-partiya-zastava-sreshtu-sporazumenieto-za-brekzit.html", "text": "Главната опозиционна партия във Великобритания призова парламента да гласува против сделката за Брекзит на премиера Тереза Мей, въпреки твърденията й, че е осигурила промени в последната минута от Брюксел, съобщава  AFP . \r\n„Споразумението с Европейската комисия тази вечер не съдържа нищо, което да приближава промените, които Тереза Мей обеща на парламента“, заяви лидерът на лейбъристите Джереми Корбин и добави: „Затова депутатите трябва да отхвърлят тази сделка“. Превод и редакция : Калоян Пенков", "date": "2019.03.12", "title": "AFP: Лейбъристката партия застава срещу споразумението за Брекзит"}
{"url": "http://www.focus-news.net/news/2019/03/12/2633367/independent-naydzhal-farazh-prizova-donald-tramp-da-podkrepi-brekzit-bez-sdelka.html", "text": "Найджъл Фараж е казал на Доналд Тръмп, че трябва да подкрепи Брекзит без сделка, когато двамата се срещнаха във Вашингтон по-рано този месец, пише в.  Independent . \r\n„Говорих с него за Виетнам, където беше казал, че на масата е имало лоша сделка, така че понякога трябва да ходиш. Това беше точния цитат от Тръмп“, заяви Фараж за The Daily Telegraph. \r\nТой сравни преговорите за Брекзит с неотдавнашната среща на върха на американския лидер със Северна Корея във Виетнам. \r\n„В случая с Виетнам казах, че липсата на сделка е по-добре от лоша сделка и аз изразих мнението си, че същият принцип се прилага и за Brexit“, заяви той. „Мисля, че ако прочетете коментарите на неговия посланик в Лондон, не мисля, че това отнема много четене между редовете. Тази американска администрация твърдо вярва в националната държава, а не в наднационални структури и тази администрация е силно заинтересована от отбраната, сигурността и бизнес отношения, които съществуват между нашите две страни. И мисля, че е справедливо да се каже, че виждат Брекзит като чудесна възможност“. \r\nТръмп стана приятел по време на кампанията си, когато бившият лидер на „Партия за независимост на Обединеното кралство“, наречен „г-н Брекзит“, беше посрещнат на митинг в Мисисипи преди изборите през 2016 г. \r\nДоналд Тръмп е говорил благоприятно за Фараж в миналото, като заявява, че ще свърши „страхотна работа“ като британски посланик в Съединените щати. Превод и редакция : Калоян Пенков", "date": "2019.03.12", "title": "Independent: Найджъл Фараж призова Доналд Тръмп да подкрепи Брекзит без сделка"}
{"url": "http://www.focus-news.net/news/2019/03/12/2633356/afp-velikobritaniya-zayavi-che-e-postignato-saglasie-s-es-otnosno-pravno-obvarzvashti-promeni.html", "text": "Британското правителство заяви, че е постигнало съгласие за „правно обвързващи промени“ по сделката за Брекзит по време на разговорите между британския премиер Тереза Мей и официалните лица на ЕС в Страсбург, съобщава  AFP . \r\nДейвид Лидингтън заяви пред парламента, че тя „е осигурила правно обвързващи промени, които укрепват и подобряват споразумението за оттегляне и политическата декларация“.", "date": "2019.03.12", "title": "AFP: Великобритания заяви, че е постигнато съгласие с ЕС относно „правно обвързващи промени“"}
{"url": "http://www.focus-news.net/news/2019/03/12/2633369/tsentar-makedoniya-tsiklonat-doyde-i-nosi-silen-vyatar-snyag-dazhd-i-temperaturite-shte-padnat-s-15-gradusa.html", "text": "Днес, през нощта и утре, ще бъде облачно с валежи, в планините и на места над 500 метра над морското равнище от сняг, съобщава македонската новинарска агенция  Център “. \r\nЩе духа силен северен вятър, който на места ще достигне скорост от над 90 км/ч. \r\nДневната температура значително ще спадне, на много места ще е с около 15 градуса по-ниска от днешната. \r\nУтре следобед валежите ще спрат, а в сряда ще има преходна стабилизация. Нови валежи се очакват в четвъртък. Превод и редакция : Калоян Пенков", "date": "2019.03.12", "title": "„Център“ (Македония): Циклонът дойде и носи силен вятър, сняг, дъжд и температурите ще паднат с 15 градуса"}
{"url": "http://www.focus-news.net/news/2019/03/12/2633368/fokus-makedoniya-gorchev-ivanov-deystva-v-saotvetstvie-s-konstitutsiyata-i-zakonite.html", "text": "Депутатът Влатко Горчев, коментирайки постъпката на президента Георге Иванов да не подписва законите, на които стои Република Северна Македония, каза, че е в съответствие със законите, съобщава македонският „ Фокус “. \r\n„Иванов с действията, които предприема, представлява гражданите на Република Македония. Той е избран за президент на Република Македония. Президентът положи клетва пред Конституцията на Република Македония. Иванов реши да не подписва законите, гласувайте за втори път, за да видим дали президентът ще ги подпише. Това, което прави Иванов, е в съответствие със законите и конституцията“, казва Горчев. Превод и редакция : Калоян Пенков", "date": "2019.03.12", "title": "„Фокус“ (Македония): Горчев: Иванов действа в съответствие с Конституцията и законите"}
{"url": "http://www.focus-news.net/news/2019/03/12/2633359/afp-mey-zayavi-che-ima-pravno-obvarzvashti-promeni-v-sporazumenieto-za-brekzit.html", "text": "Британският премиер Тереза Мей заяви, че е спечелила „правно обвързващи промени“ към планираната сделка за Брекзит и призова парламента в Лондон да я подкрепи, съобщава  AFP . \r\n„Депутатите бяха наясно, че са необходими правни промени относно защитния механизъм. Днес сме осигурили правни промени“, каза Мей пред репортери. \r\n„Сега е моментът да се обединим, да подкрепим тази подобрена сделка за Брекзит и да изпълним инструкциите на британския народ“, каза тя. Превод и редакция : Калоян Пенков", "date": "2019.03.12", "title": "AFP: Мей заяви, че има „правно обвързващи промени“ в споразумението за Брекзит"}
{"url": "http://www.focus-news.net/news/2019/03/12/2633371/republika-makedoniya-balgariya-e-bila-administrator-a-ne-okupator-na-gartsiya-i-makedoniya.html", "text": "България е била администратор, а не окупатор на Гърция и Македония и не е било възможно да се спасят евреи с чуждо, небългарско гражданство, заяви журналистът Иво Иванов от софийски вестник по време на честването на „Деня на спасяването на българските евреи“, съобщава електронното издание „ Република “. \r\nТой обяви, че много скоро ще бъдат публикувани документи за извършени манипулации. Превод и редакция : Калоян Пенков", "date": "2019.03.12", "title": "„Република“ (Македония): България е била администратор, а не окупатор на Гърция и Македония"}
{"url": "http://www.focus-news.net/news/2019/03/12/2633373/darzhavata-tsarkvata-i-myuftiystvoto-sa-obedineni-za-zapazvane-na-etnicheskata-tolerantnost-v-stranata-obzor.html", "text": "Премиерът Бойко Борисов се срещна в Министерския съвет с главния мюфтия Мустафа Хаджи и българския патриарх Неофит по повод промените в Закона за вероизповеданията. На 8 март със законодателни промени на първо четене депутатите приеха дълговете да бъдат опростени. По данни на Министерството на финансите 8, 267 млн. лева са задълженията на шест регистрирани вероизповедания, като най-голям дял - над 8 млн. лв. са задълженията на Главното мюфтийство. От БСП заподозряха в решението сделка между ГЕРБ и ДПС. От своя страна, министър-председателят Бойко Борисов заяви, че договорка няма и ГЕРБ няма да прави компромис с темата за етническата толерантност. \r\nПо време на срещата Борисов подчерта, че на проведени срещи и със Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията – единна държава със сигурност на религиозната общност, уважение, толерантност. Той уточни, че идеята е за вероизповеданията в България да плаща само българската държава и по този начин да не може чужди разузнавателни централи да работят по разединението на народа. „Важно ми е патриархът и мюфтията да могат да седят заедно и да си говорят, за да сме спокойни за етническия мир, всичко останало ще го наредим“, коментира Борисов. \r\nГлавният мюфтия Мустафа Хаджи заяви, че промените в Закона за вероизповеданията са закъснели. „Затова благодаря на българското правителство, че вие намери сила и воля да направи това нещо. Необходимо е всички тези въпроси да бъдат решени овреме и ако бяха решени овреме, нямаше да се стигне до такива проблеми,“ заяви още главният мюфтия. Той обяви, че дълговете на мюфтийство са от 2005 г. и голяма част от задълженията са лихви. Мустафа Хаджи допълни, че приходите от имоти са недостатъчни, защото голяма част от тях са одържавени по време на комунистическото управление и след това не са върнати. „Важно е да запазим мира, знаете какво стана в другите държави в региона”, каза още главният мюфтия. \r\nОт своя страна, патриарх Неофит благодари на премиера Борисов за добронамерените отношения към вероизповеданията. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред. \r\nЦветилена СИМЕОНОВА", "date": "2019.03.12", "title": "Държавата, църквата и мюфтийството са обединени за запазване на етническата толерантност в страната (ОБЗОР)"}
{"url": "http://www.focus-news.net/news/2019/03/12/2633375/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Доналд Тръмп не бива да бъде отстраняван, освен ако причините не са непреодолими, като се има предвид, че това би било разделение за страната, заяви Нанси Пелоси, съобщава британският вестник  The Guardian . \r\n„Аз не съм за импийчмънт“, каза Пелоси в интервю за Washington Post. \r\n„Импийчмънт е толкова разделителен за страната, че ако няма нещо толкова непреодолимо, не мисля, че трябва да вървим по този път, защото разделя страната“, каза тя. „Просто не си струва“. \r\nСпециалният прокурор Робърт Мълър разследва намесата на Русия в президентската кампания през 2016 г., евентуално тайно споразумение между кампанията на Тръмп и руското правителство и дали Тръмп се е опитал да попречи на разследването. Тръмп отрече злоупотребата и нарече разследването лов на вещици. \r\nОчаква се Мълър скоро да изпрати доклад до главния прокурор на САЩ, Уилям Бар, очертавайки констатациите си, а всяко доказателство за злоупотреби може да накара Конгреса да предприеме действия срещу президента.  \r\nВъпреки това, Пелоси заяви, че ще бъде прекалено разединително да се отстрани Тръмп, тя охарактеризира президента като негоден да заема длъжността. \r\n„Не, не мисля, че той е способен да бъде президент на Съединените щати“, каза Пелоси за Washington Post, добавяйки, че той е „етично и интелектуално негоден“. \r\nДемократите се сблъскват с нарастващ натиск от ляво за импийчмънт, включително многомилионна рекламна кампания от либералния милиардер Том Стейер в подкрепа за действия срещу Тръмп. \r\nРеагирайки на нейните коментари, Стейер посочи, че позицията на Пелоси е „политически удобна“. \r\nПредседателят на Комисията по правосъдие на американската Камара на представителите Джералд Надлър заяви, че смята, че Тръмп е извършил обструкция на правосъдието, но е твърде рано да се вземе решение за импийчмънт. \r\n***  Найджъл Фараж е казал на Доналд Тръмп, че трябва да подкрепи Брекзит без сделка, когато двамата се срещнаха във Вашингтон по-рано този месец, пише в.  Independent . \r\n„Говорих с него за Виетнам, където беше казал, че на масата е имало лоша сделка, така че понякога трябва да ходиш. Това беше точния цитат от Тръмп“, заяви Фараж за The Daily Telegraph. \r\nТой сравни преговорите за Брекзит с неотдавнашната среща на върха на американския лидер със Северна Корея във Виетнам. \r\n„В случая с Виетнам казах, че липсата на сделка е по-добре от лоша сделка и аз изразих мнението си, че същият принцип се прилага и за Brexit“, заяви той. „Мисля, че ако прочетете коментарите на неговия посланик в Лондон, не мисля, че това отнема много четене между редовете. Тази американска администрация твърдо вярва в националната държава, а не в наднационални структури и тази администрация е силно заинтересована от отбраната, сигурността и бизнес отношения, които съществуват между нашите две страни. И мисля, че е справедливо да се каже, че виждат Брекзит като чудесна възможност“. \r\nТръмп стана приятел по време на кампанията си, когато бившият лидер на „Партия за независимост на Обединеното кралство“, наречен „г-н Брекзит“, беше посрещнат на митинг в Мисисипи преди изборите през 2016 г. \r\nДоналд Тръмп е говорил благоприятно за Фараж в миналото, като заявява, че ще свърши „страхотна работа“ като британски посланик в Съединените щати. \r\n***  Ръководителят на лейбъристите заяви, че министър-председателят не е успял в преговорите си с ЕС с наближаването на датата за излизане. Миналата вечер Мей пътува в Брюксел за разговори в последната минута с представители на ЕС, където успя да осигури „правно обвързващи“ промени в сделката си. Преди днешното гласуване в парламента, лейбъристите атакуват Тереза Мей чрез призива на Джереми Корбин депутатите да отхвърлят сделката, пише в.  Daily Express . \r\nКакто каза Корбин: „Тъй като сделката за Брекзит беше поразително отхвърлена, министър-председателят безразсъдно губше време, не успя да преговаря ефективно с ЕС и отказа да намери обща основа за споразумение, което парламентът можеше да подкрепи. \r\n„Споразумението с Европейската комисия тази вечер не съдържа нищо, което да приближава промените, които Тереза Мей обеща на парламента“. \r\n„Ето защо депутатите трябва да отхвърлят тази сделка“. \r\nМиналата вечер министър-председателят спечели „правно обвързващи“ промени в споразумението за оттегляне, в което се посочва, че ирландският предпазен механизъм ще се използва само като временна опция. \r\nДнес депутатите ще гласуват предложение за одобряване на новите документи, осигурени от Тереза Мей миналата вечер. \r\nСлед преговорите председателят на Европейската комисия Жан-Клод Юнкер настоя, че ако сделката бъде отхвърлена днес, няма да има „трети шанс“ за предоговаряне.", "date": "2019.03.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/12/2633362/ria-novosti-kosovo-ochakva-priznavane-na-nezavisimost-ot-19-strani-tazi-godina.html", "text": "Властите на самопровъзгласената република Косово се готвят за интензивно лобиране за признаване на независимостта на Прищина от трети страни през 2019 г., заяви заместник-министърът на външните работи на Косово Рейхан Вуничи, съобщава  РИА „Новости“ . \r\nМинистърът на външните работи Ивица Дачич заяви, че сръбските власти ще продължат да работят за намаляване на броя на страните, признали независимостта на самопровъзгласилото се Косово до нивото от 2011 година. По-рано, Западът призова официалния Белград да намали дипломатическата дейност във връзка с отмяна на признаването на независимостта на Косово от трети страни. Според сръбските власти броят на страните, признали самопровъзгласената република, е по-малко от сто. \r\n„Министерството на външните работи очаква още 19 страни да признаят независимостта на Косово тази година. Междувременно, ние сме изправени пред проблеми и обструкции в резултат на агресивното лобиране на Сърбия срещу Косово. Външният министър на Косово Бехчет Паколи лобира сега повече от всякога в света“, съобщава „Радио и телевизия Косово“. \r\nКосовско-албански структури в Прищина едностранно обявиха независимост от Сърбия на 17 февруари 2008 г. Самопровъзгласената република не е призната от Сърбия, Русия, Китай, Израел, Иран, Испания, Гърция и редица други държави. Превод и редакция : Калоян Пенков", "date": "2019.03.12", "title": "РИА „Новости“: Косово очаква признаване на независимост от 19 страни тази година"}
{"url": "http://www.focus-news.net/news/2019/03/12/2633377/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "През май 2019 година ще се проведат избори за Европейски парламент. Предстои да бъдат избрани 705 депутати, представляващи близо 500 милиона граждани на 27 страни-членки на Европейския съюз. В момента много политици и обществени дейци посвещават своите изказвания на перспективите от тези избори. Сред тях са президентът на Франция Еманюел Макрон и известният финансов спекулант Джордж Сорос. Ние поставихме една до друга тези две силно различаващи се една от друга фигури, принадлежащи към различни поколения, защото ги сближават паническите настроения по отношение на настоящето и бъдещето на Европа, пише руският писател, историк и журналист Игор Шумейко в материал за електронното издание на  руското списание „Фонд за стратегическа култура“ , представен без редакторска намеса. \r\nБившият европеец Сорос, известен, като „човекът, победил Bank of England”, не може да сдържи опасенията си. Свеждайки списъка на претенциите си към Европа до личния си враг Виктор Орбан, 88-годишният финансов спекулант твърди, че „всичко е остаряло“: „За съжаление, на тези избори (за Европейски парламент през май 2019 година) антиевропейските сили имат сравнително преимущество. Има няколко причини за това... В Германия Съюзът ХДС/ХСС работеше добре, докато не се появи значителна партия от дясно... Ситуацията се промени след подема на екстремистката „Алтернатива за Германия“ (АзГ)... Във Великобритания остарялата партийна структура препятства истинското изразяване на волята на народа. Лейбъристите и консерваторите са разделени вътрешно, като същевременно техните лидери – съответно Джереми Корбин и Тереза Мей – са толкова твърдо решени да осъществят Брекзит, че им се наложи да стигнат до сътрудничество помежду си, за да го направят. В Италия електоратът, който подкрепяше Европа и имиграцията, попадна в ръцете на антиевропейски политици: партията „Лига“ и „Движението 5 звезди“... Общоевропейските алианси са изцяло подчинени на користните интереси на партийното ръководство... Трудно е да си представим по какъв начин проевропейските партии могат да победят на изборите през май, ако не поставят интересите на Европа над своите собствени“. \r\nЗа разлика от престария Сорос, 41-годишният Макрон в Обръщението си към французите и европейците, публикувано в Le Parisien на 4 март, излезе с лозунга „За европейски ренесанс!“. Но оценките на Сорос и Макрон за настоящата ситуация в Европа съвпадат. „Никога досега – казва френският президент – Европа не е била в толкова голяма опасност. Символ на това стана Брекзит. Той символизира кризата на Европа, която не можа да реагира на нуждата на своите народи в защита от големите сътресения на съвременния свят. Той също символизира европейския капан... Капанът е в лъжите и безотговорността, които могат да унищожат Европейския съюз... Кой каза на британците истината за тяхното бъдеще след Брекзит? Кой поговори с тях за загубата на достъпа до европейския пазар? Кой спомена рисковете за мира в Ирландия след възстановяването на старата граница?... И този капан грози цяла Европа...“ \r\nИ Сорос, и Макрон идентифицират излизането на Великобритания от Европейския съюз, този наднационален (глобалистичен) проект за Западна Европа, с триумфа на „анти-европейските“ сили. И двамата се изсилват да сведат многообразието на европейските култури и народи до еднообразието на извъннационалната система на управление. Само че европейският живот вече отхвърля тези опити. \r\nМакрон, изреждайки в своето пространно „Обръщение към французите и европейците“ актуалните политически и обществени проблеми, успя нито веднъж да не спомене движението „жълти жилетки“, сякаш това е шум от няколко ученици от високите класове и футболни фенове. Същевременно, в това движение са обединени сили, които по същество призовават за ренесанс (възраждане) на Европа. С това движение Франция казва „не“ на властта на банкерите-глобалисти. В една от най-големите европейски страни се разрази социална буря, каквато французите не са виждали, може би, от 1968 година. По думите на известния френски психоаналитик Ролан Гори, движението „жълти жилетки“ е отворило очите на френското общество за политиката на „неолибералния технофашизъм“, провеждана от правителство, което е отдало част от национално-държавния суверенитет на структури на наднационална космополитическа власт. \r\nОстаряла е не Европа. Остаряла е неолибералната идейна система, наложения „от господарите дискурс“, остаряла е митологията на демокрацията, изродила се през XXI век в технология за манипулация на общественото съзнание. \r\nПрез XIV-XVI Ренесансът в Европа е бил свързан с пробуждането на националните сили, изтласквайки в периферията на европейския живот „единната“ и също остаряла Европа на римските папи. В политиката от епохата, Ренесансът бележи движението към суверенитета на нациите и всичко това завършва с Вестфалския мир от 1648 година и утвърждаването на „Вестфалската система“ на суверенните държави. Преди това субекти в Европа са били само монарсите, а пирамидата на техните титли се е свеждала до даряваната от римските папи титла крал и императора на Свещената Римска империя.... \r\nЩе съумее ли западният неолиберализъм, отказвайки се от претенциите за универсалната истина, уморен от „кръстоносните походи“ на Балканите, в Афганистан, Ирак, Сирия и Либия да намери своето място в редиците на другите съвременни идеологии? Или отхвърлянето на претенциите за цялостно господство над света и „глобално управление“ ще повлече след себе си упадъка на Западната (посткапиталистическа) цивилизация като такава? \r\n***  Заместник-държавният секретар на САЩ Джон Съливан заяви на 11 март, че в бюджета на Държавния департамент за 2020 година е поставена като приоритет борбата с влиянието на Москва в редица региона, пише електронното издание на  руския вестник „Известия“ . \r\n„Бюджетното искане е обусловено от това, че заплахите от страна на Русия сега вече не са само военни, а включват в себе си операции за увеличаване на влиянието в самото сърце на Америка и западния свят“, цитира думите на Съливан РИА Новости. \r\nТой добави, че бюджетът на Държавния департамент предполага финансиране на проекти, които трябва да противодействат на влиянието на Русия в Европа и Централна Азия. \r\nПо-рано стана ясно, че САЩ са разработили проект за създаване през 2019-2020 година на глобална система за противодействие на руското информационно влияние зад граница. Конкретно, Вашингтон планира да открие мрежа от Национални центрове за цифрови изследвания по целия свят с привличане на местни медии и неправителствени организации. Също така се планира използването на най-големите IT-компании – преди всичко „Фейсбук“, „Туитър“ и „Гуугъл“. \r\n***  Комитетът по отбраната в парламента коментира проектите за бюджет на САЩ. Налице е агресивност в плановете на Съединените щати, заяви заместник-председател на комисията Юрий Швиткин, съобщава „ Российская газета “. \r\nПо-рано се появи информация, че администрацията на САЩ предлага увеличаване на разходите за отбрана в проектобюджета за 2020 г. с 5% - до 750 млрд. долара. Това се посочва в разпространената бюджетна заявка, публикувана на уебсайта на Белия дом. В същото време президентът Доналд Тръмп иска Конгреса да намали всички невоенни разходи на министерствата и ведомствата с 5%, за да намали бюджетния дефицит през следващата година. \r\nОсвен това се предлага да се отпуснат 500 млн. долара за подпомагане на други страни в противопоставяне на руското влияние. Тези пари трябва да отидат за съюзниците на САЩ в Европа, Евразия и Централна Азия, за да защитят териториалната цялост, да подкрепят усилията на страните партньори да се отдалечат от руските оръжия и да намалят зависимостта от Русия в енергийния и търговския сектор. \r\nСтратегическото съперничество с Русия и Китай е посочено в проекта като приоритет, и на първо място документът е насочен специално срещу нашата страна и Китай, каза Швиткин, цитиран от РИА „Новости“. В същото време, според него, този проектобюджет е заплаха не само за посочените държави, но и за цялата световна общност като цяло. \r\nДокументът има военизиран и агресивен характер, а увеличението на бюджета отново подчертава агресивността на плановете на Вашингтон, заключи депутатът. \r\n***  Ръководителят на Американската агенция за международно развитие (USAID) Марк Грийн заяви, че Америка ще предложи механизъм за противодействие на влиянието на Русия в Европа, Евразия и Централна Азия през следващите седмици, пише в. „ ВЗГЛЯД . \r\n„След няколко седмици ще представим механизъм за противодействие на злонамереното влияние на Кремъл, особено в Европа, Евразия и Централна Азия“, каза Грийн. \r\nСпоред ръководителя на агенцията Русия и Китай се опитват да подкопаят доверието в демокрацията и свободната пазарна икономика. Поради тази причина той призова всички страни-партньори на САЩ да обмислят дали някоя наистина се нуждае от помощ от тези държави. \r\nПо-рано американският президент Доналд Тръмп поиска 500 млн. долара за подпомагане на съюзници от Европа, Евразия и Централна Азия за „противодействие на руското злонамерено влияние“. \r\nПо-специално, Тръмп заяви, че средствата, наред с други неща, ще бъдат насочени към намаляване на зависимостта на американските партньори от руските оръжия и енергийни доставки. В същото време в Германия опитите на американския лидер да наложи отхвърляне на проекта „Северен поток 2“ се възприемат негативно. \r\n***  Американският министър на енергетиката Рик Пери заяви, че Вашингтон може да наложи допълнителни санкции срещу проекта „Северен поток -2“. „Тези въпроси все още се разглеждат“, отговори той на въпрос на журналистите за това кога ще бъдат въведени ограничителните мерки, пише в. „ Коммерсант “. \r\n„Съединените щати заявяват много ясно - ние не вярваме, че този проект има икономическа основа. Нашият сигнал към европейските страни - смятаме, че има смисъл да имате голям брой източници на гориво, доставчици и маршрути“, каза Пери, наричайки проекта„ не икономически, а политически“ тръбопровод. \r\nПрипомняме, за да се намали обема на транзита на газ през територията на Украйна, Русия започна строителството на „Северен поток-2“. Последното транзитно споразумение, сключено между Киев и Москва, е валидно до началото на 2020 година. Съединените щати и редица западни страни се противопоставят на проекта.", "date": "2019.03.12", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/12/2633379/anadolu-agency-stranite-ot-nato-zapochvat-voenni-ucheniya-v-gruziya.html", "text": "Военните учения между Грузия и няколко страни от НАТО ще започнат близо до грузинската столица Тбилиси следващата седмица, се казва в изявление на министерството на отбраната, съобщава  Anadolu Agency . \r\nУчението ще се проведе между 18 и 29 март. Първото учение между НАТО и Грузия беше проведено през 2016 г.  \r\n„NATO-GEO EX19 е важно учение за Грузия и важно за укрепването на военно-политическото сътрудничество между НАТО и Грузия“, съобщава министерството. \r\nВ учението ще участват общо 24 държави-членки на НАТО и страни партньори, включително Албания, Белгия, България, Чехия, Германия, Дания, Естония, Франция, Гърция, Великобритания, Унгария, Латвия, Литва, Холандия, Норвегия Полша, Португалия, Румъния, Словакия, Турция, САЩ, Азербайджан, Грузия и Швеция. \r\nХуманитарни организации като Международния комитет на Червения кръст, Отдела за мироопазващи операции на ООН и Световната здравна организация на ООН също ще присъстват по време на учението. Превод и редакция :Калоян Пенков", "date": "2019.03.12", "title": "Anadolu Agency: Страните от НАТО започват военни учения в Грузия"}
{"url": "http://www.focus-news.net/news/2019/03/12/2633380/sport-ayntraht-pobedi-fortuna-dyuseldorf.html", "text": "Айнтрахт победи Фортуна Дюселдорф с 3:0 като гост в мач от 25-ия кръг на Бундеслигата. С този успех Айнтрахт събра 43 точки и заема 5-та позиция, като се доближи на три точки от четвъртия Борусия (Мьонхенгладбах). Отборът на Фортуна се намира на 11-то място във временното класиране с 31 точки. През седмицата на Айнтрахт предстои гостуване на Интер за реванша от осминафиналите в Лига Европа.", "date": "2019.03.12", "title": "Спорт: Айнтрахт победи Фортуна Дюселдорф"}
{"url": "http://www.focus-news.net/news/2019/03/12/2633374/evropeyskite-izbori-shte-pokazhat-nivoto-na-kibersigurnostta-v-es-obzor.html", "text": "Европейските избори ще покажат нивото на киберсигурността в ЕС. Това коментира председателят на ПГ на ГЕРБ и председател на Комисията по вътрешна сигурност и обществен ред в Народното събрание  Цветан Цветанов  по време на конференция на тема „Киберсигурността в Европейския съюз: начини да отговорим на все по-нарастващите заплахи“. Той отбеляза още, че за предстоящите евроизбори трябва да се защити вотът на избирателя и да не се допуска да бъдат пробити системите за сигурност. По думите му, ако системите за сигурност на страните в ЕС бъдат пробити по време на изборите, това ще означава, че е налице дефицит в способността ни да защитим националната си сигурност. Цветанов отчете като положителен пример създадените в някои страни от ЕС министерства, борещи се с дезинформацията и фалшивите новини. Той отбеляза, че България не е разработила механизъм, който да противодейства на фалшивите новини и  ежедневното информационно облъчване и коментира, че страната ни не е подготвена за хибридните атаки, които вече са част от ежедневната игра на някои държави извън ЕС. Цветан Цветанов добави, че Русия е държавата, която най-често се намесва в изборния процес в други страни.  \r\nНачалникът на отдел „Компютърни престъпления“ към ГДБОП  Явор Колев  посочи, че руската хакерска група Fancy bear, свързана с военното разузнаване на Русия, е заподозряна в атаките към български сайтове през 2015 г., по време на изборния процес, а също и с манипулациите на изборния процес в САЩ, където са заподозрени, че са подслушвали кореспонденцията на представители на Демократическата партия. Той заяви, че киберпрестъпленията са трансгранични и огромна част от тях се координират и уговарят в тъмната част на интернет, в затворени форуми, за да не станат обект на проникване от страна на правоохранителните органи. \r\nПолитическият директор на Центъра за европейски изследвания „Вилфрид Мартенс“  Роланд Фройденщайн  също посочи, че най-големите заплахи в сферата на киберсигурността идват от Русия и отбеляза, че броят на фишинг атаките и на незаконното събиране на информация преди европейските избори нараства. По думите му ключов фактор в борбата срещу кибератаките и дезинформацията е сътрудничеството между гражданите и военните, между ЕС и НАТО, между правителствата и гражданското общество. \r\nЕврокомисарят по цифровата икономика и цифровото общество  Мария Габриел  отбеляза, че киберсигурността е част от ежедневието ни и ще бъде все по-важнa тема с всяко ново свързано устройство. Всяко ново свързано устройство означава повече рискове, но и повече възможности, заяви Габриел. По думите ѝ през последните години киберсигурността се подобрява, но все още над 80% от европейските компании не знаят дали са били обект на хакерска атака, а 44% от европейците имат основни цифрови умения. Еврокомисарят изтъкна, че  няма държава членка, която може да се справи сама с предизвикателствата в областта на киберсигурността, затова трябва да има мобилизация на всички нива. „Изправени сме пред общи заплахи, затова трябва да търсим общи решения. Трябва да бъдем бдителни и да предприемем изпреварващи действия. Трябва да има общоевропейски подход по отношение на киберсигурността, защото кибератаките не признават граници“, заяви още Мария Габриел. Тя отбеляза, че акцентите за адекватна реакция на кибератака са координиран отговор, споделяне на информация за ситуацията и координация на публичната комуникация. \r\nУчастие в конференцията взе и кметът на София и председател на Сдружение „Граждани за европейско развитие на България“  Йорданка Фандъкова . Тя отбеляза, че важна част от ангажиментите ѝ като кмет, а и на Столична община е сигурността на разработените системи за управление в града. По думите ѝ, за да се отговори на нарастващите предизвикателства на първо място стои  образованието и подготовката на професионалисти по киберсигурност, след това се нареждат експертизите и сътрудничеството на институциите, науката и бизнеса, а на трето място  са инвестициите в нови технологии, които да гарантират по-висока сигурност на системите в града. Фандъкова посочи, че повече от 40 хил. души в София работят в IT сектора и именно за това е необходима стабилна киберсигурност. Тя отбеляза още, че този месец ще бъде обявена онлайн анкета, която да събере информация за познанията по сигурност в интернет сред учениците от всички софийски училища.  \r\nИрина ИВАНОВА", "date": "2019.03.12", "title": "Европейските избори ще покажат нивото на киберсигурността в ЕС (ОБЗОР)"}
{"url": "http://www.focus-news.net/news/2019/03/12/2633382/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на опозицията във Венецуела Хуан Гуайдо призова за масови демонстрации в цялата страна във вторник, за да протестират срещу прекъсванетона тока, което остави милиони без енергия през последните четири дни, съобщава  AFP . \r\n„Утре в три часа следобед, цяла Венецуела ще бъде на улиците,“ заяви Гуайдо в реч в парламента. \r\n***  Иранският президент Хасан Рухани пристигна в Багдад, правейки първото си официално посещение на съседа си, срещу който Техеран веднъж води кървава война и по-късно подкрепи в борбата срещу групировката „Ислямска държава“, съобщава в.  The Times Of Israel . \r\nСлед избирането на Рухани през 2013 г. Ирак разчиташе на иранска паравоенна подкрепа за борба с „Ислямска държава“ след превземането на иракския град Мосул и друга територия в Ирак и Сирия. \r\nСега, когато бойците са изправени пред окончателно териториално поражение в сирийското село Багуз, Иран търси продължаващата подкрепа на Ирак, след като е изправен пред нарастващ натиск от страна на президента Доналд Тръмп, след решението му да изтегли САЩ от ядрената сделка на Техеран със световните сили. \r\nРухани, придружен от високопоставена политическа и икономическа делегация, беше посрещнат от почетен караул при кацането в Багдад, където го посрещна иракският външен министър Мохамед Али ал-Хаким. \r\nРухани след това посети светилището на Имам Кадим, седмият от 12-те духовници, почитани от шиитите. Рухани, самият шиитски духовник, спря да протегне ръка и да докосне портата около гробницата на имама. \r\nСлед това той се срещна с президента Бархам Салих и говори пред журналисти, като им каза, че „стабилен Ирак ще доведе до стабилност в целия регион“. \r\n„Ние искаме да бъдем обединени страни, а не един срещу друг, но да привличаме другите към нашето единство“, каза Рухани. \r\nОт своя страна Салих заяви, че централното местоположение на Багдад го е направил от решаващо значение за решаването на регионални въпроси. Той благодари на Иран за неговата подкрепа по време на борбата на Ирак срещу „Ислямска държава“. \r\nРухани също трябваше да се срещне с министър-председателя Абел Абдул-Махди, като са планирани срещи с други политици и шиитски лидери. \r\nТехеран също създаде политически връзки с шиитските лидери на Ирак, които бяха преследвани от правителството на Саддам. Бившият твърдолинеен президент на Иран Махмуд Ахмадинеджад стана първият ирански президент, който посети Ирак през 2008 г. \r\nИрак и Иран имат обща 1400-километрова граница. Тръмп направи посещение в Ирак през декември и заяви, че американските сили трябва да останат там, за да следят Иран. Забележката беше отхвърлена от Иран и иракските лидери, с които Тръмп не се срещна по време на посещението си. \r\nРухани посети Ирак преди да стане президент и планира официално посещение през 2016 г., но беше отменен, без да бъде посочена причина. \r\nТози път Рухани, който е във втория си четиригодишен мандат, е особено уязвим заради икономическата криза, която удря иранската валута, риалът, която е наранила обикновените иранци и окуражи критиците да призовават открито за отстраняване на президента. \r\nТехеран разглежда американското военно присъствие в Ирак като заплаха - такава, която може също да подкопае влиянието на Иран върху Багдад. \r\nИран също вижда Ирак като възможен път за заобикаляне на американските санкции, които Тръмп отново наложи миналата година, след като изтегли САЩ от ядрената сделка от 2015 г. \r\nМиналата година износът на Иран за Ирак възлиза на близо 9 млрд. долара. Техеран се надява да увеличи обема на търговията между съседите в размер на 13 млрд. долара до 20 млрд. долара. Около пет милиона религиозни туристи носят близо 5 милиарда долара годишно, след като иракчаните и иранците посещават шиитски свети места в двете страни. \r\n***  Комитетът по отбраната в парламента коментира проектите за бюджет на САЩ. Налице е агресивност в плановете на Съединените щати, заяви заместник-председател на комисията Юрий Швиткин, съобщава „ Российская газета “. \r\nПо-рано се появи информация, че администрацията на САЩ предлага увеличаване на разходите за отбрана в проектобюджета за 2020 г. с 5% - до 750 млрд. долара. Това се посочва в разпространената бюджетна заявка, публикувана на уебсайта на Белия дом. В същото време президентът Доналд Тръмп иска Конгреса да намали всички невоенни разходи на министерствата и ведомствата с 5%, за да намали бюджетния дефицит през следващата година. \r\nОсвен това се предлага да се отпуснат 500 млн. долара за подпомагане на други страни в противопоставяне на руското влияние. Тези пари трябва да отидат за съюзниците на САЩ в Европа, Евразия и Централна Азия, за да защитят териториалната цялост, да подкрепят усилията на страните партньори да се отдалечат от руските оръжия и да намалят зависимостта от Русия в енергийния и търговския сектор. \r\nСтратегическото съперничество с Русия и Китай е посочено в проекта като приоритет, и на първо място документът е насочен специално срещу нашата страна и Китай, каза Швиткин, цитиран от РИА „Новости“. В същото време, според него, този проектобюджет е заплаха не само за посочените държави, но и за цялата световна общност като цяло. \r\nДокументът има военизиран и агресивен характер, а увеличението на бюджета отново подчертава агресивността на плановете на Вашингтон, заключи депутатът. \r\n***  Президентът Георге Иванов отказва да подпише всички закони, приети от парламента под новото име на Република Северна Македония, съобщава електронното издание на македонския вестник „ Независен “. \r\nПървоначално бяха върнати четири закона, но както обясниха от парламентът, връщането продължава. От парламентът казват, че според процедурата тези закони ще бъдат гласувани за втори път, след което президентът трябва да ги подпише. \r\nКакто беше съобщено от кабинета на председателя на парламента Талат Джафери, Иванов не е подписал указите за Закона за изменение на Закона за Оперативно-техническата агенция, Закона за изменение и допълнение на Закона за службата в АРМ, Закона за електронните съобщения, Законът за ДДС, Законът за достъп до обществена информация и др. \r\nВ обяснението си той каза, че не е подписал указите, защото в тържествената си декларация е казал, че ще защитава Конституцията и ще защитава интересите на Македония. \r\nВ обяснението си той каза, че не е подписал указите, защото в тържествената си декларация е казал, че ще защитава Конституцията и интересите на Македония. \r\nИванов не е подписал Договора от Преспа, както и Законът за езиците, но те са публикувани в Официален вестник без неговия подпис. \r\n***  Националното събрание на Венецуела, доминирано от опозицията, обяви извънредно положение за „повсеместното бедствие“, причинено от спирането на тока, което продължава четири дни, съобщава  AFP . \r\nПарламентът одобри закон, предложен от неговия лидер и самопровъзгласил се действащ президент Хуан Гуайдо, който търси „международно сътрудничество“, за да помогне за разрешаването на кризата във Венецуела. \r\n***  Представители на Българския национален съвет по туризъм заявиха, че руските туроператори биха могли да получат подкрепа, подобна на мерките, предприети от Турция, Тунис и други средиземноморски страни, предаде Асоциацията на туроператорите (АТОР). \r\nПредставителят на Националния съвет Румен Драганов заяви, че неговата организация, виждайки съществуващите трудности - спадането на туристическия поток от Русия към България, е готова да участва не само в съфинансирането на реклами за България, но и във финансовата подкрепа на туроператорите, които изпращат чартърни полети до страната. Според Драганов такава мярка ще позволи на България успешно да се конкурира с други „чартърни“ летни плажни дестинации, които субсидират директни полети от Русия. \r\nПрипомняме, че въпросът за субсидиране на чартърни полети до България беше повдигнат от руски туроператори и на скорошна среща с министъра на туризма Николина Ангелкова. След това министърът отново подчерта, че държавните субсидии за чартърни програми са невъзможни в България поради особеностите в законодателството на ЕС. \r\nЧастните инициативи обаче не подлежат на такова регулиране, така че предложението на Българския национален съвет по туризъм може да бъде осъществено извън забраната и ако се приложи, то дава възможност да се подкрепят чартъри от Русия. Въпреки това механизмът на самото финансиране и обемът му най-вероятно ще се формират в съгласие с българското министерство на туризма, смятат експертите и според предварителните оценки може да бъде стартиран още до следващия сезон. \r\n***  Британското правителство заяви, че е постигнало съгласие за „правно обвързващи промени“ по сделката за Брекзит по време на разговорите между британския премиер Тереза Мей и официалните лица на ЕС в Страсбург, съобщава  AFP . \r\nДейвид Лидингтън заяви пред парламента, че тя „е осигурила правно обвързващи промени, които укрепват и подобряват споразумението за оттегляне и политическата декларация“. \r\n***  Председателят на Европейската комисия Жан-Клод Юнкер призова британските законодатели да подкрепят законопроекта за оттегляне, след като договориха правни гаранции с премиера Тереза Мей, съобщава  AFP . \r\n„Изборът е ясен: тази сделка, или Брекзит може да не се случи изобщо. Нека докараме британското оттегляне до порядъчен край“, каза Юнкер в навечерието на решителния вот в лондонския парламент относно споразумението за Брекзи \r\n***  Американският министър на енергетиката Рик Пери заяви, че Вашингтон може да наложи допълнителни санкции срещу проекта „Северен поток -2“. „Тези въпроси все още се разглеждат“, отговори той на въпрос на журналистите за това кога ще бъдат въведени ограничителните мерки, пише в. „ Коммерсант “. \r\n„Съединените щати заявяват много ясно - ние не вярваме, че този проект има икономическа основа. Нашият сигнал към европейските страни - смятаме, че има смисъл да имате голям брой източници на гориво, доставчици и маршрути“, каза Пери, наричайки проекта„ не икономически, а политически“ тръбопровод. \r\nПрипомняме, за да се намали обема на транзита на газ през територията на Украйна, Русия започна строителството на „Северен поток-2“. Последното транзитно споразумение, сключено между Киев и Москва, е валидно до началото на 2020 година. Съединените щати и редица западни страни се противопоставят на проекта. \r\n***  България откри процес, с който кани инвеститори да участват в досега замразените планове за изграждане на атомна електроцентрала в град Белене на границата с Румъния, предава  Радио „Свободна Европа“ . Министерството на енергетиката в писмено съобщение отбеляза, че крайният срок за кандидатстване е три месеца, а очакванията за завършване на първата фаза на този процес са една година. Потенциалните миноритарни акционери също са поканени да изразят своя интерес, се казва в изявлението. \r\nРуският премиер Дмитрий Медведев заяви по време на посещението си в София миналата седмица, че руската ядрена компания „Росатом“ е готова да инвестира в този проект. \r\nДосега интерес към този проект проявиха германо-френският консорциум Frantam, американската компания General Electric, китайската CNC и Korea Hydro & Nuclear Power. \r\nПрез 2012 г. българското правителство спря да работи по този проект поради липса на пари.", "date": "2019.03.12", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/12/2633381/radio-svobodna-evropa-makedoniya-balgariya-v-tarsene-na-investitori-za-aets-belene.html", "text": "България откри процес, с който кани инвеститори да участват в досега замразените планове за изграждане на атомна електроцентрала в град Белене на границата с Румъния, предава  Радио „Свободна Европа“ . Министерството на енергетиката в писмено съобщение отбеляза, че крайният срок за кандидатстване е три месеца, а очакванията за завършване на първата фаза на този процес са една година. Потенциалните миноритарни акционери също са поканени да изразят своя интерес, се казва в изявлението. \r\nРуският премиер Дмитрий Медведев заяви по време на посещението си в София миналата седмица, че руската ядрена компания „Росатом“ е готова да инвестира в този проект. \r\nДосега интерес към този проект проявиха германо-френският консорциум Frantam, американската компания General Electric, китайската CNC и Korea Hydro & Nuclear Power. \r\nПрез 2012 г. българското правителство спря да работи по този проект поради липса на пари. Превод и редакция : Калоян Пенков", "date": "2019.03.12", "title": "Радио „Свободна Европа“ (Македония): България в търсене на инвеститори за АЕЦ „Белене“"}
{"url": "http://www.focus-news.net/news/2019/03/12/2633383/aktualna-patna-obstanovka.html", "text": "Температурите са в интервала от – 2° до + 12°. Времето над страната е предимно облачно. Слаб до умерен вятър духа в областите Благоевград, Варна, Видин, Добрич, Монтана, Пазарджик, Плевен, София и Търговище. Дъжд вали в цялата страна. Сняг вали в областите Видин, Кюстендил, Ловеч, Монтана, Перник и Ст. Загора. Пътните настилки са предимно мокри, по усойните и планински райони частично заледени и заснежени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движение с повишено внимание по път Менгишево – Плъстина от км 0+000 до км 3+247 поради ремонт на асфалтовата настилка. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.12", "title": "Актуална пътна обстановка"}
{"url": "http://www.focus-news.net/news/2019/03/12/2633384/gd-granichna-politsiya-trafikat-po-granitsata-e-normalen.html", "text": "Трафикът по границата е нормален. Това съобщиха от  Главна дирекция \"Гранична полиция\" . Информацията за трафика е към 06.00 ч.", "date": "2019.03.12", "title": "ГД \"Гранична полиция\": Трафикът по границата е нормален"}
{"url": "http://www.focus-news.net/news/2019/03/12/2633385/predstoyashti-sabitiya-v-stranata-za-12-mart-agentsiya-fokus.html", "text": "*** \r\nОт 10.00 часа в зала „Изток“ на Народното събрание председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще участва в кръгла маса „Управление на миграционната политика в контекста на изборите за Европейски парламент“. Сред основните говорители на форума ще бъдат Мария Габриел – еврокомисар по цифрова икономика и цифрово общество, Младен Маринов – министър на вътрешните работи на България и др. \r\n*** \r\nОт 10.30 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I“ №1. \r\n*** \r\nОт 15.30 часа министърът на регионалното развитие и благоустройството Петя Аврамова ще присъства на официалното откриване на обновената и санирана сграда на Община Перник.  \r\nOт 16.00 часа, в Общински комплекс „Дворец на културата“ – Перник тя ще участва в граждански диалог на тема „Европа в нашия дом”.  \r\n*** \r\nОт 09.30 часа ще започне седмичното заседание на Съдийската колегия към Висшия съдебен съвет.   \r\n*** \r\nОт 09.30 часа 5-и състав на Софийски районен съд ще заседава по делото срещу А. Бончев, обвинен за отправени заплахи към големия му син. Делото ще се гледа в сградата на бул. „Генерал Михаил Д. Скобелев“ № 23. \r\n*** \r\nОт 09.30 часа в 16 състав на Специализирания наказателен съд ще се гледа делото срещу Георги В., Деян М., Живодан А. и др., обвинени в организиране и ръководене на организирана престъпна група.  \r\n*** \r\nОт 10.00 часа в 17 състав на Специализирания наказателен съд ще се гледа делото срещу Ангел П., Анатоли А., Цветомир Ц., Нина М. и др., обвинени в организиране и ръководене на организирана престъпна група. \r\n*** \r\nОт 10.00 часа в 8 състав на Специализирания наказателен съд ще се гледа делото срещу Цветан В., Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 10.00 часа в 12 състав на Специализирания наказателен съд ще се гледа делото срещу Камен Б., Ивайло Б., Димитър З. и др., обвинени в организиране и ръководене на организирана престъпна група.  \r\n*** \r\nОт 10.00 часа в 6 състав на Специализирания наказателен съд ще се гледа делото срещу Кирил К., Благой Д., Сергей А. и др., обвинени в образуване и ръководене на организирана престъпна група.  \r\n*** \r\nОт 10.00 часа в Националния пресклуб на БТА ще бъде представено изследването „Българската младеж 2018/2019“ на „Галъп Интернешънъл“ и Института по социология „Иван Хаджийски“.\t \r\n*** \r\nОт 10.00 часа в НДК ще бъде открит форумът „Национални дни на кариерата – добра кариера, добър живот“.  \r\n*** \r\nОт 10.30 часа в 18 състав на Специализирания наказателен съд ще се гледа делото срещу Любомир С., Веселин К. и Мартин Д., обвинени в образуване и ръководене на организирана престъпна група.  \r\n*** \r\nОт 11.00 часа на брифинг в институцията омбудсманът Мая Манолова ще представи пред медиите отговорите на „Топлофикация София“ ЕАД, получени по Закона за достъп до обществена информация на 11 март 2019 г. за юрисконсултските възнаграждания. \r\n*** \r\nОт 11.00 часа в 16 състав на Специализирания наказателен съд ще се гледа делото срещу Светозар П., Антон Д., Албена А. и др., обвинени в образуване и ръководене на организирана престъпна група.  \r\n*** \r\nОт 11.00 часа в зала 6 на НДК ще се проведе церемония по награждаване, във връзка с кампанията „Достойните българи“.  \r\n*** \r\nОт 11.00 часа в хотел „Феста“ ще се проведе семинар на тема: „Политика  на ЕС в област екология. Право на ЕС за опазване на околната среда и оценката на въздействието върху околната среда“. Лектори на обучението са съдиите от Върховния административен съд Сибила Симеонова и Николай Гунчев, които имат дългогодишен опит в прилагането на екологичното право на България и ЕС. \r\n*** \r\n От 11.00 часа 5 състав на Комисията за защита от дискриминация ще проведе заседание по преписка, образувана по жалба на Ц.Ц. от Аксаково, майка на ученик. \r\n*** \r\nОт 11.00 часа в City Mark Art Center ще бъде представен мюзикълът „Алиса в огледалния свят“.  \r\n*** \r\nОт 12.00 часа в Първа зала на Столичната община в присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. В пресконференцията ще вземат участие зам.-кметът Йоана Христова и представители на общините Бургас, Велико Търново, Монтана, Русе и Стара Загора. \r\n*** \r\nОт 12.00 часа 5 състав на Комисията за защита от дискриминация ще проведе заседание по преписка, образувана по  жалба на Д.М. от Бургас срещу „Артстрой“ – Бургас. \r\n*** \r\nОт 13.00 часа в хотел „Метрополитън“ ще се състои пресконференция на  участниците в срещата на земеделските камари от Европа за постигнатите резултати от срещата. \r\n*** \r\nОт 13.30 часа 5 състав на Комисията за защита от дискриминация ще проведе заседание по преписка, образувана по  жалба на 55 служители на „Софийска вода“ АД. \r\n*** \r\nОт 13.30 часа в 17 състав на Специализирания наказателен съд ще се гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.  \r\n*** \r\nОт 14.00 часа в аудитория „Проф. Янко Добрев“ на II-ри хирургичен блок на УМБАЛ „Александровска“, специалистите на клиниката ще изнесат лекция с мултимедийна презентация за пациенти на тема „Глаукома – превенция и поведение“. \r\n*** \r\nОт 14.00 часа в 10 състав на Специализирания наказателен съд ще се гледа делото срещу Андрей З., Исам Н., Салем С. и др., обвинени в образуване и ръководене на организирана престъпна група.  \r\n*** \r\nОт 14.00 часа в 13 състав на Специализирания наказателен съд ще се гледа делото срещу Борис А., Данаил П., Петър П. и Ламен Д., обвинени в организиране и ръководене на престъпна група. \r\n*** \r\nОт 14.00 часа 5 състав на Комисията за защита от дискриминация ще проведе заседание по преписка, образувана по  жалба на Г.С. от София.  \r\n*** \r\nОт 15.00 часа народният представител от „БСП за България“ проф. Георги Михайлов и общинският съветник Николай Николов ще се срещнат със софиянци в постоянната приемна на БСП - София на ул. „Леге“ 10, етаж 1. \r\n*** \r\nОт 18.00 часа в Унгарския културен институт при посолството на Унгария в София ще бъде открита етнографската фотоизложба „Холокьо, живото село“ по повод Националния празник на Унгария – 15 март. \r\n*** \r\nОт 18.30 часа в зала „Средец“ на София Хотел Балкан ще бъде представена изложбата „Райските градини на тюркския свят“ с автор проф. Джамиля Хашимова и музикални произведения на азербайджански композитори в изпълнение на пианистката Ана Линчева. \r\n*** \r\nОт 18.30 часа в литературен клуб „Перото“ ще бъде представена новата книга на Александър Секулов – „Хроники и химни“. \r\n*** \r\nОт 18.30 часа в галерия „Райко Алексиев“ ще бъде открита изложбата на Павел Койчев „Градината на тревата“.  \r\n*** \r\nОт 19.00 часа в многофункционалната зала в Националната спортна академия „Васил Левски“ ще започне Третият Мач на звездите в Любителската волейболна лига Volley Mania. \r\n*** \r\nОт 19.30 часа в ДНК-пространството за съвременен танц и пърформанс ще се играе спектакълът „Пътуване към ада“.  \r\n*** \r\nОт 19.30 часа за зала 1 на НДК поради големия интерес отново ще се състои спектакълът на Стоянка Мутафова „70 години на сцена“.  \r\n*** \r\nСофия Филм Фест ще представи три филма в кино „Люмиер Лидл“ - „Вътрешни хора“ от 15.45 часа, „Сам на скалата“ от 18.00 часа и „Щастливецът“ от 20.00 часа.  \r\n*** \r\nОт 19.30 часа в зала 1 на НДК ще бъде представен спектакълът на Стоянка Мутафова „70 години на сцена“. \r\n*** \r\nОт 11.30 часа на площад „акад. Николай Хайтов” ще се проведе тържествено честване на Деня на ракетните войски и артилерията на Българската армия и 91 години от създаването на 4-ти артилерийски полк. \r\n*** \r\nОт 09.30 часа в зала „22-ри септември” ще се проведе извънредно заседание на Общински съвет – Благоевград. \r\n*** \r\nОт 13.30 часа общинският съветник Живко Табаков ще има приемен ден за граждани в централата на Движение „България на гражданите“ (ДБГ) – Бургас на ул. „Фердинандова“ 2 Б. \r\n*** \r\nОт 19.00 часа в Държавна опера Бургас „Петлите“ ще играят за втори път пред бургаската публика своето най-ново представление „Легендата“. Събитието е в подкрепа на проектите на ТФ „Петлите“.  \r\n*** \r\nOт 10.00 часа в Община Варна ще се проведе информационно събитие по програмата за морско дело и рибарство 2014-2020 (ПМДР). \r\n*** \r\nОт 14.00 часа до 16.00 часа в офиса на ПП ГЕРБ (ул. „Георги Бенковски“) общинският съветник Николай Георгиев ще проведе приемна за граждани.  \r\n*** \r\nОт 19.00 часа на Сцена Филиал ще се състои премиера на пиесата „Маратонците правят почетна обиколка“.  \r\n***  \r\nОт 11.00 часа в пресклуба на БТА ще бъдат представени резултатите от Националния конкурс за есе, снимка и отличителен знак „Светият път – 550 г. от връщане мощите на св. Йоан Рилски от Търново в Рилския манастир“.   \r\n*** \r\nОт 17.30 часа в РНБ „П.Р.Славейков“ ще бъде представена книгата на доц. Сандю Бешев „България на крачка от Хималайската корона“. \r\n***  \r\nОт 18.30 часа в Клуб 7 ще се проведе представяне на книгата на Ангел Иванов „Техническа проверка“.  \r\n*** \r\nОт 17.00 часа в митрополитския храм „Св. Николай Мирликийски” ще бъде отслужено Велико повечерие с втората част на Покайния канон на св. Андрей Критски. \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с промени в Наредбата местните такси, с които се предвижда понижаване на цените на таксите за депониране, транспортиране и термично оползотворяване на неопасните производствените отпадъци на територията на Общината. \r\n*** \r\nОт 17.00 часа в Конферентната зала на Общински съвет – Враца ще се проведе  обществено обсъждане на предложение за закупуване на нов подвижен състав за обществения градски транспорт на територията на Общината. \r\n*** \r\nОт 17.00 часа в ХГ „Иван Фунев“ ще бъде открита изложба-живопис, посветена на 80 години от рождението на Тома Трифоновски. \r\n*** \r\nОт 10.30 часа в Зала 1 на Община Вълчедръм ще се състои встъпителна пресконференция по проект  за изграждане на компостираща инсталация за \r\nразделно събрани зелени и/или биоразградими отпадъци за общините Вълчедръм и Якимово. \r\n*** \r\nОт 12.00 часа зам.-министърът на труда и социалната политика Зорница Русинова и кметът на Габрово Таня Христова ще посетят Център за настаняване от семеен тип за деца/младежи с увреждания с потребност от постоянна медицинска грижа в кв. „Велчевци“ №1. От 12.20 часа е предвиден брифинг за медиите. \r\n*** \r\nОт 13.30 часа във физкултурния салон на Основно училище „Св. Св. Кирил и Методий“ заместник-министърът на труда и социалната политика и ръководител на Управляващия орган на ОПРЧР Зорница Русинова и кметът на Община Габрово Таня Христова ще участват в „Открит урок“ под надслов „Влез в света на другия“. \r\n*** \r\nОт 09.00 часа до 14.00 часа в Младежкия център ще се състои Кандидатстудентска борса 2019. \r\n*** \r\nОт 10.00 часа в в Бизнес-залата на Община  град Добрич ще се проведе заключителна пресконференция и церемония по официално откриване на обекти, обновени по проекта за енергийно обновяване на многофамилни жилищни сгради. \r\n*** \r\nОт 10.30 часа в Голямата заседателна зала на Община град Добрич ще се проведе информационна среща на тема „Европейски средства за образованието“. \r\n*** \r\nОт 11.00 часа и от 12.50 часа в Държавния театър „Дора Габе“ ще се играе кукленият спектакъл „Забързана приказка“.  \r\n*** \r\nОт 13.30 часа в Държавния куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 17.30 часа в Художествената галерия ще бъде открита изложба „120 години от рождението на Дечко Узунов и Бенчо Обрешков“. \r\n*** \r\nОт 15.00 часа в офиса на Обществения посредник на община Казанлък ще се проведе информационна среща за родители по въпроси, които касаят общата и допълнителна подкрепа за личностно развитие на децата. \r\n*** \r\nОт 14.00 часа в заседателната зала на Община Перник ще се проведе пресконференция във връзка с реализирането на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация“, който се финансира по Оперативна програма „Региони в растеж“. \r\n*** \r\nОт 14.30 часа във фоайето на Регионална библиотека ,,Христо Смирненски” ще бъде открита изложба ,,Великият възрожденец“, посветена на 280 г. от рождението на Софроний Врачански. \r\n*** \r\nОт 17.30 часа във фоайето на читалище ,,Съгласие“ ще се състои представяне на книгата ,,Затворете вратата....Вратата“ от Иглика Нинова. \r\n*** \r\nОт 19.00  часа в  зала ,,Катя Попова“ ще се състои концертът ,,С песните на Русия\" на Общински хор ,,Гена Димитрова“ със солисти Красимир Янкулов и Валери Цолов. \r\n*** \r\nОт 09.00 часа в Зала 5 на Окръжен съд ще се гледа делото на подсъдимите Георги А., Мартин Л. и Георги А. Срещу Георги А. е повдигнато обвинение за притежание и разпространение на наркотични вещества- марихуана и  амфетамини на обща стойност 21 599,80 лв. и амфетамин с общо нето тегло 304,764 грама, на обща стойност 905,92 лева. Срещу Мартин Л. е повдигнато обвинение за притежание и разпространение на амфетамин, с общо нето тегло 200,336 грама на обща стойност 6010,98 лева. Срещу Георги А. е повдигнато обвинение за притежание и разпространение на наркотични вещества – амфетамин, с общо нето тегло 120,412 грама на обща стойност 3612,36  лева. Същият е управлявал лек автомобил след употреба на наркотични вещества. \r\n*** \r\nОт 09.30 часа в Зала 10 на Окръжен съд ще се гледа делото на подсъдимия Илия Ст. Срещу него е повдигнато обвинение за умишлено убийство на 71- годишен мъж, пенсионер, работил като научен сътрудник в Институт по растителни генетични ресурси гр. Садово. \r\n*** \r\nОт 10.00 часа в Зала 5 на Окръжен съд ще се гледа делото на Константин А. и Митко З.. Срещу Константин А., главен архитект на Община Асеновград, е повдигнато обвинение за вземане на подкуп в размер на 10 000 лева. Срещу Митко З. е повдигнато обвинение за съучастие.  \r\n*** \r\nОт 10.30 часа кметът на община „Марица“ Димитър Иванов ще направи първа копка на детска градина в село Калековец. \r\n*** \r\nОт 11.00 часа в Зала 1 на Апелативен съд ще се разгледа протеста на Пловдивската окръжна прокуратура срещу присъда на Окръжен съд – Пловдив от 17.10.2018 г. , с която са оправдани по всички повдигнати обвинения подсъдимите с инициали Г. Б. и А. Н. за събарянето на тютюневия склад, собственост на фирма „Одрин 8 “ ЕООД - Пловдив.  \r\n*** \r\nОт 14.00 часа в Зала 1 на Окръжен съд ще се гледа делото на Айдън Ю., Юсуф Ю. и Златко Р. Срещу тях е повдигнато обвинение за притежание и разпространение на наркотични вещества  на обща стойност 43 439,10 лева. \r\n*** \r\nОт 17.30 часа в Голямата конферентна зала на Дома на културата „Борис Христов“ ще се състои безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско царство, със специалното участие на Н. В. Симеон Сакскобургготски. \r\n*** \r\nОт 10.00 часа в Зала 1 на Областна администрация Русе ще заседава Постоянната комисия в областта на индустрията и новите технологии. \r\n*** \r\nОт 19.00 часа в Оперния театър ще се играе „Ромео и Жулиета“. \r\n*** \r\nОт 19.30 часа в Кукления театър ще се играе спектакълът „Колега“. \r\n*** \r\nОт 11.00 часа в залата на втория етаж на Община Хасково ще бъдат оповестени подробности за конкурса „Малки инициативи“. \r\n***   \r\nОт 11.00 часа в Регионалния пресклуб на БТА ще се състои брифинг на Община Шумен.  \r\n*** \r\nОт 14.00 часа в Регионална библиотека „Стилиян Чилингиров” ще се проведе семинар на тема „Новости в техническите помощни средства и информационни технологии за деца и възрастни със зрителни увреждания“.", "date": "2019.03.12", "title": "Предстоящи събития в страната за 12 март (Агенция „Фокус“)"}
{"url": "http://www.focus-news.net/news/2019/03/12/2633372/daily-express-tereza-mey-se-provali-dzheremi-korbin-prizovava-deputatite-da-othvarlyat-sdelkata-za-brekzit.html", "text": "Ръководителят на лейбъристите заяви, че министър-председателят не е успял в преговорите си с ЕС с наближаването на датата за излизане. Миналата вечер Мей пътува в Брюксел за разговори в последната минута с представители на ЕС, където успя да осигури „правно обвързващи“ промени в сделката си. Преди днешното гласуване в парламента, лейбъристите атакуват Тереза Мей чрез призива на Джереми Корбин депутатите да отхвърлят сделката, пише в.  Daily Express . \r\nКакто каза Корбин: „Тъй като сделката за Брекзит беше поразително отхвърлена, министър-председателят безразсъдно губше време, не успя да преговаря ефективно с ЕС и отказа да намери обща основа за споразумение, което парламентът можеше да подкрепи. \r\n„Споразумението с Европейската комисия тази вечер не съдържа нищо, което да приближава промените, които Тереза Мей обеща на парламента“. \r\n„Ето защо депутатите трябва да отхвърлят тази сделка“. \r\nМиналата вечер министър-председателят спечели „правно обвързващи“ промени в споразумението за оттегляне, в което се посочва, че ирландският предпазен механизъм ще се използва само като временна опция. \r\nДнес депутатите ще гласуват предложение за одобряване на новите документи, осигурени от Тереза Мей миналата вечер. \r\nСлед преговорите председателят на Европейската комисия Жан-Клод Юнкер настоя, че ако сделката бъде отхвърлена днес, няма да има „трети шанс“ за предоговаряне. Превод и редакция : Калоян Пенков", "date": "2019.03.12", "title": "Daily Express: „Тереза Мей се провали“, Джереми Корбин призовава депутатите да отхвърлят сделката за Брекзит"}
{"url": "http://www.focus-news.net/news/2019/03/12/2633388/sport-daglas-koshta-otpadna-ot-sastava-na-yuventus-za-revansha-s-atletiko-madrid.html", "text": "Дъглас Коща отпадна от групата на Ювентус за предстоящия тази вечер осминафинал-реванш от Шампионската лига срещу Атлетико Мадрид, в който италианците ще се опитат да наваксат изоставането си от 0:2 от първия мач на стадион „Уанда Метрополитано“. Бразилското крило не успя да се възстанови навреме от контузията си.", "date": "2019.03.12", "title": "Спорт: Дъглас Коща отпадна от състава на Ювентус за реванша с Атлетико Мадрид"}
{"url": "http://www.focus-news.net/news/2019/03/12/2633370/kanal-5-makedoniya-trima-ot-devetimata-kandidati-sabraha-podpisite-za-prezidentskite-izbori.html", "text": "Държавната избирателна комисия потвърди днес, че Гордана Силяновска, Стево Пендаровски и Блерим Река са събрали необходимите подписи в определения законов срок, съобщава скопската телевизия „ Канал 5 “. \r\n„От общо девет кандидати, които събираха подписи в нашите регионални служби и офиси, най-малко 10 хиляди подписа, необходими за подкрепа на кандидатурата, бяха събрани от трима кандидати и това са: Гордана Силяновска - Давкова, Стево Пендаровски и Блерим Река. Останалите кандидати не събраха необходимите подписи, заяви говорителката на Комисията Люпка Гугучевска. \r\nСиляновска-Давкова, която е подкрепяна от ВМРО-ДПМНЕ, събра 15926 подписа, а Стево Пендаровски, подкрепен от СДСМ, събра 31729 подписа. Блерим Река, подкрепен от Алианса на албанците и движението „Беса“, събра 11128 граждански подписи. \r\nПендаровски и Силяновска-Давкова имат подкрепа и от най-малко 30 депутати. \r\nГугучевска каза, че до вчера 50572 граждани са проверили избирателния списък в регионалните офиси и канцеларии и, че са приети 119 решения за записване в избирателния списък, 107 решения за заличаване, както и 29 решения за промяна на данните в избирателния списък. \r\n„Призоваваме гражданите да се възползват от възможността да проверят списъка най-късно на 14 март и, ако е необходимо, да подадат искане за регистрация, заличаване или промяна на данни в нашите регионални отдели или офиси, добави говорителят на комисията. \r\nВ момента тече регистрацията за гласуване в чужбина, като до днес са подадени само 920 заявления, от които пет са отхвърлени. Превод и редакция : Калоян Пенков", "date": "2019.03.12", "title": "„Канал 5“ (Македония): Трима от деветимата кандидати събраха подписите за президентските избори"}
{"url": "http://www.focus-news.net/news/2019/03/12/2633376/kommersant-sasht-obmislya-vavezhdaneto-na-novi-sanktsii-sreshtu-severen-potok-2.html", "text": "Американският министър на енергетиката Рик Пери заяви, че Вашингтон може да наложи допълнителни санкции срещу проекта „Северен поток -2“. „Тези въпроси все още се разглеждат“, отговори той на въпрос на журналистите за това кога ще бъдат въведени ограничителните мерки, пише в. „ Коммерсант “. \r\n„Съединените щати заявяват много ясно - ние не вярваме, че този проект има икономическа основа. Нашият сигнал към европейските страни - смятаме, че има смисъл да имате голям брой източници на гориво, доставчици и маршрути“, каза Пери, наричайки проекта„ не икономически, а политически“ тръбопровод. \r\nПрипомняме, за да се намали обема на транзита на газ през територията на Украйна, Русия започна строителството на „Северен поток-2“. Последното транзитно споразумение, сключено между Киев и Москва, е валидно до началото на 2020 година. Съединените щати и редица западни страни се противопоставят на проекта. Превод и редакция : Калоян Пенков", "date": "2019.03.12", "title": "„Коммерсант“: САЩ обмисля въвеждането на нови санкции срещу „Северен поток-2“"}
{"url": "http://www.focus-news.net/news/2019/03/12/2633386/nimh-nad-po-golyamata-chast-ot-stranata-shte-prevalyava-dazhd-i-snyag-maksimalnite-temperaturi-shte-sa-mezhdu-3-i-8.html", "text": "Днес облачността ще е значителна. В по-голямата част от страната ще вали дъжд, по високите полета на Западна България, в Предбалкана и на места в Североизточна България - сняг. На много места валежите временно ще са интензивни и значителни по количество, но по-късно през деня от северозапад ще започнат да отслабват и постепенно да спират. Ще духа умерен, в източната половина от страната - временно силен вятър от север-североизток. С него ще продължи да нахлува студен въздух. Максималните температури ще са между 3° и 8°. Атмосферното налягане ще се повишава и ще е малко по-високо от средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Мартин Славчев.  \r\nПо Черноморието ще е облачно и дъждовно, с по-значителни валежи по южното крайбрежие. Ще духа умерен до силен североизточен вятър. Максималните температури ще са 6°-9°. Температурата на морската вода е 7-8°. Вълнението на морето ще бъде 3-4 бала. \r\nВ планините ще е облачно, с валежи от сняг, на места значителни. Ще духа умерен, по билата до силен вятър от север-североизток. Главно по старопланинските проходи ще има условия за навявания. Максималната температура на 1200 метра ще бъде около 3°, на 2000 метра - около минус 3°.", "date": "2019.03.12", "title": "НИМХ: Над по-голямата част от страната ще превалява дъжд и сняг, максималните температури ще са между 3° и 8°"}
{"url": "http://www.focus-news.net/news/2019/03/12/2633390/vitsepremierat-mariyana-nikolova-shte-uchastva-v-mezhdunarodnoto-izlozhenie-upravlenie-na-investitsiite.html", "text": "Заместник министър-председателят по икономическата и демографската политика Марияна Николова ще участва в четвъртото издание на международното изложение „Управление на инвестициите“, което ще се проведе във Франкфурт на Майн на 12 и 13 март 2019 г. Това съобщиха от  Правителствената информационна служба . Българският вицепремиер ще бъде сред водещите участници на форума. Тя ще направи изказване в дискусионния панел „Подобряване на бизнес климата и стимули“. Николова ще представи пред водещи инвеститори възможностите, предимствата и условията за развитие на бизнес в България.  \r\nТази година събитието, което дава възможност за привличане на преки чуждестранни инвестиции, ще бъде открито от Федералното министерство за икономическо сътрудничество на Германия. Изложението „Управление на инвестициите” цели да подпомогне изграждането на по-ефективни икономически и социални партньорства, конкурентоспособността на различните региони и да създаде контакти между държавни органи, фирми и международни финансови институции.", "date": "2019.03.12", "title": "Вицепремиерът Марияна Николова ще участва в международното изложение „Управление на инвестициите“"}
{"url": "http://www.focus-news.net/news/2019/03/12/2633387/prodalzhava-vizitata-na-prezidenta-rumen-radev-v-republika-sloveniya.html", "text": "Продължава  визитата на президента Румен Радев  в Република Словения по покана на президента на страната Борут Пахор. Това съобщиха от  Прессекретариата на държавния глава .  Държавният глава Радев и неговата съпруга Десислава Радева бяха посрещнати с официална церемония от президента Борут Пахор и съпругата му Таня Печар. В президентския дворец двамата президенти  имаха среща „на четири очи“. \r\nОсвен разговорите на държавния глава със словенския президент Борут Пахор, са планирани и срещи с министър-председателя Мариан Шарец, с председателя на парламента Деян Жидан и с кмета на словенската столица Зоран Янкович.  \r\nВ Търговско-промишлената палата на Словения Румен Радев и Борут Пахор ще открият Словенско-български бизнес форум. В бизнес делегацията, която придружава президента, са включени редица представители на български компании в областта на информационните технологии, туризма, строителството, хранително-вкусовата промишленост и други, които ще обсъдят със свои партньори от Словения реализацията на общи проекти.  \r\nВ Любляна държавният глава и съпругата му ще присъстват на прием по повод Националния празник на Република България – 3 март, даван от Посолството на Република България в Словения за дипломатическата общност, изтъкнати представители на словенското общество и на българската общност.", "date": "2019.03.12", "title": "Продължава  визитата на президента Румен Радев  в Република Словения"}
{"url": "http://www.focus-news.net/news/2019/03/12/2633366/the-guardian-pelosi-e-sreshtu-impiychmant-na-tramp-ne-si-struva.html", "text": "Доналд Тръмп не бива да бъде отстраняван, освен ако причините не са непреодолими, като се има предвид, че това би било разделение за страната, заяви Нанси Пелоси, съобщава британският вестник  The Guardian . \r\n„Аз не съм за импийчмънт“, каза Пелоси в интервю за Washington Post. \r\n„Импийчмънт е толкова разделителен за страната, че ако няма нещо толкова непреодолимо, не мисля, че трябва да вървим по този път, защото разделя страната“, каза тя. „Просто не си струва“. \r\nСпециалният прокурор Робърт Мълър разследва намесата на Русия в президентската кампания през 2016 г., евентуално тайно споразумение между кампанията на Тръмп и руското правителство и дали Тръмп се е опитал да попречи на разследването. Тръмп отрече злоупотребата и нарече разследването лов на вещици. \r\nОчаква се Мълър скоро да изпрати доклад до главния прокурор на САЩ, Уилям Бар, очертавайки констатациите си, а всяко доказателство за злоупотреби може да накара Конгреса да предприеме действия срещу президента.  \r\nВъпреки това, Пелоси заяви, че ще бъде прекалено разединително да се отстрани Тръмп, тя охарактеризира президента като негоден да заема длъжността. \r\n„Не, не мисля, че той е способен да бъде президент на Съединените щати“, каза Пелоси за Washington Post, добавяйки, че той е „етично и интелектуално негоден“. \r\nДемократите се сблъскват с нарастващ натиск от ляво за импийчмънт, включително многомилионна рекламна кампания от либералния милиардер Том Стейер в подкрепа за действия срещу Тръмп. \r\nРеагирайки на нейните коментари, Стейер посочи, че позицията на Пелоси е „политически удобна“. \r\nПредседателят на Комисията по правосъдие на американската Камара на представителите Джералд Надлър заяви, че смята, че Тръмп е извършил обструкция на правосъдието, но е твърде рано да се вземе решение за импийчмънт. Превод и редакция : Калоян Пенков", "date": "2019.03.12", "title": "The Guardian: Пелоси e срещу импийчмънт на Тръмп: „Не си струва“"}
{"url": "http://www.focus-news.net/news/2019/03/12/2633393/sofiya-narodniyat-predstavitel-ot-bsp-za-balgariya-prof-georgi-mihaylov-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ проф. Георги Михайлов и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.03.12", "title": "София: Народният представител от „БСП за България“ проф. Георги Михайлов и общинският съветник Николай Николов ще проведат приемна за граждани"}
{"url": "http://www.focus-news.net/news/2019/03/12/2633392/ombudsmanat-maya-manolova-shte-opovesti-na-brifing-kolko-miliona-e-sabrala-toplofikatsiya-sofiya-ot-yuriskonsultski-honorari-i-kolko-e-platila-na-chastni-kantori.html", "text": "Омбудсманът Мая Манолова ще представи пред медиите отговорите на „Топлофикация-София“ ЕАД, получени по Закона за достъп до обществена информация на брифинг в институцията от 11.00 ч. Това съобщиха от пресцентъра на  Омбудсмана на Република България . Омбудсманът ще коментира предоставената информация и дали има разминаване с отговорите на столичното топлофикационно дружество, спрямо други официални източници. \r\nПрипомняме, че съдебната  сага на омбудсмана с „Топлофикация“  продължи близо три години, тъй като ръководството отказваше да даде исканата информация за какво са похарчени събраните през 2015 г. юрисконсултски възнаграждения за милиони левове чрез започнати дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство.  \r\nОмбудсманът зададе 10 въпроса –  . \r\nНа 25 февруари т.г. с Решение № 1149 Административен съд София-град отмени отказа и изпрати преписката на изпълнителния директор за предоставяне на информацията, изрично и изчерпателно посочена в заявлението на омбудсмана.", "date": "2019.03.12", "title": "Омбудсманът Мая Манолова ще оповести на брифинг колко милиона е събрала „Топлофикация-София“ от юрисконсултски хонорари и колко е платила на частни кантори"}
{"url": "http://www.focus-news.net/news/2019/03/12/2633395/dobrich-patnite-nastilki-sa-mokri-i-hlazgavi-prevalyava-slab-dazhd.html", "text": "Пътните настилки са мокри и хлъзгави, превалява слаб дъжд, предаде кореспондентът на  Радио „Фокус” – Варна . До 15 март в рамките на „Интегриран проект за подобряване на водния сектор в град Добрич“ ЛОТ 3  ще се работи по ул. „Агликина поляна“, ул. „Теменуга“, ул. „Купен“ , ж.к. „Добротица“, ул. „Димитър Петков“, ул. „Охрид“, ул. „Цанко Церковски“, ул. „Димитър Пенаков“, ул. „Илинден“ и района „Червената пръст“. Няма въведени промени в движението на автомобили в областта. По път I-9 в участъка от село Кранево в посока Варна е ограничено движението на МПС над 10 тона. Обходният маршрут е през селата Кичево и Оброчище. В Добрич времето е облачно, духа силен вятър, температурата на въздуха е около 6 градусa.  \r\nЖулиета НИКОЛОВА", "date": "2019.03.12", "title": "Добрич: Пътните настилки са мокри и хлъзгави, превалява слаб дъжд"}
{"url": "http://www.focus-news.net/news/2019/03/12/2633397/pregled-na-osnovnite-temi-e-starozagorskiya-pechat.html", "text": "„Конференцията на БСП - Стара Загора, e избрала Нинова и Йончева за водачи на евролистата“ е водещо заглавие във вестник  „Старозагорски новини“ . 11 социалисти са настояли името на лидера на ПЕС Сергей Станишев да не присъства в нея. Общинската конференция на БСП - Стара Загора, е подкрепила лидера на партията Корнелия Нинова и народния представител Елена Йончева за водачи на листата на социалистите на предстоящите избори за Европейски парламент. Това съобщи вчера лидерът на социалистите в Стара Загора Валентина Бонева.  Общо 38 предложения са постъпили преди провеждането на съботната конференция, но след отводи са били разгледани 28 предложения. От тях старозагорските социалисти са избрали кандидатурите на Нинова и Йончева за водачи на листата. Сред останалите имена личат тези на Деница Златева (която е родом от град Гурково), Ирина Бокова, Валери Жаблянов, евродепутатите Петър Курумбашев и Момчил Неков и проф. Иво Христов. От разпознаваемите лица на местно ниво са били подкрепени кандидатурите на Георги Гьоков, проф. Бойчо Биволарски, Йордан Христов и Александър Лозанов.  Логичният водач на евролистата - лидер на Партията на европейските социалисти (ПЕС) Сергей Станишев също е бил сред номинираните. Бонева обаче разкри, че 11 от около 100 присъствали на конференцията старозагорски социалисти са настояли името му да не бъде в готвената от БСП листа. Решението на старозагорската структура на БСП да подкрепи председателя Корнелия Нинова за лидер на евролистата на левицата идва на фона на нейния категоричен отказ да участва като кандидат в предстоящите избори. Въпреки това \"червените\" посочиха, че нейната кандидатура е срещнала подкрепата на актива. Оттук нататък излъчените кандидати от Стара Загора и останалите общински организации ще бъдат разгледани от Националния съвет на партията, който на 17 март ще вземе решение кой ще води евролистата на БСП. До края на месеца предстои и второ заседание на ръководния орган, на което ще бъде оформена цялата листа на социалистите. В отговор на журналистически въпрос народният представител Георги Гьоков отрече от \"Позитано\" 20 да са спуснати кандидати. \"Подобна практика е характерна за нашите опоненти от ГЕРБ\", коментира Гьоков. В БСП - Стара Загора, са си поставили за цел на евроизборите да привлекат минимум 23 000 гласа, колкото са имали на парламентарните избори през 2017-а.  По време на общинската конференция на БСП - Стара Загора, са били разгледани и въпроси, свързани с предизборната платформа на партията и бъдещето на ЕС. Валентина Бонева посочи, че Европа се намира в дълбока криза, за преодоляването на която е нужна незабавна промяна. \"Такава ще дойде, ако на предстоящите избори ПЕС спечели\", категорична бе Бонева. Мотото на БСП за европейските избори е \"За социална Европа на гражданите и народите срещу неравенството и бедността\". Старозагорският депутат Георги Гьоков подчерта, че евроизборите ще се явят реален сблъсък между БСП и ГЕРБ. \"Въпросът след вота ще бъде дали резултатите ще затвърдят властта на управляващите, или ще покажат, че е нужна промяна чрез нови парламентарни избори\", посочи той. Във фокуса на общинската конференция на БСП е попаднал и въпросът с бойкота на парламента от страна на народните представители на социалистите. \"Важно е Националният съвет да прецени по-нататъшната позиция на парламентарната група. За целта трябва да бъде отчетен ефектът от напускането на парламента, крайно ниският рейтинг на това НС, а с това и нежеланието на управляващите да вникнат в принципната позиция на депутатите на левицата. Трябва да отбележим, че в отсъствието на парламентарната ни група се приемат съмнителни решения, но въпреки това към момента не се наблюдава силно обществено напрежение, което да дестабилизира политическата обстановка\", заяви Валентина Бонева.  \r\n„От ЕVN България отчетоха спад в кражбите на ток“, пише още изданието. В резултат на масовия монтаж на устройства за дистанционно отчитане на ел.енергията (над 1 млн. броя) рязко са спаднали случаите на кражби на ток и проводници, съобщиха по време на брифинг в Стара Загора от ЕVN България. При 4 000 случая за 2017 г. през миналата година са регистрирани 2 700, като откраднатите 7 859 мегаватчаса са на стойност 1.18 млн. лв., към тях се прибавяли 70 кражби на 5 070 м проводници от мрежата ниско напрежение и трафопостове за 160 000 лв. В Старозагорска област щетите са за 280 000 лв. Почти по равно са кражбите на ток в битовия и промишления сектор. Спад с 5.7 на сто имало и в броя на постъпилите жалби и сигнали, в Старозагорско спадът бил със 17.4 %.  \r\nНад 1.7 млрд. са инвестирани от дружеството за 14 години, 40 на сто по-малко са случаите на аварии, а технологичните загуби били намалени от 19.5% на под 8 на сто, уточни изпълнителният член на Съвета на директорите при \"Електроразпределение Юг\" Костадин Величков. Всички новопостроени мрежи са с подземни кабели. От ръководството на ЕVN отказаха коментар относно предложенията за нови цени, които трябва да бъдат внесени до края на март в КЕВР, държавният регулатор вече бил направил проверка на декларираните инвестиции. По време на брифинга беше съобщено още, че специални защитни покрития ще бъдат поставени по върховете на стотици стълбове от мрежата средно напрежение, за да бъдат предпазени от токови удари младите щъркели. Реализацията на екопроекта е започнала, тя трябва да завърши до месец, за да изпревари излюпването на птиците. \"Шапките\" ще бъдат върху стълбове-опъвачи, основната част от средствата ще бъде за района на Бургас, където миналата година имаше няколко случая на масова смърт на щъркелчета. Оправдаха напълно бившия шеф на ДАИ - Стара Загора, и подчинените му“, отбелязва вестникът. След 8-годишна съдебна сага акция \"Спокойствие\" завърши с провал на обвинението. Състав на Специализирания наказателен съд в София прочете миналата седмица присъдата си по НОХД No 599 от 2016 г., с която оправда изцяло подсъдимите Ангел Манев Димитров - бивш шеф на ДАИ - Стара Загора, и четиримата му бивши подчинени - Деян Димов Славов, Георги Момчилов Георгиев, Стоян Тодоров Стоянов и Любен Георгиев Мерджанов.  Разследването по делото започна на 16 юли 2011 г. с показни арести под името акция \"Спокойствие\", когато бяха задържани подсъдимите.  След неколкократни връщания в Старозагорската окръжна прокуратура заради пропуски в обвинителния акт делото в Специализирания наказателен съд започна в началото на 2016 г. и завърши на 6 март 2019 г. с цялостно оправдаване на петимата по всички обвинения за подкупи и престъпления по служба. Медията ни припомня, че при шумно огласената акция през юли 2011 г. освен служителите на ДАИ - Стара Загора, бяха задържани и двама главни специалисти от Агенция \"Пътна инфраструктура\" - Георги Апостолов и Николай Василев. От МВР съобщиха, че представителите на АПИ са били арестувани в момент на получаване на подкуп от 7 200 лв. Парите са им били предадени от представители на фирмата-изпълнител на ЛОТ 2 на магистрала \"Тракия\" Стоян Михов и Динко Динев от фирмата-подизпълнител - \"Експрес супертранс\". Четворката е била засечена в заведение в опанското село Тракия. След обиск в офиса на АПИ бяха намерени и иззети още 16 000 лв., за чийто произход липсвало обяснение. Според афишираните тогава доказателства престъпната група е била създадена с цел приемане на подкупи от транспортни фирми, превозващи земна маса, асфалтови смеси, инертни и строителни материали за нуждите на автомагистрала \"Тракия\" - \"Лот 2 Стара Загора - Нова Загора\". Държавните служители от АПИ и ДАИ приемали определена месечна сума, наречена \"данък спокойствие\", за да не обръщат внимание на претоварените с инертни материали камиони. За ръководител на групата беше цитиран бившият шеф на ДАИ - Стара Загора - Ангел Димитров. Осем години по-късно обаче от Специализирания наказателен съд се произнесоха, че бившите служителите на ДАИ са невинни. И най-вероятно, след оправдателната присъда, те на свой ред ще заведат дело срещу обвинителите си за причинени материални и морални щети, чието парично изражение отново ще бъде платено от българския данъкоплатец.  \r\nОще през 2016 г., когато беше даден старт на третото поред дело в Специализирания наказателен съд по акция \"Спокойствие\", медията ни написа, че служител на ДАИ до този момент не е осъден и няма да има прецедент. Решението на съда от 6 март 2019 г. потвърди тази наша сентенция.", "date": "2019.03.12", "title": "Преглед на основните теми е старозагорския печат"}
{"url": "http://www.focus-news.net/news/2019/03/12/2633389/ministar-petya-avramova-shte-poseti-pernik.html", "text": "Министърът на регионалното развитие и благоустройството Петя Аврамова ще посети град Перник. Това съобщиха от пресцентъра на  министерството . От 15.30 часа министър Аврамова ще присъства на откриването на обновената сграда на Община Перник. Реновирането е финансирано от Оперативна програма „Региони в растеж\" 2014-2020 г.  \r\nПо-късно същия ден, от 16.00 часа, в Общински комплекс „Дворец на културата“ – Перник тя ще участва в граждански диалог на тема „Европа в нашия дом”. Акцент в срещата ще бъде регионалното развитие и значението на европейската солидарност.", "date": "2019.03.12", "title": "Министър Петя Аврамова ще посети Перник"}
{"url": "http://www.focus-news.net/news/2019/03/12/2633394/varna-obshtinskite-savetnitsi-ot-gerb-shte-provedat-priemni-za-grazhdani-do-15-mart.html", "text": "Общинските съветници от ПП ГЕРБ – Варна Николай Георгиев, Марица Гърдева, Пейчо Бюлбюлев и Николай Малев ще се срещнат с граждани в дните до 15 март. Това съобщават от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052 / 600 015. Приемният ден на Николай Георгиев, председател на комисията „Европейски въпроси и международно сътрудничество” към Общински съвет, е днес, на Марица Гърдева, председател на комисията „Туризъм, търговия и рекламна дейност” към Общински съвет – на 13 март, на Пейчо Бюлбюлев – на 14 март, а на Николай Малев – на 15 март.", "date": "2019.03.12", "title": "Варна: Общинските съветници от ГЕРБ ще проведат приемни за граждани до 15 март"}
{"url": "http://www.focus-news.net/news/2019/03/12/2633398/sofiya-stolichna-obshtina-zapochva-kampaniya-za-bezplatna-podmyana-na-stari-pechki-ot-domakinstvata.html", "text": "В присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. Кампанията е в изпълнение на проект „Българските общини работят заедно за подобряване качеството на атмосферния въздух“ по програма Лайф+ на Европейската комисия. Това съобщиха от пресцентъра на  Столична община .  \r\nПроектът се реализира съвместно с общините Бургас, Велико Търново, Монтана, Русе и Стара Загора. Основната му цел е подобряване качеството на атмосферния въздух, чрез проектиране, демонстриране и внедряване на механизъм за преход към алтернативни форми на битово отопление в градовете, подобряване на капацитета на администрацията и чрез повишаване на осведомеността на заинтересованите страни и шир общественост. Общата стойност на проекта е 16 600 000 евро, като безвъзмездното финансиране по Програма Лайф+ на ЕК е 10 000 000 евро. \r\nПресконференцията ще се състои в Първа зала на Столичната община в 12.00 часа. В нея ще вземат участие зам.-кметът Йоана Христова и представители на общините Бургас, Велико Търново, Монтана, Русе и Стара Загора.", "date": "2019.03.12", "title": "София: Столична община започва кампания за безплатна подмяна на стари печки от домакинствата"}
{"url": "http://www.focus-news.net/news/2019/03/12/2633402/haskovo-v-obshtinata-shte-se-provede-preskonferentsiya-po-povod-konkursa-malki-initsiativi.html", "text": "Община Хасково обявява конкурс „Малки инициативи“. Подробностите ще бъдат оповестени на пресконференция от 11.00 ч. в залата на втория етаж на Общината. Това съобщиха от  Община Хасково . \r\nКонкурсът е насочен към финансиране на малки проекти и инициативи, избрани на конкурсен принцип, в полза на гражданското общество - за развитие и подобряване на състоянието на междублокови пространства, зелени площи и детски площадки (общинска собственост), изпълнявани с активното участие на гражданите. \r\n„Граждански инициативи Хасково 2019“ е конкурс, администриран от Община Хасково с цел финансиране на малки проекти с местно значение, активното участие на гражданското общество и устойчиво развитие на общината. Средствата по конкурса се предоставят от бюджета на Община Хасково и са предназначени за територията на цялата общината. \r\nОбщата финансова рамка на конкурса е 200 000 лева, като средствата са от общинския бюджет. Половината от тях са за града, а останалите - за селата в общината. При неусвояване на предназначения финансов ресурс в зависимост от активността, броя и качеството на проектните предложения, средствата ще бъдат преразпределяни на допълнително обявена сесия.", "date": "2019.03.12", "title": "Хасково: В Общината ще се проведе пресконференция по повод конкурса \"Малки инициативи\""}
{"url": "http://www.focus-news.net/news/2019/03/12/2633400/kardzhali-patnite-nastilki-navsyakade-sa-suhi-v-oblastta.html", "text": "Пътните настилки навсякъде са сухи в областта. Това съобщиха от Областно пътно управление-Кърджали за  Радио „Фокус“ . Значителна облачност има над по-голямата част от територията на общините. Умерен вятър духа на високите места, на Паничково, Овчево, Мост, Джебел. Няма валежи, температурите са между 4 и 12 градуса. Трафикът по пътищата е нормален.  \r\nДарина ДЕЕНИЧИНА", "date": "2019.03.12", "title": "Кърджали: Пътните настилки навсякъде са сухи в областта"}
{"url": "http://www.focus-news.net/news/2019/03/12/2633391/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-shte-uchastva-v-kragla-masa-posvetena-na-upravlenieto-na-migratsionnata-politika.html", "text": "Председателят на Комисията по вътрешна сигурност и обществен ред Цветан Цветанов ще участва в кръгла маса „Управление на миграционната политика в контекста на изборите за Европейски парламент“. Това съобщиха от пресцентъра на  Народното събрание . Събитието ще се проведе в зала „Изток“ на Народното събрание (пл. „Народно събрание“ 2) от 10.00 часа. Организатори на кръглата маса са Комисията по вътрешна сигурност и обществен ред, Международният център за развитие на миграционни политики, Фондация „Конрад Аденауер“ и Фондация „Ханс Зайдел“.  \r\nВстъпителни слова ще направят председателят на Комисията по вътрешна сигурност и обществен ред Цветан Цветанов и ръководителят на Бюрото на Фондация „Конрад Аденауер“ в София Торстен Гайслер.  \r\nОсновни говорители на форума ще бъдат Мария Габриел – еврокомисар по цифрова икономика и цифрово общество, д-р Михаел Шпинделегер – генерален директор на Международния център за развитие на миграционни политики (ICMPD), бивш вицеканцлер и министър на външните работи на Австрия, Младен Маринов – министър на вътрешните работи на България, Н. Пр. Андреа Вике – посланик на Австрия в България, Н.Пр. Йон Гъля – посланик на Румъния в България и Н. Пр. Пайви Блинникка – посланик на Финландия в България.  \r\nЗа участие във форума са поканени представители на различни институции, депутати, представители на неправителствения сектор и на дипломатическия корпус в България.", "date": "2019.03.12", "title": "Председателят на Комисията по вътрешна сигурност и обществен ред Цветан Цветанов ще участва в кръгла маса, посветена на управлението на миграционната политика"}
{"url": "http://www.focus-news.net/news/2019/03/12/2633378/mkd-haradinay-nyama-promyana-mitata-ostavat.html", "text": "„Все още няма промяна в ситуацията“, заяви Харадинай пред репортери малко преди среща с делегация от американски инвеститори, съобщиха медиите в Прищина. \r\nПрез деня, както беше обявено, Харадинай ще се срещне с двамата основни съветници по външната политика на германския канцлер Ангела Меркел, Матиас Лютенберг и Ян Хекер. \r\nДелегацията на американските бизнесмени оглавява генералният консул на Косово в Ню Йорк. Превод и редакция : Калоян Пенков", "date": "2019.03.12", "title": "МКД: Харадинай: Няма промяна, митата остават"}
{"url": "http://www.focus-news.net/news/2019/03/12/2633404/dobrich-obshtinata-i-oblastniyat-informatsionen-tsentar-shte-provedat-informatsionna-sreshta-na-tema-evropeyski-sredstva-za-obrazovanieto.html", "text": "Общината и Областният информационен център ще проведат информационна среща на тема „Европейски средства за образованието“, съобщиха от  Областния информационен център . Срещата ще се състои  от 10.30 часа в Голямата заседателна зала на Община град Добрич. Експертите от центъра ще представят възможностите за финансиране на образователните институции със средства от Оперативните програми през 2019 г. Ще се акцентира на целите, основните параметри, допустими кандидати, дейности и разходи. Представители на Център за развитие на човешките ресурси - Националната агенция за България по администриране на Програма „Еразъм+” ще представят националните покани за кандидатстване по Ключова дейност 2, „Стратегически партньорства“ на Програма „Еразъм+“, сектор „Училищно образование“, „Професионално образование и обучение“, „Висше образование“ и „Образование за възрастни“. Ще бъдат предоставени и практическите насоки за попълване на формуляра и документите към него, финансови аспекти на кандидатстването и добри практики. Участието в срещата е безплатно.", "date": "2019.03.12", "title": "Добрич: Общината и Областният информационен център ще проведат информационна среща на тема „Европейски средства за образованието“"}
{"url": "http://www.focus-news.net/news/2019/03/12/2633406/sofiya-hudozhestvenata-izlozhba-rayskite-gradini-na-tyurkskiya-svyat-shte-bade-predstavena-v-sofiya-hotel-balkan.html", "text": "Художествената изложба \"Райските градини на тюркския свят\" ще бъде представена в зала \"Средец\" в \"София Хотел Балкан\". Това съобщиха от  Посолството на Азербайджан в България.   Изложбата ще бъде открита в 18.30 ч. Нейн автор е проф. Джамиля Хашимова. Ще бъдат представени и музикални произведения на азербайджански композитори в изпълнение на пианистката Ана Линчева. Събитието е организирано от Посолството, от Международния фонд за тюркска култура и наследство и от Центъра за азербайджански език и култура към СУ.  Новруз е празник на пролетта, подновяването и съживяването, който се отбелязва всяка година на 20 и 21 март, от момента на пролетното равноденствие, но празненствата започват преди това, с четирите вторника преди Новруз. Вторниците олицетворяват елементите на живота - земята, водата, огъня и въздуха. По инициатива на Азербайджан на 23 февруари 2010 г. на 64-тата сесия на Общото събрание на ООН е приета резолюция, с която 21 март се признава за Международен ден на Новруз. Новруз също е вписан в Представителния списък на нематериалното културно наследство на човечеството на ЮНЕСКО, подкрепя толерантността и културното разнообразие, допринася за солидарността, приятелството и мира.", "date": "2019.03.12", "title": "София: Художествената изложба  \"Райските градини на тюркския свят\" ще бъде представена в  \"София Хотел Балкан\""}
{"url": "http://www.focus-news.net/news/2019/03/12/2633407/pregled-na-osnovnite-temi-v-dobrudzhanskiya-pechat.html", "text": "„Не коментирам! – отказа окръжният прокурор за тръбата от река Батовска“, с това заглавие на първа страница излиза днес вестник  „Добруджанска трибуна“ . Държавното обвинение мълниеносно започна досъдебно производство по казуса, изложен в журналистическо разследване на вестника, допълва подзаглавието на днешното издание. Сигналът за заустването на тръба в река Батовска е подаден на 25 февруари, разпоредена е била проверка по компетентност на Районна прокуратура. Проверката е приключила на 8 март и е образувано досъдебно производство. В рубриката „Новини“ на всекидневника са поместени факти и снимки от журналистическо разследване по същия случай. Според данните в чешмите на няколко села и в Добрич тече вода от реката. Вестникът твърди също, че ръководството на водното дружество преди дни е направило опит да заличи съществуването на тръбата и факта, че водата от реката се влива във водопровод. Изданието отделя място на провеждащата се в момента в Добрич кандидатстудентска борса с участието на 16 висши заведения и образователни институции от страната. „Курсанти ще специализират „Кибероперации“ във Военноморското училище“, съобщава вестникът. 11 специалности дистанционно обучение за бакалаври предлага Стопанската академия в Свищов. В посочената нова специалност на военното училище във Варна ще се обучават специалисти за нуждите на въоръжените сили на Република България. „ВиК-Добрич се опита да пробута речна вода в чешмите на добруджанци, съобщава на първа страница другият регионален вестник  „Нова добруджанска трибуна“ . Тръба, заустена в река Батовска, пренася речната вода до помпена станция Батово и реално тече през чешмите от Батово до Добрич и жилищния квартал „Добротица“. Съоръжението било монтирано тази година с цел да се черпи повърхностна вода вместо от сондажите. Така дружеството намалява сметките за ток. Предстои разследване да изясни случая. „Днес в Румъния кметът на Община Добричка подписва договор по трансграничен проект“, съобщава изданието. Проектът е по Програмата за трансгранично сътрудничество ИНТЕРРЕГ Румъния – България 2014 – 2020 г. Общината е водещ бенефициент в партньорство с регион Кълъраш. „4 купи за балетна формация “My dance” от „Магията на танца“, съобщава всекидневникът. Събитието се е провело преди дни в Шумен с участието на близо 60 състава от България. Ръководител и хореограф на добричкия състав е Пламена Петрова, помощник-треньор – Десислава Димитрова. Всяка събота и неделя съставът “My dance” приема нови деца, които желаят да се докоснат до танца.", "date": "2019.03.12", "title": "Преглед на основните теми в добруджанския печат"}
{"url": "http://www.focus-news.net/news/2019/03/12/2633403/denyat-12-mart-v-balgarskata-istoriya.html", "text": "През 2001 г. Софийски съд обявява фалита на Националната авиокомпания \"Балкан\". През 1981 г. явлението \"Фотоелектретно състояние на веществата\" е вписано в Държавния регистър за открития под № 1. Откритието е на акад. Георги Наджаков. През 1976 г. завършва приятелското посещение на кубинския лидер Фидел Кастро в България. През 1872 г. Иларион Ловчански е избран за екзарх, но поради старост се отказва в полза на Антим І.   майор Коста Паница, деец на националноосвободителното движение, писателят Венцислав Начев, изкуствоведът проф. Атанас Божков.  книжовникът Кирил Пейчинович, един от първите възрожденски дейци на Македония, библиографът Юрдан Иванов, един от изследователите на периодичния печат у нас, композиторът Георги Димитров. 2013 г.  \r\nПрезидентът на България Росен Плевнелиев назначава служебно правителство с министър-председател Марин Райков, което да организира парламентарни избори на 12 май 2013 г. 2009 г.  \r\nПрезидентът на Република България присъжда Орден „Стара планина” първа степен на Хеба Елмараси, извънреден и пълномощен посланик на Арабска република Египет „за изключително големите заслуги за развитието и укрепването на българо-египетските отношения, както и по повод окончателното ѝ отпътуване от страната.“ 2001 г.  \r\nСофийски съд обявява фалита на Националната авиокомпания \"Балкан\". 1997 г.  \r\nУчредени са Обединените демократични сили. Коалицията включва Съюза на демократичните сили и Демократическата партия. На другия ден към нея се включват още и Българският земеделски народен съюз и Българската социалдемократическа партия. 1981 г.  \r\nЯвлението \"Фотоелектретно състояние на веществата\" е вписано в Държавния регистър за открития под № 1. Откритието е на акад. Георги Наджаков. За него той докладва на 22 юни 1937 г. пред Френската АН. \"Фотоелектретно състояние на веществата\" е фотоелектричния ефект при диелектрици и полупроводници (Ефект на Наджаков-Андрейчин) и перманентната фотоелектрична поляризация при диелектрици. Академик Наджаков завършва физика и математика в Софийския университет “Св. Климент Охридски” през 1920 г. След това специализира в Париж в лабораторията на Пол Ланжвен и в института \"Радиум\" в Сорбоната при Мария Склодовска-Кюри. Той ръководи Катедрата по експериментална физика (1937-1962 г.). Два пъти е декан на Физико-математическия факултет (1939-1940 г., 1944-1947 г.). За периода 1947 - 1951 г. е ректор на Софийския университет “Св. Климент Охридски”. Наджаков е основател и директор на секцията за научна апаратура и специални проблеми към Физическия институт при БАН. От 1947 г. до 1959 г. е подпредседател на БАН, след което е председател на Физико-математическото дружество в България. Той е един от основателите, член на научния съвет и постоянен представител на България в Обединения институт за ядрени изследвания в Дубна. Наджаков е автор на около 120 оригинални научни статии, студии и трудове. През 1967 г. е носител на златен медал за мир \"Фредерик Жолио-Кюри” Той е член – кореспондент на Гьотингенската АН, член е и на Американската асоциация за напредък на науката. 1976 г.  \r\nЗавършва приятелското посещение на кубинския лидер Фидел Кастро в България. Фидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г. той става министър - председател на Революционното правителството. Тази длъжност заема до 1976 г. От 1965 г. Кастро е първи секретар на ЦК на КП на Куба. За периода 1959-1976 г. е премиер - министър. След 1976 г. той е председател на Държавния съвет и на МС на Куба. 1966 г.  \r\nСъздадено е Министерство на съобщенията. Днес министерството на транспорта и съобщенията е организирано в дирекции. Те подпомагат министъра на транспорта и съобщенията при осъществяване на правомощията му, осигуряват технически дейността му и извършват дейности по административното обслужване на гражданите и юридическите лица. \r\nМинистърът провежда държавната инвестиционна политика в транспорта и съобщенията. Той подготвя проекти на международни договори и спогодби в областта на транспорта и съобщенията и осигурява изпълнението на международните споразумения и конвенции в тази област. Освен това разпределя и контролира разходването на предоставените за транспорта и съобщенията финансови средства, отпуснати от държавния бюджет и контролира дейността на лицата, получили лицензи, разрешения, сертификати и др., издадени от МТС. 1959 г.  \r\nСъздадена е Комисия за държавен контрол при Министерския съвет. 1959 г.  \r\nПриет е Закон за ускоряване развитието на народното стопанство, подобряване материалното и културното положение на народа и преустройство на държавното и стопанското ръководство. 1946 г.  \r\nДвадесет и шестото ОНС приема Закон за трудовата поземлена собственост. Земя над 200 дка земя, а за Добруджа - 300 дка, се отнемат от собствениците. Това е общо 564 000 дка или 1,2 % от обработваемата земя. Част от отнетите площи се използват за оземляване на 129 000 безимотни или малоимотни. Създават се и държавни земеделски стопанства (ДЗС). 1938 г.  \r\nПодписан е първият таен българо-германски протокол за доставка на военна техника. За период от две години се предвижда да бъде доставена техника в размер на 30 000 000 марки. 1872 г.  \r\nИларион Ловчански е избран за екзарх, но поради старост се отказва в полза на Антим І. Светското име на Иларион Ловчански е Иван Иванов. Той е роден през 1800 г. в Елена. Учи в местния метох на Хилендарския манастир и в Капиновския манастир, където през 1819 г. се замонашва. От 1827 г. е дякон на търновския митрополит Иларион Критски, а по-късно става и негов протосингел. През 1868 г. Ловчански се отказва от Патриаршията. През 1871 г. той председателства църковно-народния събор в Цариград. До смъртта си е Кюстендилски митрополит. На тази дата са родени: 1939 г.  \r\nРоден е Венцислав Антонов Начев - български писател. Той работи като редактор във вестник \"Пулс\" (1969-1980 г.), в списанията \"Обзор\" (1980-1985 г.) и \"Отечество\" (1989 г.). Редактор е и в Държавното военно издателство (1985-1987 г.). За периода 1989-1991 г. той е главен редактор на алманах \"Зорница\". След 1991 г. е политически наблюдател на вестник \"Зора\". От 1994 г. Начев е главен редактор на вестник \"Български писател\". \r\nНачев дебютира със стихове и разкази в периодичния печат. Съставител е на сборник със старобългарски текстове \"Писахме да се знае. Приписки и летописи\" (1984 г.). Негови книги са: \"Зотик\" (1974 г.), \"Велчова завера\" (1976 г.), \"Зли друм\" (1978 г.), \"Поп Харитон\" (1981 г.), \"Митарства\" (1983 г.), \"Стъпала към подиума\" (1985 г.), \"Горски вървища. Книга за българското хайдутство\" (1986 г.), \"Годеници на смъртта\" (1988 г.), \"Трънен венец\" (1989 г.), \"Чепати мъже\", новели (1990 г.), романи: \"Еничари\" (1991 г.), \"Палячо\" (1993 г.), \"Гневът на боговете\" (1994 г.), \"Български надписи\" (1994 г.), \"Български царски грамоти\" (1996 г.). 1929 г.  \r\nРоден е професор Атанас Димитров Божков - български изкуствовед. Той работи върху проблемите на съвременното и средновековното българско изкуство. Публикува много студии, статии и рецензии в български и чуждестранни периодични издания. Автор е на над 30 монографии, албуми и изследвания, по-важни от които са: \"Данаил Дечев\" (1955 г.), \"Никола Танев\" (1956 г.), \"Илия Бешков\" (1958 г.; издадени на руски, френски, английски и испански език), \"Българска художествена академия\" (1962 г.), \"Изобразителни изкуства. Видове и жанрове\" (1968 г.), \"Тревненска живописна школа\" (1967 г.), \"Старо българско изкуство\" (1968 г.), \"Миниатюри от Мадридския ръкопис на Йоан Скилица\" (1972 г.), \"Илия Петров\" (1972 г.), \"Българска историческа живопис\", в 2 т. (1972-1978 г.), \"Ненко Балкански\" (1977 г.), \"Веселин Стайков\" (1980 г.), \"Върхове на българското изобразително изкуство\" (1980 г.), \"Българската икона\" (1985 г.), \"Търновска средновековна художествена школа\" (1985 г.), \"Борис Христов, творчески портрет\" (1985 г.; 2-ро издание 1994 г.), \"Българско изобразително изкуство\" (1988 г.), \"Изображенията на Кирил и Методий през вековете\" (1989 г.), \"Петър Михайлов\" (1993 г.), \"Великолепието на България\" (1993 г.), \"Български приноси в европейската цивилизация\" (1994 г.) и др. 1857 г.  \r\nРоден е Константин Атанасов Паница - български офицер и политик. Той е активен деец на национално-освободителните борби на българите в Македония и Одринско. Паница е участник в Априлското въстание и Руско-турската война. Той е един от създателите на българската армия. Член е на БТЦРК, под ръководството на който се извършва Съединението (1885 г.). През Сръбско-българската война командва отряд доброволци и пръв навлиза в Сърбия. Паница играе важна политическа роля при абдикацията на Александър I Батенберг. Възглавява заговор срещу него и Ст. Самболов, но е арестуван и осъден на смърт от военен съд. На тази дата умират: 1940 г.  \r\nУмира Данчо Колев - български спортист, състезател по свободна борба. През 1905 г. той заминава за САЩ, където живее и работи до 1935 г. Дан Колов е един от най-добрите борци, известен с прозвищата “Кинг Конг” и “Балканския лъв”. Бори се в Канада, САЩ, Япония, Китай, Франция, Белгия, Австралия, Нова Зеландия, някои страни на Южна Африка. Побеждава най-силните борци на американската свободна борба- Дж. Шарей, Ч. Сантен, Дж. Стакер - САЩ; А. Деглан, Ш. Ригуло - Франция; Ив. Робер - Канада и др. В спортната си кариера има над 1 500 официални срещи, от които губи само 10. Той е европейски шампион в Париж (1936 г., 1937 г.). Печели и преходните награди “Европейски пояс” и “Световен пояс” (Париж, 1937 г. ). След завръщането си в България организира състезания по борба с благотворителна цел в София, Пловдив, Стара Загора, Русе и на други места. Открита е музейна сбирка в родното му село, а от 1962 г. се провежда международен турнир по свободна борба в памет на Дан Колов. 1995 г.  \r\nУмира Атанас Димитров Божков - български изкуствовед, професор. Завършва специалност \"Живопис\" в Художествената академия (дн. ВИИИ \"Н. Павлович\") (1935 г.). Аспирант е по история на изкуството в Московския университет (1958-1961 г.). Доктор е на изкуствознанието (1974 г.), старши научен сътрудник в Института за изобразителни изкуства при БАН (1961 г.), директор на НХГ (1964-1966 г.), зам.-председател на Комитета за изкуство и култура (1966-1971 г.), преподавател по история на изкуството в Българската държавна консерватория, професор (1970 г.) по история на изкуството във ВИИИ \"Н. Павлович\", съветник в българското посолство в Рим и генерален консул на България в Сан Марино (1972 г.). Публикува много студии, статии и рецензии в български и чуждестранни периодични издания. Автор е на над 30 монографии, албуми и изследвания, по-важни от които са: \"Данаил Дечев\" (1955 г.), \"Никола Танев\" (1956 г.), \"Илия Бешков\" (1958 г.); също и на руски, френски, английски и испански език, \"Българска художествена академия\" (1962 г.), \"Изобразителни изкуства. Видове и жанрове\" (1968 г.), \"Тревненска живописна школа\" (1967 г.), \"Старо българско изкуство\" (1968 г.), \"Миниатюри от Мадридския ръкопис на Йоан Скилица\" (1972 г.), \"Илия Петров\" (1972 г.), \"Бълг. истор. живопис\", в 2 т. (1972-1978), \"Ненко Балкански\" (1977), \"Веселин Стайков\" (1980 г.), \"Върхове на българското изобразително изкуство\" (1980 г.), \"Българска икона\" (1985 г.), \"Търновска средновековна художествена школа\" (1985 г.), \"Борис Христов, творчески портрет\" (1985 г.; 2 изд. 1994), \"Българско изобразително изкуство\" (1988 г.), \"Изображенията на Кирил и Методий през вековете\" (1989 г.), \"Петър Михайлов\" (1993 г.), \"Великолепието на България\" (1993 г.), \"Български приноси в европейската цивилизация\" (1994 г.) и др. 1979 г.  \r\nУмира Георги Петров Димитров - български композитор, педагог и диригент. През 1929 г. той завършва композиция в класа на К. Шикорски във Варшавската консерватория. До 1938 г. работи като инспектор по хорово дело и хоров диригент в Полша. През 1939 г. се завръща в България и работи като инспектор по музика в Министерството на народното просвещение. През 1951-1952 г. по негова инициатива в БДК е създаден хорово-диригентски клас. Преподавател е по хорово дирижиране в БДК. Димитров е един от авторите на българския национален химн (1950-1964 г.). Той се занимава още с обработки на народни песни. Автор е на сборник с хорови песни и учебници по пеене. Димитров пише статии по проблеми на българската музикална култура. 1928 г.  \r\nУмира Райчо (Рачо) Михов Каролев - български книжовник, общественик и педагог. През 1871 г. той завършва Духовната академия в Киев. В страната ни е директор на Софийската и Пловдивската мъжка гимназия. За периода 1884-1886 г. Каролев е министър на народното просвещение в кабинета на П. Каравелов. По-късно той е директор на Народната библиотека. Автор е на учебници и съчинения по църковна история, на “История на Габровското училище” (1926 г.) и др. 1907 г.  \r\nУмира Юрдан Иванов - български публицист, финансист, библиограф и изследовател на българския периодичен печат. От 1880 г. той е в Софийското градоначалство, а след това последователно в Министерство на външните работи, в Министерство на финансите и в БНБ . Иванов издава седмичника \"Югозападна България\" (1893-1894 г.). Освен това сътрудничи на либералния и демократичния печат и води рубриките по финансови въпроси в сп. \"Дело\". Той е един от организаторите на първия събор на журналистите в България, свикан в София през 1894 г. Година по-късно Иванов основава Българското икономическо дружество. Издава книгите: \"Българский периодический печат на книгата от възраждането му до днес\" (3 кн., 1891-1892 г.), \"Българските ценни книжа\" (1902 г., на френски), \"Документи по нашето възраждане\" - 163 писма от и до видни дейци на Български възраждане. 1845 г.  \r\nУмира Кирил Пейчинович - български монах и книжовник. Той е един от първите възрожденски дейци на Македония. Ученик е на Йоаким Кърчовски. Пейчинович се замонашва в Хилендарския манастир. По-късно се връща в Тетово и се установява в Кичевския манастир. От 1801 до 1817 той е игумен на Марковския манастир край Скопие. Успява да възобнови Лешочкия манастир и става негов игумен (1818-1830 г.). В манастира създава килийно училище и го превръща в просветно средище за цяла Западна Македония. Пейчинович помага за възстановяването на печатницата на Теодосий Синаитски в Солун, където през 1840 г. издава \"Книга глаголемая оутешение грешным приведена на простий язык от Кирила иеромонаха...\" За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.12", "title": "Денят 12 март в българската история"}
{"url": "http://www.focus-news.net/news/2019/03/12/2633408/plovdiv-s-reditsa-sabitiya-v-asenovgrad-shte-badat-otbelyazani-789-godini-ot-pobedata-na-tsar-ivan-asen-ii-v-bitkata-pri-klokotnitsa.html", "text": "С редица събития в Асеновград ще бъдат отбелязани 789 години от победата на цар Иван Асен II в битката при Клокотница, съобщиха за  Радио „Фокус“-Пловдив  от пресцентъра на Общината. От 11.30 часа на площад „акад. Николай Хайтов” ще се проведе тържествено честване на Деня на ракетните войски и артилерията на Българската армия и 91 години от създаването на 4-ти артилерийски полк.  \r\nНа 22 март в същия час пред паметника на цар Иван Асен II ще се състои поклонение и откриване на мото сезон 2019 г., съвместно с мото клуб „Торнадо” – Асеновград.  \r\nЧестванията завършват на 26 март с отбелязването на Деня на Тракия с концерт на ансамбъл „кап. Петко Войвода“ при Тракийско дружество „Родопи“ от 18.00 часа в Градската библиотека „Паисий Хилендарски“.", "date": "2019.03.12", "title": "Пловдив: С редица събития в Асеновград ще бъдат отбелязани 789 години от победата на цар Иван Асен II в битката при Клокотница"}
{"url": "http://www.focus-news.net/news/2019/03/12/2633411/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Цар Самуил“ в жк. „Банишора“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Козлодуй“ от  ул. „Цар Самуил“ до  бул. „Княгиня Мария Луйза“; ул. „Цар Самуил“  от  ул. „Селиолу“ до ул. „Козлодуй“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ на ъгъла с ул. „Цар Самуил“.  \r\nВъв връзка с подмяна на сградно водопроводно отклонение на ул. „Граф Игнатиев“ в Центъра се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „6-ти септември“ от ул. „Хан Крум“ до ул. „Граф Игнатиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ на ъгъла с ул. „Хан Крум“. \r\nВъв връзка с изпълнение на инвестиционен проект за реконструкция на уличен водопровод на ул. „Трети март“ в кв. „Филиповци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Трети март“ в участъка от ул. „Поручик Хранов“ до ул. „Извор“; ул. „Кутлина“ в участъка от ул. „Поручик Хранов“ до ул. „Трети март“; ул. „Крайречна“ в участъка от ул. „Поручик Хранов“ до ул. „Извор“; ул. „Страцин“, ул. „Драва“ и ул. „Ален мак“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Найденови“ 14, пред кметството. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на ул. „Незабравка“ в с. Чепинци се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Георги Никифоров\", ул. „Свежест\", ул. „Кокиче\", ул. „Училищна\", ул. „Искър\", ул. „Офрей\", ул. „Реката\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Никифоров“ ъгъла с ул. „Свежест“. \r\nВъв връзка с подмяна на сградно водопроводно отклонение на ул. „Зора“ в кв. „Гниляне“, община „Нови Искър“, се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Христо Ботев“, ул. „Пенчо Славейков“, ул. „Тополите“, ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Зора“. \r\nВъв връзка с ремонт на уличен водопровод на бул. „Александър Малинов“ в жк. „Младост 4“ се налага спиране на водоподаването от 10.00  до 22.00 часа на клиентите на „Софийска вода”, живеещи в района на: ул. „Бизнес парк София\" №3 и №5, ул. „Околовръстен път\" от №253 до ул. „Бизнес парк София“. Възможно е понижено налягане на водата на високите етажи в района на ул. „Самара“ , ул „Проф. Александър Танев“, ул. Околовръстен път“ и бул. „Александър Малинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бизнес парк София“ срещу кино „Арена“. \r\nМожете да следите развитието на всички планирани теренни дейности в реално време чрез Виртуалния информационен център на дружеството  . Информация за предстоящи планирани спирания на водата можете да получите безплатно на СМС след предварителен абонамент на сайта на дружеството. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2019.03.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/12/2633399/hungary-today-vizitata-na-manfred-veber-v-budapeshta-reshavasht-moment-za-otnosheniyata-mezhdu-fides-i-enp.html", "text": "Унгарският премиер Виктор Орбан във вторник ще се срещне с шпитценкандидата на Европейската народна партия (ЕНП) за предстоящите евроизбори Манфред Вебер в Будапеща, за да обсъди с него бъдещето на „Фидес“ в групата на дясноцентристите в Европейския съюз. Разговорът може да е решаващ за запазването на членството на управляващата унгарска партия в ЕНП, пише  електронното издание Hungary Today . \r\nПреди посещението, Вебер каза, че отива в Унгария просто, защото „Фидес“ почти сигурно ще напусне най-голямата група в Европейския парламент. По неговите думи, той има намерение „да изясни (на Орбан), че в момента е по пътя към излизане от ЕНП“. Той добави, че спорът не е „конфликт между Изтока и Запада или за миграционната политика“, а за фундаменталните ценности на ЕНП и ЕС. Политикът настоя, че европейските консерватори няма да „принуждават „Фидес“ да остане“, ако тя не иска. \r\nВебер каза още в петък във Варшава, че „Виктор Орбан сам ще реши на кое партийно семейство иска да е член „Фидес“: \r\n„Никой не е принуден да остава. „Фидес“ може да остане, но ЕНП се основава на общи принципи и ценности“. \r\nКакто припомня изданието, повече от 10 партии-членки на ЕНП инициираха изгонването на унгарската управляваща партия. Организацията трябва да обсъди въпроса на заседание на 20 март. \r\nЩо се отнася до информационната кампания, в която Брюксел е обвинен, че подкрепя нелегалната миграция, в петък Виктор Орбан заяви, че не очаква „постерите Юнкер-Сорос“ да станат casus belli в очите на ЕНП. \r\n„Очаквах, че не всички ще са щастливи от нея, но считам, че е преувеличение от нея да създадат casus belli“. \r\nСпоред унгарския премиер, Джордж Сорос и Жан-Клод Юнкер са изобразени в стил „Мъпет шоу“ и информационната кампания е повече от нужна. Орбан заяви още, че „Фидес“ „обмисля“ какви ще са вредите от изключването от ЕНП. Той подчерта, че партията има множество възможности, от които да избира и намекна за възможността да бъде създадена нова европейска група преди европейските избори през май. \r\nОрбан подчерта, че предпочита да „поправи това, което не работи, но може да се стигне до там, да няма смисъл да останем“. \r\n„Има изцяло нова ситуация, на която трябва да реагираме. Очаквам отговори от ЕНП, но ако не можем да се разберем, няма да има смисъл да търсим отговори заедно“. \r\nУнгарският премиер призна, че „Фидес“ се опитва да промени ЕНП, насърчавайки я „да приеме антимиграционните сили“. Той намекна, че спорът е показал, че истинското място на неговата партия може да е другаде. \r\nМинистърът на външните работи на Унгария Петер Сиярто обяви, че „Фидес“ няма намерение да се извинява на членовете на ЕНП, като директно отхвърли едно от условията от ултиматума на Вебер. Както твърди първият дипломат на Будапеща, когато Европейската комисия твърди, че не е а имиграцията, никой не знае дали „просто се шегува, или наистина вярва в това, което казва“. Що се отнася до условията, поставени от Вебер за членството на „Фидес“ в ЕНП, Сиярто заяви: \r\n„Една партия трябва да се извини, само ако е направила грешни изявления за друга партия, а ние не сме го направили. Нашата цел е да имаме антиимиграционно мнозинство в Европейския парламент“.  \r\nПревод и редакция:", "date": "2019.03.12", "title": "Hungary Today: Визитата на Манфред Вебер в Будапеща: Решаващ момент за отношенията между „Фидес“ и ЕНП"}
{"url": "http://www.focus-news.net/news/2019/03/12/2633410/burgas-vavezhda-se-vremenna-organizatsiya-na-dvizhenieto-v-rayona-na-bul-prof-yakim-yakimov-zaradi-remont.html", "text": "Във връзка със започващия цялостен ремонт на бул. \"Проф. Яким Якимов\" за периода от днес до приключване на ремонтните дейности на 15 май 2019 г., ще бъде въведена временна организация на движението в района. Това съобщиха от пресцентъра на  Община Бургас.   Поетапно ще бъдат затваряни ляво и дясно пътно платно с активно ползване за движение на пътните превозни средства и на локалното пътно платно до ж.к. \"Славейков\". От съображения за сигурност, в платното за движение от пътен възел \"Надгарови коловози\" в посока  кръстовище с кръгово движение, образувано от бул. \"Проф. Яким Якимов\" с бул. \"Стефан Стамболов\" и ул. \"Транспортна\", се въвежда забрана за преминаване  на товарни автомобили над 10 тона за посочения период. \r\nПо време на ремонтните дейности, като алтернативните маршрути за товарни автомобили водачите могат да ползват следните обходи: \r\n- ул. \"Одрин\", път III-9008, път BGS-1030 /обход Лукойл/, път III-6008 посока път I-6 \"София-Бургас\"; \r\n- ул. \"Крайезерна\", бул. \"Т. Александров\", бул. \"Захари Стоянов\",  разклон кв. \"Горно Езерово\", път III-7909, път III-5392, път III-6008 посока АМ \"Тракия\". \r\nОбщина Бургас се извинява за причиненото временно неудобство и призовава шофьорите да бъдат внимателни на пътя.", "date": "2019.03.12", "title": "Бургас: Въвежда се временна организация на движението в района на бул. \"Проф. Яким Якимов\" заради ремонт"}
{"url": "http://www.focus-news.net/news/2019/03/12/2633412/denyat-12-mart-v-svetovnata-istoriya.html", "text": "През 1894 г. за първи път напитката кока-кола се появява по магазините в САЩ. През 1994 г. в английска църква за първи път жена е провъзгласена за свещеник. През 1974 г. съветският космически апарат \"Марс-6\" е спуснат успешно на повърхността на Марс.  Лайза Минели - американска актриса и певица; Жорж Дерлю - френски композитор.   Григорий I - римски папа, министър-председателят на Сърбия Зоран Джинджич е убит в Белград; 2018 г. \r\nСамолет, опериран от бангладешката авиокомпания US-Bangla Airlines, се срива в международното летище Трибхуван, Катманду, Непал, убивайки 49 от 71-те души на борда. 2017 г.  \r\nБившият президент на Каталуния, Артур Мас, получава забрана да заема публична длъжност в продължение на две години след организирането на неофициалния, неконституционен референдум за независимост през 2014 г. 2015 г.  \r\nИсландия оттегля кандидатурата си за членство в ЕС. 2014 г.  \r\nОсновоположникът на световната мрежа Тим Бърнърс-Лий призовава за дигитална Харта на свободите. Натискът върху интернет от страна на правителствата и корпоративните интереси се увеличава. Затова на системата е необходима онлайн Магна харта, или основни правила, които да защитят нейната откровеност и неутралност. 2013 г.  \r\nВ Гренландия се провеждат парламентарни избори. 2012 г.  \r\nВластите на Сирия се съгласяват с плана за мирно урегулиране на ситуацията в страната предложен от ръководителите на министерството на външните работи на Русия и на Лигата на арабските държави. 2004 г.  \r\nПри поредица от бомбени атентати в Бомбай, Индия загиват 300 души и хиляди са ранени. 2000 г.  \r\nРимският папа Йоан Павел II иска публично извинение за прегрешенията на католическата църква пред човечеството. От началото на папството си на 16 октомври 1978 г. той е направил 95 папски посещения извън Италия и 141 в Италия. Като епископ на Рим е посетил 301 от всичките 334 епархии. \r\nИздал е 13 енциклики, написал е 13 апостолически проповеди, 11 апостолически конституции и 41 апостолически писма. Публикувал е две книги – “Прекрачване на прага на надеждата” (октомври 1994 г.) и “Дар и мистика: 50-та годишнина от ръкополагането ми за свещеник” (ноември 1996 г.). \r\nЙоан Павел ІІ е председателствал 131 беатификационни церемонии (за блажени са обявени 1 282 души) и 43 церемонии за канонизиране (за светци са обявени 456). Провел е 8 консистории, при които е обявил 201 души за кардинали. \r\nПапата има 38 официални визити, 650 аудиенции и срещи с държавни глави и 212 аудиенции с министър-председатели. 1999 г.  \r\nЧехия, Унгария и Полша встъпват в НАТО. НАТО е създаден на 14 април 1949 г. Той е военно-политическият съюз НАТО, сформиран на основата на подписания във Вашингтон от САЩ, Великобритания, Франция, Белгия, Холандия, Люксембург, Канада, Италия, Португалия, Норвегия, Дания и Исландия Северноатлантически договор. Договорът представлява доброволна система за сигурност на независими държави. През 1952 г. към НАТО се присъединяват Гърция и Турция, през 1955 г. - ФРГ, през 1982 г. - Испания, през 1999 г. - Полша, Чехия и Унгария. През 1966 г. от военната организация на блока излиза Франция, а през 1974 г. и Гърция (която се връща през 1980 г.). Във военната организация на Северноатлантическия пакт не влиза Исландия. България става равноправен член на НАТО през 2004 г. Седалището на НАТО е в Брюксел. Дейността на НАТО се допълва от независими парламентарни и неправителствени организации: Парламентарна асамблея (ПА) на НАТО, Евроатлантически съвет за партньорство /ЕАСП/, Програма \"Партньорство за мир\", Асоциация на Атлантическия договор /АТА/. \r\nСлед 1989 г. НАТО приема нова стратегическа концепция, по силата на която организацията засилва своята координация и сътрудничество с други международни организации - ООН, ОССЕ, ЕС, ЗЕС и др. След терористичните атаки в САЩ от 11 септември 2001 г. е създадена коалиция за война срещу световния тероризъм. 1994 г.  \r\nВ английска църква за първи път жена е провъзгласена за свещеник. 1993 г.  \r\nВърховният съвет на Русия гласува против проекта за конституция, предложена от Елцин. 1992 г.  \r\nЧечня е провъзгласена за независима от Русия. 1992 г.  \r\nУкрайна установява дипломатически отношения с Куба. 1985 г.  \r\nВ Женева САЩ и СССР започват преговори по контрол върху въоръженията. 1974 г.  \r\nСъветският космически апарат \"Марс-6\" е спуснат успешно на повърхността на Марс. Кацането става в район с координати: ширина - 24 градуса, дължина -20 градуса. Тази област, според номенклатурата на Международния астрономически съюз, се нарича Пирае Редио. За пръв път са извършени непосредствени изследвания на състава и структурата на повърхността на Червената планета. \r\nНа \"Марс-6\" е монтиран уред за определяне на химичния състав на атмосферата. Уредът е изобретен в института за космически изследвания при АН на СССР под ръководството на доктора на физико- математическите науки Вадим Истомин. Анализът на получената телеметричната информация показва, че атмосферата съдържа няколко десетки процента от някакъв инертен газ. Най-вероятно той е аргон. Въглеродният двуокис и аргонът са основните газове, съставящи атмосферата. 1950 г.  \r\nНа референдум в Белгия по-голямата част от населението се обявява за възстановяване на монархия. 1942 г.  \r\nПо време на Втората световна война остров Ява е изцяло завладян от японските въоръжени сили. Явайската операция се води в период 14 февруари – 15 март 1942 г. Тя е военна операция на японските въоръжени сили по време на Втората световна война за завладяване на о-в Ява и на Хол, Индия (Индонезия). На 14 февруари японците извършват въздушен и морски десант в района Палембанга (о-в Суматра), на 19 февруари - на о-в Бали; към края на февруари завладяват о-вите Суматра и Тимор и блокират о-в Ява. На 27-28 февруари японската армия, под командването на адмирал Токахаси (4 крайцера, 14 ескадрени миноносеца) разгромява съюзната ескадра на адмирал К. Доорман (5 крайцера, 10 ескадрени миноносеца) и започва стоварване на войски на о-в Ява. На 5 март е превзета Батавия (Джакарта), на 8 март - Сурабая, и на 12 март о-в Ява е изцяло завладян. 1940 г.  \r\nСъветската армия пробива укрепената линия “Манерхайм”, настъпва на финландска територия и завладява гр. Виборг и района около него. На следващия ден в Москва е подписан мирен договор, който слага край на Съветско- финландската война 1939- 1940 г. 1936 г.  \r\nПо време на Втората Световна война СССР и Монголската Народна Република сключват договор за военна помощ в случай на нападение над една от тях от страна на Япония. Договорът установява контрол на СССР над Монголия. 1935 г.  \r\nПерсия е преименувана на Иран. 1933 г.  \r\nГерманският президент Хинденбург заповядва да бъде свален флагът на Германската република и на неговото място да бъде издигнато знамето със свастиката на Националсоциалистическата партия. \r\nПаул фон Бенекендорф унд фон Хинденбург (2.10.1847 - 2.08.1934 г.) е немски генерал, политик. Като млад офицер участва във Френско-пруската война (1870-1871 г.); от 1903 г. е главнокомандващ армия. През 1911 г. е пенсиониран. След избухването на Първата световна отново е зачислен във войската, назначен е за главнокомандващ на съсредоточената в Източна Прусия 8 армия. Заедно с ген. Ерих Лудендорф (началник на неговия Генщаб) разбива и унищожава настъпващите руски войски край Таненберг и Мазурските езера. В края на август 1916 г. той оглавява Върховното военно командване, а ген. Лудендорф е назначен за първи интендант. След смъртта на президента Фр. Еберт кандидатурата му за овакантения пост е издигната от десните партии, на проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. В съперничество с А. Хитлер и други политици печели президентските избори през пролетта на 1932 г. и получава втори мандат. След като Хинденбург умира, Хитлер приема функциите на държавен глава. 1912 г.  \r\nНа парижките киноекрани се появява филма “Дамата с камелиите” с участието на Сара Бернар, в ролята на Маргарита Готие. \r\nИстинското име на Сара Бернар е Розине Мари Хенриет Бернар. Започва кариерата си в \"Комеди Франсез\" през 1862 г. Играе в парижки театри. През периода 1898-1922 година ръководи свой театър, наречен по-късно на нейно име. Нейни роли са Хамлет (\"Хамлет\" от У. Шекспир), Маргарита Готие (\"Дамата с камелиите\" по А. Дюма-син), Федра (\"Федра\" от Ж. Расин), Орлето (\"Орлето\" от Е. Ростан). Гастролира в Европа и САЩ. Сара Бернар е автор на мемоари. Умира през 1923 г. 1911 г.  \r\nДоктор Флетчър от Рокфелеровия институт за медицинско проучване открива причините за детския церебрален паралич. 1894 г.  \r\nЗа първи път напитката кока-кола се появява по магазините в САЩ. 1664 г.  \r\nНю Джърси е провъзгласен за британска колония. 1496 г.  \r\nЕвреите са прогонени от Сирия. 1229 г.  \r\nАрмията на кръстоносците навлиза в Йерусалим. Това е края на шестия кръстоносен поход. Християните успяват отново да завладеят Йерусалим, но мюсюлманите си го връщат обратно през 1244 г. \r\nКръстоносните походи са завоевателни походи на западноевропейските феодали на Изток (1096-1270 г.), организирани под лозунга за освобождаване на християнските светини в Палестина от властта на мюсюлманите. Участниците в тях се наричат кръстоносци, защото към дрехите им са пришити бели кръстове. Повод за нахлуване в Източното Средиземноморие е завладяването от селджукските турци на византийските владения в Мала Азия и Йерусалим, смятан за свещен град на християните. Византия много пъти иска помощ от западните страни за борба против селджукските турци. От това се възползва Папството, което е идеен вдъхновител и непосредствен организатор на Кръстоносните походи. Целта на папите е да разпалят религиозен фанатизъм, за да заздравят и разширят влиянието на Католическата църква и да подчинят Православната църква на Рим. Основната маса от кръстоносците са обеднелите рицари и големите земевладелци, които се надяват да завладеят икономически по-развитите страни от Близкия изток. От начало в Кръстоносните походи участват и много бедни селяни. На тази дата са родени: 1946 г.  \r\nРодена е Лайза Минели - американска актриса и певица. От 1964 г. тя гастролира в Лондон, Париж, Монте Карло, в градове на САЩ и в нощни клубове на Бродуей. Снима се в киното от 1966 г. Най-големият й успех е ролята на Сали Боулс в “Кабаре” (1972 г., “Оскар”). Снима се също в: “Чарли Бабълс” (1966 г.), “Стерилизираната кукувица” (1962 г.), “Щастливата лейди” (1975 г.), “Нина” (1976 г.), “Нямо кино” (1976 г.), “Ню Йорк, Ню Йорк” (1977 г.), “Артър” (1981 г.), “Това е танц” (1984 г.), “С лед” (1988 г.), “Ченге под наем” (1988 г.), “Артър - 2” (1988 г.), “Отстъпление” (1991 г.), “Излизане” (1991 г.), “Сълзи на съдбата” (тв, 1986 г.), “Успореден живот” (тв, 1994 г.), “Уест Сайдски валс” (тв, 1995 г.), “Джаки се върна” (тв, 1999 г.), “Последните дни на Джуди Гарланд” (тв, 2001 г.). Някои от най-добрите й албуми са: “Liza! Liza!” (1964 г.), “Live at the London Palladium” (1965 г.), “It Amazes Me” (1965 г.), “Come Saturday Morning” (1970 г.), “New Feelin’” (1970 г.), “Liza with a Z” (1972 г.), “Portrait of Liza” (1972 г.), “Cabaret” (1972 г.), “The Singer” (1973 г.), “Live at the Winter Garden” (1974 г.), “New York, New York” (1977 г.), “The Act” (1977 г.), “Liza Minnelli at Carnegie Hall” (1981&1987 г.), “Results” (1989 г. ), “Live from Radio City Music Hall” (1992 г.), “Liza” (1993 г.), “Music from the Life” (1996 г.), “Gently” (1996 г.), “A Touch of Class” (1997 г.). 1925 г.  \r\nРоден е Жорж Дерлю - френски композитор. Негови произведения са: \"Хирошима, моя любов\" (1959 г.), \"Стреляйте по пианиста\" (1961 г.), \"Жул и Джим\" (1962 г.), \"Презрението\" (1963 г.), \"Човек на всички времена\" (1966 г.), \"Конформистът\" (1970 г.), \"Американска нощ\" (1973 г.), \"Денят на чакала\" (1973 г.), \"Взвод\" (1987 г.). 1923 г.  \r\nРоден е Уолтър Шира - американски астронавт, капитан първи ранг от ВМФ. През 1940-1941 г. той учи в машиностроителен колеж в Нюарк, Ню Джърси. Завършва Военноморската академия в Анаполис, Мериленд през 1945 г. и служи в авиационните части на ВМФ. Шира завършва офицерското училище за морска авиация при Южнокалифорнийския университет и училището за подготовка на летци-изпитатели във военноморския изпитателен център в Патаксент Ривър, Мериленд. От 1959 г. той е в групата на астронавтите при НАСА. В Космоса лети на 3 октомври 1962 г. с космическия кораб “Меркурий”. С него прави 6 обиколки около Земята. На 15 октомври 1965 г. съвместно с Т. Стафърд Шира извършва космически полет в качеството си на командир на кораба “Джемини-6”. От 11 до 22 октомври 1968 г. лети като командир на космическия кораб “Аполо-7”. 1824 г.  \r\nРоден е Густав Роберт Кирхоф - немски физик. През 1846 г. той завършва Кьонигсбергския университет през. От 1850 г. е професор в университета в Бреслау, а от 1854 г. в този в Хайделберг. От 1875 г. той ръководи Катедрата по математическа физика в Берлинския университет. Автор е на трудове по оптика, електродинамика, механика и др. През 1847 г. разрешава задачата за разпределение на електрическите токове в разгърнати електрически снопове (правило на Кирхоф). В областта на механиката се занимава главно с въпросите на деформацията, равновесието и движенията на твърди тела и течности. Неговите “Лекции по математическа физика” (1874-1894 г. ) изиграват голяма роля в развитието на теоретичната физика. През 1854 г. Кирхоф и Бунзен започват изучаването на спектъра на пламъка. С това поставят началото на спектралния анализ, въведен по-късно в практиката на химическите изследвания. С помощта на новия метод са открити цезият (1816 г.) и рубидият (1861 г.). През 1859 г. Кирхоф формулира един от основните закони на топлинното излъчване и въвежда във физиката понятието абсолютно черно тяло. През 1860 г. Кирхоф открива правилото за обръщане на спектрите и пръв правилно обяснява тъмните линии в спектъра на Слънцето. Той изказва и предположения за химическия състав на слънчевата атмосфера. Кирхоф е член на Берлинската АН и член-кореспондент на Петербургската АН. На тази дата умират: \r\n2003 г.  \r\nЗоран Джинджич, министър-председателят на Сърбия е убит в Белград. 1957 г.  \r\nУмира Ричард Евелин Бърд (25.10.1888, Уинчестър - 12.03.1957, Бостън) – американски полярен изследовател, изобретател, пилот, адмирал. Ръководител на 4 големи американски експедиции в Антарктида. По време на първата експедиция с помощта на съвременни средства (механизиран транспорт, радиовръзка) успява да достигне във вътрешността на Антарктида. Прелита над Южния полюс (ноември 1929 г.). По време на втората експедиция (1933-1935 г.) извършва изследвания над ледника \"Рос\". Третата експедиция (1939-1941 г.) изследва отделни части на Антарктида. По време на четвъртата експедиция (1946-1947 г.), организирана от американското морско военно министерство, извършва аерофотоснимки на Западна Антарктида и вътрешните й райони. Открива и изследва много неизвестни географски обекти в Антарктида. 1951 г.  \r\nУмира Алфред Хугенберг - немски политик и бизнесмен. Той е един от основателите на Пангерманския съюз (1891 г.). От 1909 г. до 1918 г. е генерален директор на фирмата “Круп”. През 1916 г. Хугенберг основава собствен концерн, обединяващ много издателства, вестници, телеграфни агенции, кинофирми. През 1919-1920 г. е депутат в Националното събрание. След това е представител в Райхстага от крайно дясната Немска национална партия. Хугенберг финансира Националсоциалистическата партия и помага за установяването на фашизма в Германия. В правителството на Хитлер заема поста министър на продоволствието и селското стопанство. След разгрома на Германия (1945 г. ) Хугенберг е освободен от съдебно дирене. 1699 г.  \r\nУмира адмирал Франц Яковлевич Лефорт. През 1678 г. той постъпва на руска служба. Лефорт участва в Руско-турската война (1678-1681 г.). Близък приятел е на Петър I. Адмиралът има важна роля при създаването на армията. Като командир на рота и батальон той участва в Кримските походи (1687 г. и 1689 г.). В Азовския поход (1696 г.) Лефорт командва руския флот. След това организира и ръководи строителството на кораби във Воронежката корабостроителница. През 1697-1698 г. той е един от ръководителите на Великото посолство. 604 г.  \r\nУмира Григорий I - римски папа. Той е вторият след Лъв I (440-461 г.), наречен “Велики”. Григорий 1 получава най-доброто юридическо образование, за времето си. След блестяща административна кариера стига до поста “префект на Рим” (572-574 г.). Бъдещият папа приема монашество и основава 6 манастира във фамилните си имения на о. Сицилия. Той полага основите на бъдещата Папска държава. Освен това полага усилия за разпространение на християнството и през 596 г. организира мисията на св. Августин Кентърбърийски в Британия. Защитава римското върховенство в спор с константинополския патриарх Йоан Постник. Спорът се води заради титлата “вселенски патриарх”. Григорий I е първият папа монах, поклонник на св. Бенедикт Нурсийски. Той последователно разпространява монашеството и на Запад. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.12", "title": "Денят 12 март в световната история"}
{"url": "http://www.focus-news.net/news/2019/03/12/2633418/sport-vinas-uilyams-se-klasira-za-chetvartiya-krag-na-indian-uels.html", "text": "Винъс Уилямс победи с 2:0 сета американката Мристина МакХейл и се класира за четвъртия кръг на турнира от сериите „Мастърс“ в Индиън Уелс. Неин противник ще бъде Мона Бартел, която победи с 2:1 сета Юлия Гьоргес.", "date": "2019.03.12", "title": "Спорт: Винъс Уилямс се класира за четвъртия кръг на Индиън Уелс"}
{"url": "http://www.focus-news.net/news/2019/03/12/2633417/plovdiv-mokri-sa-patnite-nastilki-na-prohoda-troyan-karnare-zaradi-prevalyavaniya-ot-dazhd.html", "text": "Мокри са пътните настилки на прохода Троян-Кърнаре заради превалявания от дъжд, съобщиха за  Радио „Фокус“-Пловдив  от Областно пътно управление. На места са влажни и пътищата в района на Студенец и хижа „Здравец“. В останалата част от област Пловдив пътните настилки са сухи. Времето е облачно. Температурите на въздуха са положителни. Няколко ограничения за движение на моторни превозни средства са въведени в региона. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е също движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Забранено е движението на камиони над 12 тона през прохода Троян-Кърнаре. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Повишена опасност от падащи камъни има в района на проходите Козница и Стражата, също по пътищата Бачково-Нареченски бани, Троян-Кърнаре, Кричим-Стамболийски и Юговско ханче-Югово-Лъки-Здравец. \r\nВ Пловдив пътищата са сухи. Засилено е движението по булевардите „Христо Ботев“, „Цар Борис III Обединител“, „Руски“, „Васил Априлов“ и „Източен“. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града заради строително-монтажни дейности. Промените се отнасят само за маршрута на автобусните линии №10 и 15, като движението на останалите моторни превозни средства се извършва с повишено внимание. \r\nМария РУСЕВА", "date": "2019.03.12", "title": "Пловдив: Мокри са пътните настилки на прохода Троян-Кърнаре заради превалявания от дъжд"}
{"url": "http://www.focus-news.net/news/2019/03/12/2633415/shumen-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в Шумен, пътните настилки са мокри и хлъзгави, предаде репортер на  Радио „Фокус“-Шумен . Валежът е с нормална интензивност. Времето е тихо, температурата на въздуха е от 0 до 3 градуса. В сила е забраната за товарни автомобили над 10 тона по пътя Радко Димитриево- Друмево, обходът е Шумен-Овчарово-Друмево. Ришки проход е отворен за движение. Върбишки проход е затворен за всички видове превозни средства. С нормална интензивност е движението по републиканската пътна мрежа в областта. \r\nИвелина ИВАНОВА", "date": "2019.03.12", "title": "Шумен: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2019/03/12/2633409/nimh-zhalt-kod-za-obilni-valezhi-i-silen-vyatar-e-obyaven-za-21-oblasti-v-stranata.html", "text": "Жълт код за обилни валежи и силен вятър е обявен за 21 области в страната. Това показа справка на сайта на  Националния институт по метеорология и хидрология (НИМХ) . В областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен е в сила предупреждение за обилни валежи от дъжд, а в планинските райони - от сняг. Очаквани количества на валежа - около 20 л/кв.м, в планините и повече. В планинските райони, където валежът ще е от сняг ще се образува снежна покривка - между 5 и 10 см.  \r\nВ областите Добрич, Варна, Бургас, Сливен, Ямбол, Хасково, Кърджали, Смолян, Благоевград и Кюстендил е обявен жълт код за силен вятър. Ще духа северен вятър със средна скорост 14-19 м/сек и пориви - до 24 м/сек. По цялото Черноморие е обявен жълт код за силен вятър. Очаква се усилване на вятъра от север-североизток с пориви до 20 м/сек (7, пориви 8 бала по Бофорт) и усилване на вълнението до 3-4 бала. Обилни валежи от дъжд ще има в Бургас, Ямбол, Хасково и Кърджали - очакваните количества ще са около 20 л/кв.м, в крайните южни райони и повeче. В Смолян се очакват и валежи от сняг, като снежната покривка ще е до 10-15 см.", "date": "2019.03.12", "title": "НИМХ: Жълт код за обилни валежи и силен вятър е обявен за 21 области в страната"}
{"url": "http://www.focus-news.net/news/2019/03/12/2633419/sofiya-117-snegopochistvashti-mashini-sa-na-teren-i-pri-neobhodimost-shte-zapochnat-rabota.html", "text": "117 снегопочистващи машини са на терен и при необходимост ще започнат работа в София. Това съобщиха от пресцентъра на  Столична община.  Към момента са обработени пътищата в парк „Витоша“, както и част от мрежата, по която се движи градският транспорт в районите „Кремиковци“ и „Панчарево“.", "date": "2019.03.12", "title": "София: 117 снегопочистващи машини са на терен и при необходимост ще започнат работа"}
{"url": "http://www.focus-news.net/news/2019/03/12/2633413/gli-occhi-della-guerra-italiya-istinskiyat-vrag-na-es-e-natsionalizmat-na-frantsiya-i-germaniya.html", "text": "Европа се намира на кръстопът. Сега й предстои да избере не само начинът на действие, но и това, какво иска да стане. Но тези въпроси, всъщност, са разрушителни и могат да променят хода на историята на нашия континент, колкото и от това да не се интересуват европейските лидери. Поддържайки старателно начина на живот в структурите на Европейския съюз, които би трябвало да бъдат реформирани, за да може европейското население да ги приеме и за да може Европа да реагира действено на трудностите в настоящето и бъдещето, лидерите на Съюза буквално са загубили изцяло способността си да дават отговори, както и да взимат окончателни решения за това какво да прави континента, докато в същото време вместо нас тези решения взимат други. Тези други седят във Вашингтон, Москва и Пекин, пише италианското издание  Gli Occhi della Guerra  в материал, представен без редакторска намеса. \r\nНеспособността за взимане на решения в съчетание с големия национален егоизъм, прикриван зад мним европеизъм (разбирай: във Франция и Германия) почти необратимо и неудържимо разрушава Европейския съюз. Брюксел вече много години се занимава с търсене на външен враг, сочейки първо Русия на Владимир Путин, а след това САЩ на Доналд Тръмп като зложелатели, виновни за разпадането на ЕС и разрушаващи го отвън. След това за всичко станаха виновни популистите, както десните, така и левите: движенията, критикуващи Европейския съюз, уж стремейки се да развалят европейския проект. \r\nНо реално зад тези обвинения се крие убиващото Европейския съюз отсъствие на решения и идеи. В Брюксел никой не знае какво да прави, никой не взима решения, които наистина биха могли да дадат импулс на целия континент, а всички чакат, кога Берлин и Париж ще си кажат думата. А присъствието на Жан-Клод Юнкер и Доналд Туск на подписаното в Аахен споразумение между Ангела Меркел и Еманюел Макрон стана почти символ на това, в което се е превърнал Европейският съюз: френско-германска ос, която се стреми за хегемония за сметка на другите страни чрез увеличаване на изолацията на останалите големи държави. \r\nРеалността е такава, че Съюзът се разпада не по вина на своите противници, а именно по вина на тези, които се наричат негови защитници. Европа се надяваше, че ще бъде спасена от Ангела Меркел и Еманюел Макрон, а всъщност именно тези лидери на френско-германската ос нанасят фаталният за нея удар. Те искат, както и по-рано, Европа да е образ и подобие на тяхната ос, настоявайки и убеждавайки обществото, че това е единственият път за развитие на целия Европейски съюз. Но всъщност те само подготвят почвата за антиевропейските движение, които се обявят срещу континент, който се държи на два стълба – Франция и Германия. \r\nОт друга страна, срещу този съюз на двете европейски сили, Европейският съюз изглежда напълно безсилен и липсва глас, способен да представлява целия континент. Оглавяващият Европейската комисия Юнкер е идеалният изпълнител на политиката, диктувана от Меркел и Макрон, но той никога не е показал способността си да прави компромис по отношение на останалите 26 (в бъдеще 25) държави от Съюза. Брюксел вече не е столица на Европейския съюз, той е столица на провинцията на съвместното кралство на Франция и Германия, където двете сили споделят властта, която напълно съответства на националистическата им логика, обвинявайки останалите страни, че са егоистични. Междувременно Европейската комисия загуби доверието в очите на европейския електорат, който все повече се отдалечава от институцията, ръководена от Юнкер, като я смята в най-добрия случай за безполезен орган. \r\nДоказателствата за това съчетание между неспособността за взимане на автономни решения и засилването на френско-германската власт през последните няколко месеца се проявиха в две сфери: в стълкновенията със САЩ на Доналд Тръмп и в европейската отбрана. Тези, както изглежда, толкова различни области са символични за разбирането на проблемите на днешна Европа. Със своята търговска политика, защитаваща изцяло интересите на Германия, Ангела Меркел провокира постоянно нарастваща пропаст между двата бряга на Атлантическия океан и вкара ЕС в безсмислена търговска война. Това доказва фактът, че страните от Вишеградската група, както и Италия, не проявиха никаква заинтересованост в това да отправят предизвикателства на американската администрация. А в сферата на отбраната Париж на практика реши да се откаже от европейското Постоянно структурирано сътрудничество по въпросите на сигурността и отбраната, за да пробва да наложи изключително френските проекти за европейската отбрана. Именно по тази причина Италия отдавна е решила да излезе от тези нови проекти за съвместна отбрана, в които няма никакви гаранции за независимост и безпристрастност по отношение на Франция. \r\nТези два примера са достатъчни, за да очертаят общата картина на това, какво представляват властите в тези два хегемона, оглавили практически отсъстващия алианс. Достатъчно е обаче да се припомни въпросът за миграцията, външната политика и решенията във финансовата и икономическата сфера, така че да стане ясно къде са истинските врагове на тази Европа. Много често враговете са тези, които говорят на висок глас в нейна защита. \r\nПревод и редакция:", "date": "2019.03.12", "title": "Gli Occhi della Guerra (Италия): Истинският враг на ЕС е национализмът на Франция и Германия"}
{"url": "http://www.focus-news.net/news/2019/03/12/2633422/sofiya-politsiyata-proveryava-signal-za-zabravena-ranitsa-v-rayona-na-stolichen-mol-na-bul-cherni-vrah-i-ul-srebarna.html", "text": "Полицията проверява сигнал за забравена раница в района на столичен мол на бул. „Черни връх“ и ул. „Сребърна“. Това съобщиха за  Агенция „Фокус“  от пресцентъра на МВР. Районът е отцепен и на мястото тече проверка.", "date": "2019.03.12", "title": "София: Полицията проверява сигнал за забравена раница в района на столичен мол на бул. „Черни връх“ и ул. „Сребърна“"}
{"url": "http://www.focus-news.net/news/2019/03/12/2633420/shumen-seminar-za-novostite-v-tehnicheskite-pomoshtni-sredstva-i-tehnologii-za-detsa-i-vazrastni-sas-zritelni-uvrezhdaniya-shte-se-provede-v-grada.html", "text": "Семинар на тема „Новости в техническите помощни средства и информационни технологии за деца и възрастни със зрителни увреждания“ ще се проведе в Шумен. Това съобщиха от  Центъра за социална рехабилитация и интеграция на лица със зрителни увреждания . Събитието ще се състои от 14.00 часа в Регионална библиотека \"Стилиян Чилингиров\". Ще бъдат представени  иновативни технически помощни средства, които дават на незрящите максимална свобода, както в ежедневието, така и в образованието и в работата им, както и за различни мобилни приложения, които доказано улесняват живота на децата и възрастните с нарушено зрение – при придвижване, прочитане на текст с глас, разпознаване на предмети и много други, за най-често използваните софтуерни продукти за хора с нарушено зрение, които ги правят напълно самостоятелни в сърфирането в Интернет, писането на текстове и много други. Ще има възможност и за изпробване на  иновативните технически помощни средства и технологии в специално организирана демонстрация.", "date": "2019.03.12", "title": "Шумен: Семинар за новостите в техническите помощни средства и технологии за деца и възрастни със зрителни увреждания ще се проведе в града"}
{"url": "http://www.focus-news.net/news/2019/03/12/2633414/valeri-simeonov-nfsb-sdelkata-za-dalgovete-na-myuftiystvoto-e-mezhdu-borisov-i-dogan-no-tova-reshenie-ne-e-saglasuvano-s-obedineni-patrioti.html", "text": "Сделката за дълговете на Мюфтийството е между Борисов и Доган, но това решение не е съгласувано с „Обединени патриоти“. Това каза лидерът на НФСБ Валери Симеонов за Закона за вероизповеданията в предаването „Сутрешен блок“ по  БНТ . По думите му съгласуване изисква най-елементарната коалиционна етика. „То не е коментирано даже, защото е ясно, че няма да бъде прието от нас“, посочи Симеонов. „Създава се една порочна практика, при която се насърчава нарушителят на закона да не плаща данъци, като му се опрощават. Мантрата за национална сигурност и тези шаблонни заклинания и песнопения на тема да няма етническо напрежение, което няма нищо общо с вероизповеданията водят до едно решение, което е взето неправилно и прокарано на първо четене. Не знам как ще мине гласуването на второ четене, но най-вероятно ще мине и при второ четене“, каза още Симеонов и уточни, че мнозинството в НС се определя от ГЕРБ, ДПС, като към него се присъединява и „Воля“. По думите му присъствието и отсъствието на БСП не е много важно. Според него става въпрос за некоректен длъжник, който не си плаща данъците продължително време. Симеонов отчете, че решението за опрощаване на дълговете на Мюфтийството е взето под натиск и с него държавата се отказва от взимания, които е постигнала със съдебни дела.", "date": "2019.03.12", "title": "Валери Симеонов, НФСБ: Сделката за дълговете на Мюфтийството е между Борисов и Доган, но това решение не е съгласувано с „Обединени патриоти“"}
{"url": "http://www.focus-news.net/news/2019/03/12/2633421/dobrich-obshtinata-organizira-preskonferentsiya-i-tseremoniya-po-ofitsialno-otkrivane-na-obekti-obnoveni-po-programata-za-energiyna-efektivnost.html", "text": "Общината организира заключителна пресконференция и церемония по официално откриване на обекти, обновени по проекта „Енергийно обновяване на многофамилни жилищни сгради в град Добрич”. Това съобщиха от пресцентъра на  Общината . Събитието ще се проведе от 10.00 часа в Бизнес-залата на Общината. Церемонията ще се състои непосредствено след пресконференцията до сграда на ул. „Кирил и Методий“ 8. \r\nОбщина град Добрич е бенефициент по проекта, съфинансиран от Европейския съюз чрез Европейски фонд за регионално развитие по Оперативна програма „Региони в растеж” 2014-2020. Общата стойност на договора за безвъзмездната финансова помощ е 3 038 478.90 лв. Проектът е част от инвестиционната програма за изпълнение на Интегрирания план за градско възстановяване и развитие на град Добрич. Изпълнението на договора започна в началото на януари 2017 г. и продължи 27 месеца. \r\nДевет жилищни сгради бяха включени в проектното предложение и те са със следните административни адреси: ул. „Каменица“ 8, ул. „Кирил и Методий“ 8, ул. „Кирил и Методий“ 18, ул. „Любен Каравелов“ 4, ул. „Максим Горки“ 2, ул. „Страцин“ 4, ул. „Цар Симеон“ 13, ул. „Захари Стоянов“ 1 и ул. „Йордан Йовков“ 13.", "date": "2019.03.12", "title": "Добрич: Общината организира пресконференция и церемония по официално откриване на обекти, обновени по програмата за енергийна ефективност"}
{"url": "http://www.focus-news.net/news/2019/03/12/2633424/plovdiv-katastrofa-mezhdu-dva-leki-avtomobila-e-stanala-na-bul-maritsa-nyama-danni-za-postradali.html", "text": "Катастрофа между два леки автомобила е станала на бул. „Марица“ под моста на Университета по хранителни технологии, съобщи  слушател на Радио „Фокус“ - Пловдив . Инцидентът е възникнал преди около час. Пътната отсечката е затворена. Образувало се е задръстване, което започва от Гребната база. Няма данни за пострадали хора. \r\nМария РУСЕВА", "date": "2019.03.12", "title": "Пловдив: Катастрофа между два леки автомобила е станала на бул. „Марица“, няма данни за пострадали"}
{"url": "http://www.focus-news.net/news/2019/03/12/2633423/veliko-tarnovo-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в града, предаде репортер на  Радио „Фокус“ – Велико Търново . Трафикът в началото на деня е изключително интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“. Колони от автомобили има в района на Кооперативния пазар, на светофара по бул. „България“ при отбивката за стадион „Ивайло“ и пред пощата. Интензивен е трафикът и покрай по-големите училища и детски градини, където движението се регулира от пътни полицаи. В едната лента се осъществява движението в участък от ул. „Климент Охридски“ заради свлачище. В отсечката под крепостта „Царевец\" трафикът се пренасочва в едното платно със светофар. Екипи на полицията има и на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nУсловията за пътуване в областта са нормални. Времето е облачно и почти навсякъде превалява слаб дъжд, на места – примесен със сняг. Настилките са мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. \r\nЛуиза ТРАНЧЕВА", "date": "2019.03.12", "title": "Велико Търново: Мокри и хлъзгави са пътните настилки в областта"}
{"url": "http://www.focus-news.net/news/2019/03/12/2633405/tass-sasht-shte-otzovat-ostanalite-si-diplomati-ot-venetsuela-prez-tazi-sedmitsa.html", "text": "През тази седмица Вашингтон ще отзове всичките останали сътрудници на посолството на САЩ във Венецуела, съобщи държавният секретар Майк Помпео във вторник в „Туитър“, предава  ТАСС . \r\n„САЩ ще отзоват целият останал персонал от посолството във Венецуела през тази седмица“, написа той. „Това решение отразява влошаването на ситуацията във Венецуела, както и направеният извод, че присъствието на дипломатически персонал в посолството е станало препятствие за политиката на Вашингтон. \r\nПревод и редакция:", "date": "2019.03.12", "title": "ТАСС: САЩ ще отзоват останалите си дипломати от Венецуела през тази седмица"}
{"url": "http://www.focus-news.net/news/2019/03/12/2633428/plovdiv-v-grada-shte-se-sastoi-bezplatna-prozhektsiya-na-noviya-dokumentalen-film-posveten-na-tretoto-balgarsko-tsarstvo.html", "text": "Безплатна прожекция на новия премиерен документален филм „Deus Nobiscum/Съ Нами Богъ“, посветен на Третото българско царство, със специалното участие на Н. В. Симеон Сакскобургготски, ще се състои в Пловдив в две поредни вечери (днес и на 13 март 2019 г.) в Голямата конферентна зала на Дома на културата „Борис Христов“. Това съобщиха от  Община Пловдив . Филмът е от 5 части, всяка по 40 минути. През първия ден ще бъдат прожектирани първите 2 серии с начало 17.30 часа. Това са „Третата държава. Възкресение на изток“ и „Любимото дете на Европа – Князът на обречените“. На 13 март от 17.30 часа зрителите ще гледат другите 3 серии - „Царят, императорите, Рим – бдението“, „Баща срещу син, син срещу баща – държавата“ и „Два пъти кръщаван, два пъти погребван – монархът“. \r\nРежисьор и продуцент на филма е Степан Поляков, сценарист Тошо Пейков, главен оператор Момчил Александров, музиката е на композитора Митко Щерев. \r\nЧаст от филма е сниман в Пловдив. Освен в България, снимките са правени в Света гора (Халкидики, Гърция), Сан Стефано (Истанбул, Турция), Двореца Бъкингам (Лондон, Великобритания), Двореца Шьонбрун (Виена, Австрия), във Верона (Италия) и редица други места, пряко или косвено свързани със съдбата на България в периода 1878 - 1946 година. На прожекцията в Пловдив ще присъстват режисьорът и продуцент Степан Поляков, композиторът Митко Щерев и член на екипа, които ще отговарят на въпроси на зрителите.", "date": "2019.03.12", "title": "Пловдив: В града ще се състои безплатна прожекция на новия документален филм, посветен на Третото българско царство"}
{"url": "http://www.focus-news.net/news/2019/03/12/2633425/burgas-v-rayona-na-lovno-hanche-vidimostta-e-namalena-do-100-metra-poradi-magla.html", "text": "В района на Ловно ханче видимостта е намалена до 100 метра поради мъгла. Това съобщи за  Радио „Фокус“ – Бургас  дежурният от Областно пътно управление. Пътните настилки са мокри и хлъзгави поради дъжд, водачите трябва да се движат с повишено внимание и съобразена скорост. \r\nПътните настилки в града също са мокри. Интензивен е трафикът на кръстовището между улиците „Спортна“ и „Индустриална“, в района на новата поща и по някои участъци от бул. „Тодор Александров“. Интензивно е движението и по улиците „Одрин“, „Христо Ботев“, „Цар Симеон“, „Булаир“ и „Генерал Гурко“. Водачите трябва да се движат с повишено внимание и по входно-изходните артерии на града, където движението също е натоварено.", "date": "2019.03.12", "title": "Бургас: В района на Ловно ханче видимостта е намалена до 100 метра поради мъгла"}
{"url": "http://www.focus-news.net/news/2019/03/12/2633416/reuters-mayk-pompeo-obvini-rusiya-i-kuba-za-venetsuelskata-kriza.html", "text": "Държавният секретар на САЩ Майк Помпео обвини Русия и Куба, че са предизвикали политическата криза във Венецуела, като са подкрепили президента на страната Николас Мадуро и заяви, че е предупредил Индия да не помага на правителството в Каракас, закупувайки венецуелски петрол, предава  Reuters . \r\nНеговите коментари дойдоха, след като Министерството на финансите на САЩ наложи санкции на руската банка „Еврофинанс Моснарбанк“ за това, че помага на венецуелската държавна нефтена компания PDVSA да заобиколи финансовите рестрикции, наложени от САЩ. \r\n„Историята е непълна, ако не отбележим централната роля, която изиграха и продължават да играят Куба и Русия в подкопаването на демократичните мечти на венецуелския народ, както и тяхното богатство“, заяви Помпео пред журналистите. \r\n„Москва, както и Хавана, иска да осигури политически чадър за режима на Мадуро, като същевременно натиска страните да отрекат демократичната легитимност на временния президент Гуайдо“, добави първият дипломат на Вашингтон. \r\nПо-рано в понеделник Помпео се срещна с министъра на външните работи на Индия Виджай Гокхале в Държавния департамент и сред темите бяха покупките на петрол от правителството на Мадуро. \r\n„Искаме от Индия същото, което и от другите страни: да не осигуряват животоспасяваща икономическа линия за режима на Мадуро“, заяви Помпео, като отказа да разкрие детайли от разговорите. \r\nИндийският пазар е от решаващо значение за икономиката на Венецуела. В исторически план тя е вторият по големина клиент на венецуелския петрол след Съединените щати, които чрез санкциите срещу Мадуро предават контрола над голяма част от приходите на Гуайдо, обяснява „Ройтерс“. \r\nПревод и редакция:", "date": "2019.03.12", "title": "Reuters: Майк Помпео обвини Русия и Куба за венецуелската криза"}
{"url": "http://www.focus-news.net/news/2019/03/12/2633427/smolyan-mokri-sa-patishtata-po-visokite-i-usoyni-mesta-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са положителни. Пътните настилки са предимно сухи, на места по усойните части са мокри. Настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са постъпвали сигнали за инциденти по пътищата в областта. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно, без валежи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.12", "title": "Смолян: Мокри са пътищата по високите и усойни места в областта"}
{"url": "http://www.focus-news.net/news/2019/03/12/2633433/plovdiv-nyakolko-rayona-na-grada-shte-sa-bez-piteyna-voda-zaradi-avarii.html", "text": "Няколко района на града ще са без питейна вода заради аварии, съобщиха за  Радио „Фокус“ - Пловдив  от водоснабдителното дружество, обслужващо областта. От 09.00 до 17.00 часа без вода ще са живеещите на ул. „Акация“ 9 в жк. „Тракия“, блок №36 вх. В, ул. „Месемврия“ 39, ул. „Батак“ 24. Причината е аварии на водопроводи.  \r\nБез вода ще са и жителите на ул. „Люляк“ 4 в Карлово. Не е посочен точен час за възстановяването на водоподаването. \r\nМария РУСЕВА", "date": "2019.03.12", "title": "Пловдив: Няколко района на града ще са без питейна вода заради аварии"}
{"url": "http://www.focus-news.net/news/2019/03/12/2633430/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.03.12", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/12/2633431/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата от републиканската пътна мрежа. Нормално се осъществява движението по главен път Е-79, второкласен път Симитли - Гоце Делчев и АМ „Струма“. Ограничено е движението на главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линия София - Кулата. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Ограничено е движението за тежкотоварни автомобили над 12 тона на път III-108 в района на село Рибник поради аварийни ремонтни дейности. Обходният маршрут е през път III-198 село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.12", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2019/03/12/2633436/kyustendil-patnite-nastilki-v-oblastta-sa-mokri-na-mesta-ima-slabi-valezhi-ot-dazhd-i-snyag.html", "text": "Пътните настилки в областта са мокри, на места има слаби валежи от дъжд и сняг. Това съобщи за  Радио „Фокус” – Кюстендил  дежурният в Областно пътно управление – Кюстендил. По път III – 623 Бобов дол – Жедна при километър 15 движението се извършва само в една лента поради свличане на земна маса. Мястото и сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 29 март 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.12", "title": "Кюстендил: Пътните настилки в областта са мокри, на места има слаби валежи от дъжд и сняг"}
{"url": "http://www.focus-news.net/news/2019/03/12/2633435/valeri-simeonov-nay-veroyatno-nfsb-shte-se-yavyavame-samostoyatelno-na-evrovota-vmro-preustanoviha-vazmozhnostta-da-se-yavyavame-zaedno.html", "text": "Най-вероятно НФСБ ще се явяваме самостоятелно на евровота, ВМРО преустановиха възможността да се явяваме заедно. Това каза лидерът на НФСБ Валери Симеонов в предаването „Сутрешен блок“ по  БНТ . Симеонов обърна внимание, че ВМРО са прекъснали общото явяване с назначаване на изборен щаб и с определяне на водач на листа. „Разговорът става безпредметен. Освен това ние с тях два месеца и половина водим разговори за двуформатно явяване. Двете партии, защото с „Атака“ трудно можем да намерим общо външнополитическа платформа. По-различни сме просто, не е задължително. Но с ВМРО нямаме противоречия, но след като водим два месеца и половина разговори, изведнъж те казват: „Дайте пак да съберем трите партии да пробваме наново“. В същото време водят активна кампания за своя водач на листа с билбордове, даже с плакати по провинцията. Не е коректно“, допълни още Симеонов. „Вижда се, че едно се говори пред медиите. Гледай какво прави другия. Сега сме в очакване да се върне г-н Каракачанов, не знам къде е бил в Хисаря на почивка, евентуално да сме се съберели. Според мен цялата работа е издънена“, допълни още Симеонов.  \r\nВъв връзка със срещата на премиера Борисов с патриарха и главния мюфтия, Симеонов коментира: „Отправям упрек към министър-председателя, който е в основата на опрощаването. С този театър, който прави с привикването на мюфтията и патриарха, едва ли не да успокои общественото мнение“, каза още Симеонов. Той посочи, че премиерът се чувства гузен и това предизвиква агресия в него. „В неделя или в събота, на тяхно мероприятие, точно моя коалиционен партньор Бойко Борисов да хвърли упрек срещу мене с намек, че лесно било да дърпаш бабички по границата, а не здрави мюсюлмани. Това беше отправено лично към мене. Това беше една клевета, шаблонна фраза, която завъртяха някои медии“, допълни още Симеонов. Той определи това като грозно и некоректно.", "date": "2019.03.12", "title": "Валери Симеонов: Най-вероятно НФСБ ще се явяваме самостоятелно на евровота, ВМРО преустановиха възможността да се явяваме заедно"}
{"url": "http://www.focus-news.net/news/2019/03/12/2633439/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-na-posolstvoto-na-ungariya-na-13-mart.html", "text": "Въвежда се временна организация на движението за провеждане на събитие на Посолството на Унгария на 13 март. Това съобщиха от пресцентъра на  Столична община . От 08.00 до 15.00 часа на 13 март 2019 г. се забранява престоят и паркирането на пътни превозни средства по ул.„6-ти септември” между бул. „Евлоги и Христо Георгиеви” и ул. „Любен Каравелов”. От 11.30 до 14.30 часа само при необходимост и по преценка на отдел „Пътна полиция” при СДВР се забранява влизането на пътни превозни средства по ул. „6-ти септември” между бул. „Евлоги и Христо Георгиеви” и ул. „Любен Каравелов”.", "date": "2019.03.12", "title": "София: Въвежда се временна организация на движението за провеждане на събитие на Посолството на Унгария на 13 март"}
{"url": "http://www.focus-news.net/news/2019/03/12/2633438/meta-makedoniya-talat-dzhaferi-zaminava-za-ratifikatsiyata-na-protokola-za-chlenstvo-na-makedoniya-v-nato-v-rumaniya-i-litva.html", "text": "Председателят на македонския парламент Талат Джафери от 12 до 14 март ще бъде на работни посещения в Румъния и Литва, където ще присъства на ратификацията за присъединяване на Република Северна Македония в НАТО, предава  македонската агенция МЕТА , като се позовава на съобщение от канцеларията на народното събрание. \r\nЗаседанието на румънския парламент ще се състои на 13 март, а това на литовския – на 14 март. Джафери ще бъде придружаван от депутата Панчо Минов, който ще се изкаже в Сейма на Литва. \r\nВ рамките на тези работни визити, председателят на македонския парламент ще има и двустранни срещи с домакините и други представители на властите на Румъния и Литва. \r\nПротоколът за членство в НАТО бе ратифициран първо от Гърция, а след това от Словения, Албания, Хърватия, Черна гора и България. \r\nПревод и редакция:", "date": "2019.03.12", "title": "МЕТА (Македония): Талат Джафери заминава за ратификацията на Протокола за членство на Македония в НАТО в Румъния и Литва"}
{"url": "http://www.focus-news.net/news/2019/03/12/2633437/pregled-na-osnovnite-temi-vav-velikotarnovskiya-pechat.html", "text": "„100 семейства от В. Търново не могат да се настанят в нов блок заради липса на ток“ е заглавие на първа страница на областния всекидневник  „Янтра ДНЕС” .  Вече трети месец собствениците на апартаменти в новопостроен жилищен блок във В. Търново не могат да се настанят, защото в сградата няма ток. Блокът се намира на ул. „Димитър Благоев“ 10 и е  въведен в експлоатация на 20 декември 2018 г. „Дават 30 млн. лв. на бизнеса за обучение на кадри“, пише още вестникът. 30 млн. лв. е бюджетът ма процедурата „Умения“, която дава възможност на работодателите да кандидатстват за финансиране, за да обучат необходимите им кадри. Това обявиха във В. Търново експерти от Министерство на труда и социалната политика. „Жена със счупен таз след инцидент на пътя“  е новина от криминалната хроника. Страница 5-а разказва за първия авторски албум на българската поп изпълнителка Невена Пейкова, носител на 6 награди „Гранд при“ в национални и международни състезания и над 50 други награди. На страница 8-ма има материал за това как премина съвместната акция на Ротаракт клуб и фондация „Искам бебе“. „Етър – Виктори 2011“ с два сребърни медала от държавното за кадети“ е новина от спортните страници.  \r\n„20 хил. лв. м. нови комплекси вдигат в началото на „Зона В“ е заглавие от другия областен ежедневник  „Борба“ . Доскоро непривлекателния за инвеститори великотърновски квартал „Зона В“ вече е магнит за предприемачи, тъй като се очертава като едно от малкото недокоснати от бетон места, които предлагат чудесна панорама. Няколко големи комплекса започват да се строят в района. „Министър Ангелкова в ролята на гид на щанда на Велико Търново на туристическата борса в Москва“ е друга новина от първа страница. Лично министърът на туризма Николина Ангелкова за кратко  е презентирала  основните забележителности на Велико Търново на туристическото изложение в Москва, в което участва общината. Старата столица е получила министерско рамо не само при откриването на щанда. „Емил Павлов е новият почетен гражданин на Велико Търново“, пише още „Борба“. Емил Павлов е новият почетен гражданин на Велико Търново, стана ясно след приключилото вчера заседание на Комисията, която разглежда постъпилите номинации. В нея по право влизат всички председатели на постоянните комисии в Общинския съвет на старата столица. „Пишман алпинист бере душа след полет от 20 метра на осмомартенски запой“ е новина от криминалната хроника. В областния ежедневник ще намерите и материали за предстоящия Трабант фест, който ще се случи във Велико Търново през уикенда.", "date": "2019.03.12", "title": "Преглед на основните теми във великотърновския печат"}
{"url": "http://www.focus-news.net/news/2019/03/12/2633441/sport-yan-lenard-shtruf-izhvarli-aleksandar-zverev-ot-turnira-v-indian-uels.html", "text": "Германецът Ян-Ленард Щруф изхвърли световния номер 3 Александър Зверев още в третия кръг на турнира от сериите „Мастърс“ в Индиън Уелс с категорична победа с 2:0 сета. В следващия кръг Щруф ще играе с представителя на Канада Милош Раонич.", "date": "2019.03.12", "title": "Спорт: Ян-Ленард Щруф изхвърли Александър Зверев от турнира в Индиън Уелс"}
{"url": "http://www.focus-news.net/news/2019/03/12/2633443/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от Гранична полиция. Нормално се извършва преминаването през ГКПП „Кулата“. Без проблеми се осъществява преминаването и на ГКПП „Златарево“. \r\nНатали СТЕФАНОВА", "date": "2019.03.12", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/03/12/2633440/kyustendil-zadarzhan-e-mazh-otkradnal-3-350-leva-ot-zhilishte-v-grada.html", "text": "Задържан е мъж, откраднал 3 350 лева от жилището на 88-годишна жена от Кюстендил, съобщиха от  ОДМВР – Кюстендил . Сигналът за престъплението е подаден в полицията на 11 март в 15.20 часа. Предприети са незабавни издирвателни действия, като в дома на 52-годишния извършител на кражбата в кв. „Изток“ е открита сумата от 3 185 лв. Извършителят е задържан за 24 часа в полицейския арест, по случая е започнато досъдебно производство в РУ - Кюстендил, уведомен е дежурен прокурор.", "date": "2019.03.12", "title": "Кюстендил: Задържан е мъж, откраднал 3 350 лева от жилище в града"}
{"url": "http://www.focus-news.net/news/2019/03/12/2633426/blagoevgrad-obshtinskiyat-savet-shte-provede-izvanredno-zasedanie.html", "text": "Общинският съвет в Благоевград ще проведе извънредно заседание. Това съобщиха за  Радио „Фокус“-Пирин  от Общинския съвет. Заседанието ще се проведе в зала „22-ри септември“ от 09=30 часа. В дневния ред са включени 2 точки. Първата касае предложение относно избор на Управител на Специализирана болница за активно лечение по онкология „Свети Мина“, а второто – предложение относно изтичане срока на договора на възлагане управлението на „Благоевград инвест 2016“. \r\nНатали СТЕФАНОВА", "date": "2019.03.12", "title": "Благоевград: Общинският съвет ще проведе извънредно заседание"}
{"url": "http://www.focus-news.net/news/2019/03/12/2633442/pregled-na-osnovnite-temi-v-burgaskiya-pechat.html", "text": "„Нови автобуси влизат в Меден рудник“ е заглавие от първата страница на вестник  „Черноморски фар“ . „Тръгват по линията на деветката“ е подзаглавието на статията. Инженер Петко Драгнев обяви, че новите автобуси са три и са тук. Пристигнали са миналата седмица, а тази ще бъдат пуснати в движение“, пояснява материалът. „Предлагат награда за двама рибари спасили момиче от удавяне в Бургас“ е друго заглавие от страниците на вестника. С Почетна значка на Община Бургас да бъдат наградени двама рибари, спасили момиче от удавяне. Това предлага Общинският съветник Георги Дракалиев. Случаят е от 2 март тази година. Тогава 28-годишна жена, която страда от психично заболяване, решава да сложи край на живота си, като скочи от моста, но наблизо се оказват двама рибари, които реагират бързо и успяват да спасят давещата се. „С мобилно приложение проверяваме касовите бележки“ е още едно заглавие от страниците на „Черноморски фар“. Нова версия на мобилното приложение на Националната агенция за приходите (НАП) позволява проверка дали дадена касова бележка е истинска, или фалшива, пише още вестникът. „235 бургазлии не искат площад „Толерантност“ в града“ е темата на деня в днешния брой на ежедневника. „Подписали са се под онлайн-петиция срещу именуването на градинката до хотел „България“ е подзаглавието на статията. Новото име е факт от края на месец февруари, когато Общински съвет – Бургас почти единодушно прие извънредно входираната докладна записка, пише още вестникът. \r\nИнтервюто в днешния брой е с актрисата Йоана Буковска-Давидова.", "date": "2019.03.12", "title": "Преглед на основните теми в бургаския печат"}
{"url": "http://www.focus-news.net/news/2019/03/12/2633432/sofiya-metrostantsiya-vitosha-e-zatvorena-zaradi-proverkata-na-izostaveniya-bagazh-na-bul-cherni-vrah-i-ul-srebarna.html", "text": "Метростанция \"Витоша\" е затворена, заради проверка на изоставения багаж на бул. „Черни връх“ и ул. „Сребърна“. Това съобщиха за  Агенция „Фокус“  пресцентъра на  Столична община . Влаковете се движат до метростанция „Джеймс Баучер“. Kъм момента метростанция \"Витоша\" е затворена, заради изоставения багаж.", "date": "2019.03.12", "title": "София: Метростанция \"Витоша\" е затворена заради проверката на изоставения багаж на бул. „Черни връх“ и ул. „Сребърна“"}
{"url": "http://www.focus-news.net/news/2019/03/12/2633446/mvr-edin-chovek-e-zaginal-a-25-dushi-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 25 души са ранени при 18 катастрофи в страната през изминалото денонощие. Това съобщиха от пресцентъра на  МВР.  В столицата са регистрирани 24 леки пътнотранспортни произшествия и 6 тежки, вследствие на които са ранени 10 души.", "date": "2019.03.12", "title": "МВР: Един човек е загинал, а 25 души са ранени при катастрофи в страната през изминалото денонощие"}
{"url": "http://www.focus-news.net/news/2019/03/12/2633445/kyustendil-mazh-i-zhena-sa-postradali-pri-grabezhi-v-selo-slatino-i-dupnitsa.html", "text": "Мъж и жена са пострадали при грабежи в село Слатино и в град Дупница, съобщиха от  ОДМВР – Кюстендил . На 11 март в Районно управление – Дупница е подаден сигнал от дъщерята на 65-годишен мъж от село Слатино, че е станал жертва на грабеж, удрян е с бухалка по тялото и главата. Той е настанен в дупнишка болница с комоцио. Извършителят на грабежа е установен – мъж от селото, отнел е от пострадалия 2 лв. По случая е започнато досъдебно производство, уведомен е дежурен прокурор. \r\nВ районното управление на Дупница е заявен и грабеж на 350 лв. и златни накити от 64-годишна жена. Двама маскирани са проникнали в дома ѝ, удряли са я и са я заплашили с убийство. По случая е започнато досъдебно производство, уведомен е дежурен прокурор.", "date": "2019.03.12", "title": "Кюстендил: Мъж и жена са пострадали при грабежи в село Слатино и Дупница"}
{"url": "http://www.focus-news.net/news/2019/03/12/2633447/gabrovo-slab-dazhd-vali-v-prohoda-shipka-nastilkite-v-rayona-sa-mokri-i-hlazgavi.html", "text": "Слаб дъжд вали в прохода Шипка, настилките в района са мокри и хлъзгави. В останалата част от областта времето е облачно, като на много места има превалявания. В някои участъци дъждът е примесен със сняг. Това съобщиха за  Радио „Фокус“ – Велико Търново . За изминалото денонощие не са регистрирани тежки инциденти. Допълнително въведени ограничения и нови затворени пътища също няма. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 март. В района на котловините и около водните басейни видимостта е намалена. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация.  \r\nОт Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на март. \r\nЛуиза ТРАНЧЕВА", "date": "2019.03.12", "title": "Габрово: Слаб дъжд вали в прохода Шипка, настилките в района са мокри и хлъзгави"}
{"url": "http://www.focus-news.net/news/2019/03/12/2633449/sofiya-101-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "101 души са нощували в Кризисния център за настаняване на бездомни хора в кв. „Захарна фабрика“. Това съобщи за  Агенция „Фокус“   директорът на Центъра Йорданка Темелкова. Тя отбеляза се очаква броят на настанените хора да се увеличи в следващите дни, поради снеговалежа в столицата и спада на температурите. Темелкова допълни, че тази нощ е преминала спокойно, без проблеми.", "date": "2019.03.12", "title": "София: 101 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/03/12/2633450/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-mart.html", "text": "„Софийска вода” временно ще прекъсне водоснабдяването в някои части на столицата на 13 март. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 100 в жк. „Младост 1“ се налага спиране на водоподаването от 09.00 до 17.00 часа на клиентите на „Софийска вода”, живеещи в: бл. 100, 10-то ОДЗ, пицария пред бл. 100. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 100. \r\nВъв връзка с подмяна на сградно водопроводно отклонение на ул. „Юрий Гагарин“ в жк. „Изток“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Юрий Гагарин“ от ул. „Тарас Шевченко“ до ул. „Антон Павлович Чехов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин“ ъгъла с ул. „Тарас Шевченко“. \r\nВъв връзка с реконструкция на уличен водопровод на ул. „Козлодуй“ в жк. „Банишора“ се налага спиране на водоподаването от 09.00 до 19.30 часа на клиентите на „Софийска вода”, живеещи в района на: ул. „Козлодуй“ от ул. „Странджа“ до  ул. „Опълченска“ и ул. „Лада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Лада“. \r\nВъв връзка с подмяна на сградно водопроводно отклонение на ул. „Тунджа“ в Центъра се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Тунджа“ от ул. „Прага“ до ул. „Разслатница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Прага“ ъгъла с ул. „Тунджа“. \r\nВъв връзка с подмяна на пожарен хидрант на ул. „Изгрев“ в с. Казичене се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Никола Петков“, ул. „Христо Ботев“, ул. „Витоша“, ул. „Пейо Яворов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Изгрев“ №2. \r\nВъв връзка с подмяна на сградно водопроводно отклонение на ул. 9-та в кв. „Обеля“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. 9-та от ул. 19-та до ул. „Академик Дмитрий Лихачов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 9-та ъгъла с ул. 19-та. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.12", "title": "„Софийска вода” временно ще прекъсне водоснабдяването в някои части на столицата на 13 март"}
{"url": "http://www.focus-news.net/news/2019/03/12/2633434/new-europe-italiya-stana-parvata-strana-ot-g-7-koyato-obmislya-da-se-vklyuchi-v-kitayskiya-proekt-edin-poyas-edin-pat.html", "text": "Италианският премиер Джузепе Конте потвърди в петък, че неговото правителство обмисля двустранно споразумение с Китай в контекста на инициативата „Един пояс, един път“, пише  базираното в Брюксел електронно издание New Europe . \r\nПреди посещението на китайския президент Си Дзинпин в Италия на 22-24 март, италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“ с цел да бъде подписан Меморандум за разбирателство по въпроса. \r\n„С цялата нужна предпазливост, мисля, че това може да е възможност за нашата страна“, заяви Конте. Ангажирането на Италия идва с обещание за милиарди в инвестиции, докато страната официално е в рецесия. \r\nКонте направи коментари си от северноиталианския град Генуа, който от векове е в сърцето на глобалната свързаност на Италия, отбелязва изданието, като посочва, че именно свързаността е основната заявена цел на проекта „Един пояс, един път“, който Пекин се надява да свърже Китай по море и земя с Централна Азия, Близкия Изток, Европа и Африка и който, също така, ще включва  многопластови ангажименти в културата, технологията и науката. \r\nИталия не е първата европейска държава, която се ангажира да подпише двустранно споразумение с Китай, тъй като Хърватия, Чешката република, Унгария, Гърция, Малта, Полша и Португалия вече подписаха договори с Китайската комунистическа партия. Италия обаче е първата икономика от Г-7, която обмисля този вид сделка. \r\nИзявлението на Конте дойде само два дни, след като САЩ разкритикуваха инициативата „Един пояс, един път“ като троянски кон „произведен от Китай, за Китай“ и изразиха скептицизъм относно това, дали тя ще има „устойчиви икономически ползи“ за Италия. Вашингтон също размишлява върху икономически контрамерки срещу страни-членки на ЕС, които изберат да работят с китайците. \r\nОт своя страна Конте увери присъстващите в Генуа, че италианското правителство е в постоянен контакт с американците за отношенията на Рим с Пекин. \r\nКитайският външен министър Ван И отхвърли опасенията на САЩ и открито призова Италия да подпише Меморандум за разбирателство, който да подчертае независимостта на италианското правителство от Вашингтон. „Италия е независима държава; Вярваме, че ще се придържате към решението, което сте взели независимо ”, каза Ван И пред журналистите. \r\nАмериканският съветник по националната сигурност Гарет Маркиз отговори на изказването на китайския външен министър за Италия, като каза, че „Един пояс, един път“ е проект на „китайската суета“, от който италианците трябва да стоят настрана. \r\nПревод и редакция:", "date": "2019.03.12", "title": "New Europe: Италия стана първата страна от Г-7, която обмисля да се включи в китайския проект „Един пояс, един път“"}
{"url": "http://www.focus-news.net/news/2019/03/12/2633448/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба  (ПСС) към Българския червен кръст (БЧК). Температурите са около минус 3, минус 4 градуса. На много места е мъгливо и вали сняг. Вятърът е от слаб до умерен. Условията не са подходящи за туризъм. На курортите също трябва да се внимава, защото и там вали сняг. На Банско има частично затворени писти, поради заледяване. Лифтовите съоръжения работят по всички курорти.  \r\nНяма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.12", "title": "ПСС: Лоши са условията за туризъм в планините"}
{"url": "http://www.focus-news.net/news/2019/03/12/2633452/sliven-patnite-nastilki-v-oblastta-sa-mokri-prevalyava-slab-dazhd.html", "text": "Пътните настилки в областта са мокри, превалява слаб дъжд. На територията на цялата област движението е натоварено, съобщиха от  Областно пътно управление - Сливен . Затворени за автомобили над 10 тона са проходите Твърдишки и Вратник. В участък от прохода Твърдица – Елена движението е в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по пътя  Бероново – Градец в участъка от Садово до Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по пътя Сунгурларе – Пъдарево в участъка  от село Чубра до Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът за приключване на двата ремонта е 31 март.", "date": "2019.03.12", "title": "Сливен: Пътните настилки в областта са мокри, превалява слаб дъжд"}
{"url": "http://www.focus-news.net/news/2019/03/12/2633453/blagoevgrad-zapochna-priemaneto-na-zayavleniya-za-ednokratna-stipendiya-hristo-barakovski.html", "text": "В Община Благоевград започна приемът на документи за еднократна стипендия „Христо Бараковски“, учредена през 2017 година. Това съобщиха от пресцентъра на  Общината . Тя се предоставя ежегодно по повод на 24 май - Ден на българската просвета и култура и славянската писменост и празник на Благоевград на деца или ученици, постигнали високи постижения в сферата на изобразителното изкуство. Тази година стипендията касае постижения придобити от национални и международни конкурси за периода 1.04.2018-1.4.2019 г. Срокът за кандидатстване до 11 април 2019 г. с формуляр, който може да изтеглите от сайта на Община Благоевград, сектор „Култура“, стипендии, еднократно подпомагане -  . \r\nХристо Спасов Бараковски е виден български дърворезбар и художник от Благоевград. Той е един от най-добрите майстори на декоративна пластика и дърворезба в страната със изявен собствен стил, съчетаващ резба, скулптура и рисунка.  \r\nЕмблемата на Благоевград е дело на Христо Бараковски.", "date": "2019.03.12", "title": "Благоевград: Започна приемането на заявления за еднократна стипендия „Христо Бараковски“"}
{"url": "http://www.focus-news.net/news/2019/03/12/2633454/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Италианският премиер Джузепе Конте потвърди в петък, че неговото правителство обмисля двустранно споразумение с Китай в контекста на инициативата „Един пояс, един път“, пише  базираното в Брюксел електронно издание New Europe . \r\nПреди посещението на китайския президент Си Дзинпин в Италия на 22-24 март, италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“ с цел да бъде подписан Меморандум за разбирателство по въпроса. \r\n„С цялата нужна предпазливост, мисля, че това може да е възможност за нашата страна“, заяви Конте. Ангажирането на Италия идва с обещание за милиарди в инвестиции, докато страната официално е в рецесия. \r\nКонте направи коментари си от северноиталианския град Генуа, който от векове е в сърцето на глобалната свързаност на Италия, отбелязва изданието, като посочва, че именно свързаността е основната заявена цел на проекта „Един пояс, един път“, който Пекин се надява да свърже Китай по море и земя с Централна Азия, Близкия Изток, Европа и Африка и който, също така, ще включва  многопластови ангажименти в културата, технологията и науката. \r\nИталия не е първата европейска държава, която се ангажира да подпише двустранно споразумение с Китай, тъй като Хърватия, Чешката република, Унгария, Гърция, Малта, Полша и Португалия вече подписаха договори с Китайската комунистическа партия. Италия обаче е първата икономика от Г-7, която обмисля този вид сделка. \r\nИзявлението на Конте дойде само два дни, след като САЩ разкритикуваха инициативата „Един пояс, един път“ като троянски кон „произведен от Китай, за Китай“ и изразиха скептицизъм относно това, дали тя ще има „устойчиви икономически ползи“ за Италия. Вашингтон също размишлява върху икономически контрамерки срещу страни-членки на ЕС, които изберат да работят с китайците. \r\nОт своя страна Конте увери присъстващите в Генуа, че италианското правителство е в постоянен контакт с американците за отношенията на Рим с Пекин. \r\nКитайският външен министър Ван И отхвърли опасенията на САЩ и открито призова Италия да подпише Меморандум за разбирателство, който да подчертае независимостта на италианското правителство от Вашингтон. „Италия е независима държава; Вярваме, че ще се придържате към решението, което сте взели независимо ”, каза Ван И пред журналистите. \r\nАмериканският съветник по националната сигурност Гарет Маркиз отговори на изказването на китайския външен министър за Италия, като каза, че „Един пояс, един път“ е проект на „китайската суета“, от който италианците трябва да стоят настрана. \r\n***  Европа се намира на кръстопът. Сега й предстои да избере не само начинът на действие, но и това, какво иска да стане. Но тези въпроси, всъщност, са разрушителни и могат да променят хода на историята на нашия континент, колкото и от това да не се интересуват европейските лидери. Поддържайки старателно начина на живот в структурите на Европейския съюз, които би трябвало да бъдат реформирани, за да може европейското население да ги приеме и за да може Европа да реагира действено на трудностите в настоящето и бъдещето, лидерите на Съюза буквално са загубили изцяло способността си да дават отговори, както и да взимат окончателни решения за това какво да прави континента, докато в същото време вместо нас тези решения взимат други. Тези други седят във Вашингтон, Москва и Пекин, пише италианското издание  Gli Occhi della Guerra  в материал, представен без редакторска намеса. \r\nНеспособността за взимане на решения в съчетание с големия национален егоизъм, прикриван зад мним европеизъм (разбирай: във Франция и Германия) почти необратимо и неудържимо разрушава Европейския съюз. Брюксел вече много години се занимава с търсене на външен враг, сочейки първо Русия на Владимир Путин, а след това САЩ на Доналд Тръмп като зложелатели, виновни за разпадането на ЕС и разрушаващи го отвън. След това за всичко станаха виновни популистите, както десните, така и левите: движенията, критикуващи Европейския съюз, уж стремейки се да развалят европейския проект. \r\nНо реално зад тези обвинения се крие убиващото Европейския съюз отсъствие на решения и идеи. В Брюксел никой не знае какво да прави, никой не взима решения, които наистина биха могли да дадат импулс на целия континент, а всички чакат, кога Берлин и Париж ще си кажат думата. А присъствието на Жан-Клод Юнкер и Доналд Туск на подписаното в Аахен споразумение между Ангела Меркел и Еманюел Макрон стана почти символ на това, в което се е превърнал Европейският съюз: френско-германска ос, която се стреми за хегемония за сметка на другите страни чрез увеличаване на изолацията на останалите големи държави. \r\nРеалността е такава, че Съюзът се разпада не по вина на своите противници, а именно по вина на тези, които се наричат негови защитници. Европа се надяваше, че ще бъде спасена от Ангела Меркел и Еманюел Макрон, а всъщност именно тези лидери на френско-германската ос нанасят фаталният за нея удар. Те искат, както и по-рано, Европа да е образ и подобие на тяхната ос, настоявайки и убеждавайки обществото, че това е единственият път за развитие на целия Европейски съюз. Но всъщност те само подготвят почвата за антиевропейските движение, които се обявят срещу континент, който се държи на два стълба – Франция и Германия. \r\nОт друга страна, срещу този съюз на двете европейски сили, Европейският съюз изглежда напълно безсилен и липсва глас, способен да представлява целия континент. Оглавяващият Европейската комисия Юнкер е идеалният изпълнител на политиката, диктувана от Меркел и Макрон, но той никога не е показал способността си да прави компромис по отношение на останалите 26 (в бъдеще 25) държави от Съюза. Брюксел вече не е столица на Европейския съюз, той е столица на провинцията на съвместното кралство на Франция и Германия, където двете сили споделят властта, която напълно съответства на националистическата им логика, обвинявайки останалите страни, че са егоистични. Междувременно Европейската комисия загуби доверието в очите на европейския електорат, който все повече се отдалечава от институцията, ръководена от Юнкер, като я смята в най-добрия случай за безполезен орган. \r\nДоказателствата за това съчетание между неспособността за взимане на автономни решения и засилването на френско-германската власт през последните няколко месеца се проявиха в две сфери: в стълкновенията със САЩ на Доналд Тръмп и в европейската отбрана. Тези, както изглежда, толкова различни области са символични за разбирането на проблемите на днешна Европа. Със своята търговска политика, защитаваща изцяло интересите на Германия, Ангела Меркел провокира постоянно нарастваща пропаст между двата бряга на Атлантическия океан и вкара ЕС в безсмислена търговска война. Това доказва фактът, че страните от Вишеградската група, както и Италия, не проявиха никаква заинтересованост в това да отправят предизвикателства на американската администрация. А в сферата на отбраната Париж на практика реши да се откаже от европейското Постоянно структурирано сътрудничество по въпросите на сигурността и отбраната, за да пробва да наложи изключително френските проекти за европейската отбрана. Именно по тази причина Италия отдавна е решила да излезе от тези нови проекти за съвместна отбрана, в които няма никакви гаранции за независимост и безпристрастност по отношение на Франция. \r\nТези два примера са достатъчни, за да очертаят общата картина на това, какво представляват властите в тези два хегемона, оглавили практически отсъстващия алианс. Достатъчно е обаче да се припомни въпросът за миграцията, външната политика и решенията във финансовата и икономическата сфера, така че да стане ясно къде са истинските врагове на тази Европа. Много често враговете са тези, които говорят на висок глас в нейна защита. \r\n*** Унгарският премиер Виктор Орбан във вторник ще се срещне с шпитценкандидата на Европейската народна партия (ЕНП) за предстоящите евроизбори Манфред Вебер в Будапеща, за да обсъди с него бъдещето на „Фидес“ в групата на дясноцентристите в Европейския съюз. Разговорът може да е решаващ за запазването на членството на управляващата унгарска партия в ЕНП, пише  електронното издание Hungary Today . \r\nПреди посещението, Вебер каза, че отива в Унгария просто, защото „Фидес“ почти сигурно ще напусне най-голямата група в Европейския парламент. По неговите думи, той има намерение „да изясни (на Орбан), че в момента е по пътя към излизане от ЕНП“. Той добави, че спорът не е „конфликт между Изтока и Запада или за миграционната политика“, а за фундаменталните ценности на ЕНП и ЕС. Политикът настоя, че европейските консерватори няма да „принуждават „Фидес“ да остане“, ако тя не иска. \r\nВебер каза още в петък във Варшава, че „Виктор Орбан сам ще реши на кое партийно семейство иска да е член „Фидес“: \r\n„Никой не е принуден да остава. „Фидес“ може да остане, но ЕНП се основава на общи принципи и ценности“. \r\nКакто припомня изданието, повече от 10 партии-членки на ЕНП инициираха изгонването на унгарската управляваща партия. Организацията трябва да обсъди въпроса на заседание на 20 март. \r\nЩо се отнася до информационната кампания, в която Брюксел е обвинен, че подкрепя нелегалната миграция, в петък Виктор Орбан заяви, че не очаква „постерите Юнкер-Сорос“ да станат casus belli в очите на ЕНП. \r\n„Очаквах, че не всички ще са щастливи от нея, но считам, че е преувеличение от нея да създадат casus belli“. \r\nСпоред унгарския премиер, Джордж Сорос и Жан-Клод Юнкер са изобразени в стил „Мъпет шоу“ и информационната кампания е повече от нужна. Орбан заяви още, че „Фидес“ „обмисля“ какви ще са вредите от изключването от ЕНП. Той подчерта, че партията има множество възможности, от които да избира и намекна за възможността да бъде създадена нова европейска група преди европейските избори през май. \r\nОрбан подчерта, че предпочита да „поправи това, което не работи, но може да се стигне до там, да няма смисъл да останем“. \r\n„Има изцяло нова ситуация, на която трябва да реагираме. Очаквам отговори от ЕНП, но ако не можем да се разберем, няма да има смисъл да търсим отговори заедно“. \r\nУнгарският премиер призна, че „Фидес“ се опитва да промени ЕНП, насърчавайки я „да приеме антимиграционните сили“. Той намекна, че спорът е показал, че истинското място на неговата партия може да е другаде. \r\nМинистърът на външните работи на Унгария Петер Сиярто обяви, че „Фидес“ няма намерение да се извинява на членовете на ЕНП, като директно отхвърли едно от условията от ултиматума на Вебер. Както твърди първият дипломат на Будапеща, когато Европейската комисия твърди, че не е а имиграцията, никой не знае дали „просто се шегува, или наистина вярва в това, което казва“. Що се отнася до условията, поставени от Вебер за членството на „Фидес“ в ЕНП, Сиярто заяви: \r\n„Една партия трябва да се извини, само ако е направила грешни изявления за друга партия, а ние не сме го направили. Нашата цел е да имаме антиимиграционно мнозинство в Европейския парламент“. \r\n***  Найджъл Фараж е казал на Доналд Тръмп, че трябва да подкрепи Брекзит без сделка, когато двамата се срещнаха във Вашингтон по-рано този месец, пише в.  Independent . \r\n„Говорих с него за Виетнам, където беше казал, че на масата е имало лоша сделка, така че понякога трябва да ходиш. Това беше точния цитат от Тръмп“, заяви Фараж за The Daily Telegraph. \r\nТой сравни преговорите за Брекзит с неотдавнашната среща на върха на американския лидер със Северна Корея във Виетнам. \r\n„В случая с Виетнам казах, че липсата на сделка е по-добре от лоша сделка и аз изразих мнението си, че същият принцип се прилага и за Brexit“, заяви той. „Мисля, че ако прочетете коментарите на неговия посланик в Лондон, не мисля, че това отнема много четене между редовете. Тази американска администрация твърдо вярва в националната държава, а не в наднационални структури и тази администрация е силно заинтересована от отбраната, сигурността и бизнес отношения, които съществуват между нашите две страни. И мисля, че е справедливо да се каже, че виждат Брекзит като чудесна възможност“. \r\nТръмп стана приятел по време на кампанията си, когато бившият лидер на „Партия за независимост на Обединеното кралство“, наречен „г-н Брекзит“, беше посрещнат на митинг в Мисисипи преди изборите през 2016 г. \r\nДоналд Тръмп е говорил благоприятно за Фараж в миналото, като заявява, че ще свърши „страхотна работа“ като британски посланик в Съединените щати.", "date": "2019.03.12", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/12/2633455/shumen-mezhdu-2-i-9-lkv-m-sa-registriranite-valezhi-ot-dazhd-v-oblastta-prez-denonoshtieto.html", "text": "Между 2 и 9 л/кв. м са регистрираните валежи от дъжд в областта през денонощието. Това съобщи за  Радио „Фокус“ - Шумен  дежурният в Хидрометеорологичната обсерватория. Валежите са започнали през нощта и продължават и тази сутрин. В Шумен са отчетени 4.5 л/кв. м. В района на Тодор Икономово, Хърсово и Венец са отчетели по 9 л/кв. м дъжд, в Нови пазар - 7 л/кв. м, в Риш и Велики Преслав - 4 л/кв. м, Върбица - 5 л/кв. м, Смядово - 2 л/кв. м.  \r\nВ област Шумен е в сила предупреждение за обилни валежи. Температурата на въздуха е около 4 градуса, очакваната максимална температура за района е 10 градуса. Духа слаб северен вятър. \r\nИвелина ИВАНОВА", "date": "2019.03.12", "title": "Шумен: Между 2 и 9 л/кв. м са регистрираните валежи от дъжд в областта през денонощието"}
{"url": "http://www.focus-news.net/news/2019/03/12/2633429/ministar-temenuzhka-petkova-nadyavam-se-v-hoda-na-pregovorite-po-aets-belene-v-sledvashtite-12-mesetsa-da-ima-dobar-rezultat.html", "text": "Надявам се в хода на преговорите по АЕЦ „Белене“ в следващите 12 месеца да има един добър резултат. Това каза министърът на енергетиката Теменужка Петкова за процедурата за избор на стратегически инвеститор за АЕЦ „Белене” в „Тази сутрин“ по  бТВ . „Предстои да разберем дали ще има АЕЦ „Белене“. Горещо се надявам процедурата да приключи с успех, защото наистина такъв един проект е  важен както за България, така и за целия регион“, каза Петкова.  \r\nТя изрази надежда всички компании, които са заявили интерес и на които страната ще изпрати покана със стартиране на процедура за търсене на стратегически инвеститор да потвърдят своя интерес и в рамките на 90 дни след публикуването ѝ да направят заявление за интерес.  \r\nСпоред нея фактът, че до този момент има заявен интерес и са водени разговори с най-голямата китайска ядрена компания, с General Electric и с корейската хидро-атомна корпорация, показват, че има интерес към реализацията на този проект. „Процедурата е достатъчно гъвкава, така че тя ще създаде възможност за водене на преговори с потенциалните стратегически инвеститори, с потенциалните миноритарни инвеститори или с потенциалните желаещи да закупят електрическа енергия на база на дългосрочни договори, така че се надявам в хода на преговорите в следващите 12 месеца да има един добър резултат“, заяви още Петкова. Тя уточни, че срокът е индикативен. „Той започва да тече от датата на публикуване на поканата в официален вестник на ЕС. След публикуване на поканата в Европейския вестник започва да тече първо срока 90-дневния за подаване на заявления и по принцип този индикативен срок, който сме определили в рамките на 12 месеца“, допълни още министърът не енергетика.  \r\nПеткова обясни, че блокиращата квота е едно от условията, които защитават в голяма степен националния интерес. „Ние ще имаме възможност да участваме в целия процес както по изграждане, експлоатация и съответно извеждане от експлоатация на ядреното съоръжения“, допълни министърът. Тя уточни, че не е задължително тя да бъде съответно 34%, а може да бъде и по-малък процент.", "date": "2019.03.12", "title": "Министър Теменужка Петкова: Надявам се в хода на преговорите по АЕЦ „Белене“ в следващите 12 месеца да има добър резултат"}
{"url": "http://www.focus-news.net/news/2019/03/12/2633456/vratsa-nad-5-400-kasa-tsigari-bez-banderol-sa-izzeti-pri-proverka-na-targovski-obekt-v-grada.html", "text": "Над 5 400 къса цигари без бандерол са иззети при проверка на търговски обект в града. Това съобщиха от  ОДМВР - Враца . Проверката е извършена на 11 март 2019 г. в 10.45 часа по повод получен сигнал за съхранение и продажба на акцизни стоки без акцизен български бандерол. При извършената проверка е намерен общо 240 грама ситно нарязан тютюн без български акцизен бандерол, който е иззет. При последваща проверка на фирмените документи е установено, че в обекта се продават тютюневи изделия без валиден лиценз. Иззети са общо 273 бр. кутии с цигари от различни марки. По случая е образувана преписка.", "date": "2019.03.12", "title": "Враца: Над 5 400 къса цигари без бандерол са иззети при проверка на търговски обект в града"}
{"url": "http://www.focus-news.net/news/2019/03/12/2633444/ministar-temenuzhka-petkova-vsichki-evropeyski-pravila-sa-spazeni-za-turski-potok-a-nay-golyamata-garantsiya-pred-evropa-che-edin-proekt-shte-se-sluchi-e-imenno-tova.html", "text": "Всички европейски правила са спазени за „Турски поток“, а най-голямата гаранция пред Европа, че един проект ще се случи, е да бъдат спазвани именно правилата. Това каза министърът на енергетиката Теменужка Петкова за „Турски поток“ в предаването \"Тази сутрин\" по  бТВ . „По отношение на реализацията на този проект, всички европейски правила са спазени“, каза Петкова и уточни, че е по-удачно проектът да се нарича „Балкански поток“. „Когато някой иска гаранции, говори, че правителството трябва да издейства такива, че ние нямаме гаранции от Брюксел, ще кажа следното: нека си спомним защо беше спрян проектът „Южен поток“. Той беше спрян заради грубо нарушение на първо място на третия либерализационен пакет и на второ място беше спрян поради нарушения в областта на обществените поръчки“, допълни Петкова. „Българският премиер, българското правителство се борят единствено и само за националните интереси“, каза още министърът на енергетиката.", "date": "2019.03.12", "title": "Министър Теменужка Петкова: Всички европейски правила са спазени за „Турски поток“, а най-голямата гаранция пред Европа, че един проект ще се случи, е именно това"}
{"url": "http://www.focus-news.net/news/2019/03/12/2633459/pleven-patnite-nastilki-v-oblastta-sa-mokri-nyama-danni-za-zaledyavaniya.html", "text": "Пътните настилки в областта са мокри, няма данни за заледявания. Това съобщиха за  Радио ,,Фокус\"  от Областно пътно управление - Плевен. Температурите в областта  са от минус 1° до 5 °. Работят 25 снегопочистващи машини. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград (от град Луковит транзитно през гр. Червен бряг към с. Чомаковци) началото на обхода е кръстовище с път III-306 в град Луковит при км 138+767, оттам отбивният маршрут следва трасето на път I-3 през с. Радомирци до обхода на град Долни Дъбник, град Искър и град Кнежа до кръстовище с път III-306 в Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.03.12", "title": "Плевен: Пътните настилки в областта са мокри, няма данни за заледявания"}
{"url": "http://www.focus-news.net/news/2019/03/12/2633457/komisar-yavor-kolev-gdbop-balgariya-ne-otstapva-na-evropeyskite-strani-v-gotovnostta-da-otrazyava-kiberataki.html", "text": "България не отстъпва на европейските страни в готовността да отразява кибератаки. Това каза за сутрешния блок „Добро утро, България“ на  Радио „Фокус“  комисар Явор Колев, началник на отдел „Киберпрестъпност“ при Главна дирекция „Борба с организираната престъпност“. Той обърна внимание, че кибератаките са трансгранични, което изисква много добро международно сътрудничество. Въпреки че са нужни редица подобрения в законодателството на всички партньори в ЕС, са налице стъпки на международно ниво за борба с киберпрестъпността, увери комисар Колев. „През 2001 година беше подписана конвенция за противодействие на киберпрестъпленията. Много от държавите, които я подписаха, въведоха в своите законодателства норми, които криминализират определени зловредни действия в кибернетичното пространство. Развиват се и националните контактни пунктове по киберпрестъпност, които обменят информация 24 часа в денонощието 7 дни в седмицата и по този начин събират и запазват електронни доказателства, които са много важни за преследването на този тип престъпления. Противодействието на киберпрестъпленията не е работа само на институциите – това е ангажимент на абсолютно всички представители на обществеността и неправителствения сектор. Всеки един от нас трябва да има своята роля и да участва в защитата на киберпространството в България“, коментира експертът. Честността на предстоящите европейски и местни избори вече е подсигурена, посочи комисар Явор Колев. Направени са необходимите стъпки, както от страна на Европол, така и на другите ангажирани в процеса на киберсигурността органи, така че да няма намеса в изборния процес у нас, обясни той. От 2015 година насам провежданите избори са без чувствителна външна намеса, припомни експертът. Комисар Явор Колев увери, че има готовност да се противодействат евентуални кибератаки, така че да се осигури спокойното протичане на изборния процес.  \r\nЕлеонора ЧОЛАКОВА", "date": "2019.03.12", "title": "Комисар Явор Колев, ГДБОП: България не отстъпва на европейските страни в готовността да отразява кибератаки"}
{"url": "http://www.focus-news.net/news/2019/03/12/2633463/dimitar-gardev-ekspert-es-ne-mozhe-postoyanno-i-na-vsyaka-tsena-da-otstapva-za-sdelkata-s-velikobritaniya-za-brekzit.html", "text": "ЕС е в сложна ситуация, не може постоянно и на всяка цена да отстъпва за сделката с Великобритания за Брекзит. Това каза за сутрешния блок „Добро утро, България“ на  Радио „Фокус“   Димитър Гърдев, експерт по международни отношения и въпросите на сигурността. Ако ЕК прави още отстъпи, това ще повлече главоломен процес на предоговаряне на европейския договор от всяка една държава, която не е доволна, добави той и поясни, че сценариите за Брекзит са ясни - днес се поставя на гласуване в британския парламент сделката на правителството на Тереза Мей и ако бъде отхвърлена, утре ще се гласува напускането на ЕС без сделка т.н. твърд Брекзит. Ако това не мине – ще се предложени да бъде удължен преговорният срок за напускане на Великобритания, каза той, като поясни, че удължаването не може да бъде безкрайно, след като така или иначе на 29 март има процедура по излизане. „Според в. „Дейли Телеграф“, ако се стигне до отлагане на Брекзит, ЕК може всеки месец да налага глоба на Великобритания в размер на 1,3 млрд. евро, което ще постави двете страни в сложен сценарий. Вече има едно споразумение Великобритания да изплати сума от 39 млрд. евро на европейския бюджет, така че това отлагане ще бъде свързано с доста сериозни глоби“, каза още той. Според Димитър Гърдев споразумението за Брекзит засяга всяка една държава-членка на ЕС. \r\nЕлеонора ЧОЛАКОВА", "date": "2019.03.12", "title": "Димитър Гърдев, експерт: ЕС не може постоянно и на всяка цена да отстъпва за сделката с Великобритания за Брекзит"}
{"url": "http://www.focus-news.net/news/2019/03/12/2633458/evrokomisaryat-mariya-gabriel-kolkoto-po-kibersigurna-e-balgariya-tolkova-po-kibersigurna-shte-e-i-evropa.html", "text": "Колкото по-киберсигурна е България, толкова по-киберсигурна ще е и Европа. Това каза за сутрешния блок „Добро утро, България“ на  Радио „Фокус“  еврокомисарят по цифрова икономика и цифрово общество Мария Габриел. Киберсигурността засяга не само личните ни данни, а и критична инфраструктура – енергетика, транспорт и здравеопазване. Според еврокомисаря България е силно ангажиран и активен участник в борбата с киберпрестъпленията, което доказа най-ярко по време на европредседателството, и работата на страната ни в тази насока продължава. Има нужда от киберспециалисти в Европа – необходими са над 300 хиляди души в сектора, обърна внимание Мария Габриел, като уточни, че жените в тази сфера са едва 17%. В тази насока през последния месец в ход е инициатива на ЕК „Жени за киберсигурност“, която да ги привлече младите към тази сфера на развитие. „Призовавам младите да не се колебаят и да се интересуват от новите технологии, защото те дават нова перспектива – за реализация, за добро заплащане, за по-гъвкаво съчетаване между личен и професионален живот. Младите не бива да се спират пред стереотипите – днес професиите, свързани с новите технологии, не са единствено свързани с прекъсване на социалните контакти и взиране в екрана 24 часа в денонощието. Напротив – те дават много възможности, които можем да превърнем в нещо с конкретна полза, само ако бъдем бдителни. Затова отправям апел към младите хора да подновяват своите киберхигиенни навици и всички да работим заедно за един по-безопасен интернет, защото в него има и тъмна страна. Нека си спомним, че правилата и ценностите, които ни водят в живота офлайн, трябва да бъдат валидни и онлайн“, призова еврокомисарят. Мария Габриел обърна внимание, че за осигуряване на киберсигурност е необходима мобилизация на няколко нива, както и общ подход, в който политическият и техническият аспект вървят ръка за ръка. Добри резултати дават информационните кампании сред хиляди младежи за киберхигиенните им навици, а от юни 2018 година стартира и платформа за директен контакт между фирми и студенти, в която вече участват над 1800 младежи, уточни еврокомисарят. Държавите поотделно не могат да се справят с кибератаките, затова трябва да обединят за по-голяма киберрезистентност и защита, призова Мария Габриел.  \r\nЕлеонора ЧОЛАКОВА", "date": "2019.03.12", "title": "Еврокомисарят Мария Габриел: Колкото по-киберсигурна е България, толкова по-киберсигурна ще е и Европа"}
{"url": "http://www.focus-news.net/news/2019/03/12/2633451/zapochvat-razpiti-po-deloto-ktb.html", "text": "Първи разпити по мегапроцеса „КТБ“ се очакват днес, предаде  БНР . След като с промени в Наказателно-процесуалния кодекс беше спряно изчитaнeтo на над 5-те хиляди страници обвинителен диспозитив, Специализираният наказателен съд даде ход по същество на делото за източването на над 2,5 милиарда лева от фалиралата през 2014 г. Корпоративна търговска банка. \r\nДо разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес са ĸpeдитополучители. \r\nНа миналото съдебно заседание адвокатът на Василев - Константин Симеонов, изненадващо заяви, че клиентът му иска да даде обяснения по повдигнатите му обвинения. \r\nПрокуратурата се противопостави, напомняйки, че, ако е искал пълноценно участие в процеса, банкерът е можел да даде доброволно съгласие за екстрадиция от Сърбия, където се намира от лятото на 2014 г. \r\nСимеонов контрира, че Василев е там, защото се съмнявал, че у нас ще получи справедлив процес. \r\nРешението на съда беше да се проучат техническите възможности за разпит на основния подсъдим, което съдия Петрова мотивира с думите: \r\n„Никога съдът не може да лиши подсъдим от правото да дава обяснения“. \r\nПодобен задочен разпит може да се реализира чрез видеоконферетна връзка или с разпит в Сърбия с молба за правна помощ.", "date": "2019.03.12", "title": "Започват разпити по делото „КТБ“"}
{"url": "http://www.focus-news.net/news/2019/03/12/2633464/kyustendil-v-dupnitsa-shte-bade-napravena-parva-kopka-za-izgrazhdaneto-na-nova-detska-gradina.html", "text": "В града ще бъде направена първа копка за изграждането на нова детска градина. Това съобщиха за  Радио „Фокус” – Кюстендил  от Община Дупница. Церемонията ще се състои в жилищен комплекс „Бистрица” от 11.00 часа. Изграждането на нова детска градина е част от реализиращия се проект „Подобряване на образователната инфраструктура в град Дупница”, финансиран от Оперативна програма „Региони в растеж”. Детската градина ще бъде с капацитет за 88 деца, разпределени в четири групи. Планира се постройката да бъде двуетажна, с удобни функционални връзки между групите, административните помещения на обслужващия персонал и физкултурно-музикален салон. Ще бъдат изградени приемно фоайе с помещение за охрана, спалня и занималня за всяка група, гардероб - филтър и чакалня за родителите. Санитарни възли ще бъдат с тоалетни и мивки, физкултурен и музикален салон, склад за уреди, административно-медицинска част и други. \r\nВенцеслав ИЛЧЕВ", "date": "2019.03.12", "title": "Кюстендил: В Дупница ще бъде направена първа копка за изграждането на нова детска градина"}
{"url": "http://www.focus-news.net/news/2019/03/12/2633465/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "През миналата седмица стана ясно, че Свищовската болница ще получи повече пари за своята издръжка от държавата. Увеличената над три пъти субсидия е по критерий отдалеченост на лечебното заведение. В какво ще бъдат вложени средствата ще попитаме в предаването „Добре дошли в Свищов“ на  Радио „Фокус“ – Велико Търново  кметът на Община Свищов Генчо Генчев.  \r\nЩе Ви представим и условията за кандидатстване по общинската програма „Местни инициативи“, за която ще разговаряме със Стоян Парашкевов от Дирекция „Управление на проекти“.  \r\nПрез миналата седмица Ви разказахме как след дългогодишно прекъсване археологическите проучвания на крепостта „Калето“ в центъра на Свищов ще бъдат възстановени. Днес ще говорим с ръководителя на предстоящите дейности археолога проф. Николай Овчаров. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.03.12", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/03/12/2633466/zamestnik-ministar-georg-georgiev-se-sreshtna-s-rakovodstvoto-na-amerikanskiya-evreyski-komitet-v-bostan.html", "text": "Заместник-министърът на външните работи и национален координатор за борбата с антисемитизма Георг Георгиев се срещна с ръководството на Американския еврейски комитет в Бостън. Това съобщиха от пресцентъра на  Министерството на външните работи . В срещата участваха президентът на Американския еврейски комитет в Бостън Джонатан Дарфман, директорът Робърт Лейкайнд, извънредният и пълномощен посланик на Република България в САЩ Тихомир Стойчев и генералният консул на България в Ню Йорк Мая Христова.    \r\n„Преди 76 г. българският народ бе на висотата на историческия момент и защити своите евреи. Този акт бележи една от най-светлите страници в нашата история. Спасяването на евреите е безпрецедентен акт и проява на гражданска смелост, плод на съвместните действия на политици, на Българската православна църква, интелектуалци и обикновени граждани”, заяви Георг Георгиев. Заместник-министърът напомни, че през март 2018 г. премиерът Бойко Борисов участва в церемония в Скопие за отбелязване годишнината от депортирането на над 7000 евреи от Вардарска Македония в нацистките лагери на смъртта. „Това бе първият случай, когато български премиер участва в подобна възпоменателна церемония“, заяви още Георг Георгиев.    \r\nПрез 2018 г. България за първи път направи донорска вноска за мемориала „Аушвиц-Биркенау“, с което страната пряко се ангажира с опазването на автентични места, свързани с историята на Холокоста. Георг Георгиев подчерта, че България споделя загрижеността на световната еврейска общност и по-широката международна общност относно растящия антисемитизъм и тревожните опити за пренаписване или изопачаване на историята на XX век.   \r\n„Ние осъждаме и отхвърляме такива опити, а нашият отговор е силният ангажимент да изследваме и разказваме историята в цялата ѝ трагична сложност. Трябва да се изправим пред историческите реалности и да се поучим от уроците от миналото. Спасените по време на Холокоста български граждани от еврейски произход, повечето от които впоследствие емигрираха, символизират връзката между България и еврейска общност по света“, посочи заместник-министър Георгиев.     \r\nТой припомни още, че страната ни поддържа постоянен диалог и има изградени отлични отношения с еврейските организации в САЩ. По думите му активното сътрудничество с американската еврейска общност има важна роля, както за развитието на двустранните българо-американски отношения и задълбочаване на стратегическото партньорство със САЩ, така и за насърчаването на сътрудничеството между България и Израел.  \r\n„Признателни сме на еврейската общност, която даде своя принос и оказа подкрепа на България в годините на прехода към демокрация, в процеса на присъединяването на страната ни към НАТО и ЕС, както и за задълбочаване на двустранния диалог със САЩ”, каза още Георг Георгиев.  \r\nС присъединяването си към Международния алианс за възпоменание на Холокоста България пое твърд ангажимент за открити дебати и задълбочени изследвания по историята на Холокоста и за нулева толерантност към всякакви прояви на исторически ревизионизъм и антисемитизъм.    \r\nВ първия ден от посещението си в САЩ Георг Георгиев се срещна и с представители на българската общност в Бостън. Десетки български граждани задаваха своите въпроси повече от два часа.  \r\n„Искрено се радвам да видя, че всички вие сте отделили от времето и емоциите си, за да дойдете днес тук. Поклон! Вероятно не веднъж сте чували, че сте мост между България и САЩ, че сте нашите посланици по света. Всъщност вие сте част от нас и аз знам, че България винаги ще бъде в сърцата ви. Знам, че живеете с болките и несгодите на страната си, че се вълнувате и следите какво се случва. Знам също, че вие сте тези, заради които българските традиции и обичаи се съхраняват през годините и през континентите. Благодаря ви”, заяви пред българите заместник-министър Георгиев.    \r\nВ рамките на работното си посещение в САЩ от 11 до 15 март Георг Георгиев ще изнесе лекция пред студенти в университета „Харвард“ в Бостън, ще посети високо технологични фабрики в района. Във Вашингтон заместник-министърът на външните работи има срещи в Държавния департамент, с представители на Националния демократически институт и на Републиканския национален институт.", "date": "2019.03.12", "title": "Заместник-министър Георг Георгиев се срещна с ръководството на Американския еврейски комитет в Бостън"}
{"url": "http://www.focus-news.net/news/2019/03/12/2633460/dimitar-danchev-bsp-strahat-na-gerb-e-izklyuchitelno-golyam-ako-dps-napusne-parlamenta-nyama-koy-da-opravdava-zhivota-mu.html", "text": "\"Въпросът с данъчната амнистия, която получава Главно мюфтийство, не е просто политически и не само религиозен, а морален и социален\". Това каза народният представител от ПГ на \"БСП за България\" Димитър Данчев пред БСТВ, съобщиха от пресцентъра на  НС на БСП . Той коментира, че ако тези дългове са натрупани в резултат на социална дейност, е съгласен те да бъдат опростени, но не и след като са трупани от неплатени към държавата суми. \"Тук, обаче, виждаме сделката между ГЕРБ и ДПС и вече знаем каква е стойността на първата вноска за продължаването на живота на това Народно събрание - 8.2 млн. лв.\", заяви Данчев. Народният представител уточни, че  това са средства, дадени от всички нас - българските граждани. \"Ние сме хората, които плащаме цената за продължаването на живота на този парламент\", каза още той. Димитър Данчев коментира още, че е много  вероятно да има и други вноски, които няма да са по-малки от тази.  \"Страхът на ГЕРБ е изключително голям, защото ако и ДПС напусне парламента, в него не би останала и онази формална опозиция, която да оправдава живота му. А и Цветан Цветанов едва ли не призна, че кворумът в парламента зависи от ДПС\", каза още депутатът от левицата. Данчев коментира и твърденията, че това опрощаване на данъци ще подпомогне запазването на мира в страната. \"То поставя нови разделителни линии в обществото, а премиерът е този, който със своите действия застрашава националната сигурност на страната. Типично за него, той нескопосано се опита да прикрие нещата, събирайки на една обща снимка патриарха и главния мюфтия, но не се получи\", заяви Данчев.   \r\n\"Управляващите раздават националното богатство, като за последно. Само преди няколко дни през парламента бе прокарана нова промяна  в закона за концесиите. Тази промяна цели да ускори процедурата по отдаване на Летище \"София\" на концесия, а с нея се прави абсолютно невъзможно спирането на процедурата\", каза още Димитър Данчев. Той уточни, че в законопроекта е вкаран специален текст, който казва, че всяка концесия, която касае трансгранични услуги, може да бъде прекратена само с решение на международен арбитраж. \"Това се прави умишлено от управляващите, защото БСП ясно заяви, че ако получи доверието на хората, веднага ще прекрати концесията. По този начин ще подхождаме и към плажовете и друга важна инфраструктура\", заяви народният представител. \r\nДимитър Данчев коментира и предстоящата смяна на касовите апарати и заяви, че условията, заложени в наредбата, са изключително неясни. \"Това създава голям риск за малкия и средния бизнес. С тази ненужна и свръхтежка регулация мнозинството тласка малките и средни предприятия към сивия сектор\", посочи той. Народният представител заяви, че това не е просто поредната смяна на касовите апарати, която се прави в последните четири години, а поредният опит за рекет.", "date": "2019.03.12", "title": "Димитър Данчев, БСП: Страхът на ГЕРБ е изключително голям, ако ДПС напусне парламента, няма кой да оправдава живота му"}
{"url": "http://www.focus-news.net/news/2019/03/12/2633469/vidin-tyalo-na-zhena-e-namereno-v-neobitaema-sgrada-v-rayona-na-zhp-garata-v-dimovo.html", "text": "Тяло на жена е намерено в необитаема сграда в района на жп гарата в Димово. Това съобщиха от  ОДМВР - Видин . Сигналът за намереното тяло в подаден на 11 март в 13.05 часа в дежурната част на РУ - Белоградчик. Съобщено е за намерено тяло в напреднал стадий на разложение в необитаема сграда на 50 метра западно от жп гарата в Димово. При огледа криминалисти установили на пода в стая тяло на жена. Няма данни за насилствена смърт, според първоначалните заключения. Тялото е транспортирано за аутопсия във видинската болница. Самоличността на жената е в процес на установяване. По случая в РУ - Белоградчик е образувано досъдебно производство.", "date": "2019.03.12", "title": "Видин: Тяло на жена е намерено в необитаема сграда в района на жп гарата в Димово"}
{"url": "http://www.focus-news.net/news/2019/03/12/2633468/pregled-na-osnovnite-temi-vav-varnenskiya-pechat.html", "text": "„Чумата по свинете настъпва! Затяга се обръчът около Варна“, съобщава на първата си страница днес вестник  „Черно море“ . В публикацията се посочва, че Българската агенция по безопасност на храните (БАБХ) констатира нови случаи на африканска чума при диви свине в землището на Държавното ловно стопанство „Каракуз“, област Силистра. Изпитването на взетите проби на 6 март т.г. от Националната референтна лаборатория в София потвърди наличието на вируса при две животни. „Издадоха посмъртно книга на капитан , ранг Петко Рачев Георгиев“, гласи друго заглавие в броя. В щаба на ВМС представиха книгата „Брегова артилерия и брегови ракетни части на българския военноморския флот“ в периода от 1947 до 1979 г. Неин автор е покойният капитан , ранг Петко Рачев Георгиев. Книгата е разказ от първо лице за историята на българската брегова артилерия от 1949 до 1962 г., когато е унищожена. Същата година пристига първият брегови ракетен комплекс СОПКА и неговата експлоатация до 1989 г. В своя ръкопис авторът описва технически подробности за използването на комплекса и интересни случки от живота на поделението на „Родни Балкани“. „Мобилно приложение ще следи за неплащане на данъци“, се съобщава на трета страница на вестника. Нова версия на мобилното приложение на НАП позволява проверка дали дадена касова бележка е истинска, или фалшива. Проверката става със сканиране на 45 код, който поетапно до края на годината ще стане задължителен във всяка касова бележка, издавана от български търговец. Към момента около 50 000 касови апарата печатат такива кодове върху бележките, които издават. „Първолаци с братя или сестри до 12 години с предимство за прием в училище“, гласи публикация на същата страница. Това гласуваха общинските съветници от ПК „Наука и образование“, одобрявайки новата система от правила за електронен прием в първи клас в училищата на територията на община Варна за 2019-2020 г. Тя отменя старата, която бе приета през март 2018 г., и отново е съобразена с изкисванията на Наредба № 10 за организация на дейностите в училищното образование на ресорното министерство. Към допълнителните критерии са добавени нови опции. Предимство вече, освен за деца сираци, ще имат и деца само с един родител – 30 точки. Допълнителни 30 точки ще бъдат давани и на малчуганите от многодетно семейство – повече от 2 деца.", "date": "2019.03.12", "title": "Преглед на основните теми във варненския печат"}
{"url": "http://www.focus-news.net/news/2019/03/12/2633470/varna-mokri-sa-patnite-nastilki-v-oblastta-shofyorite-tryabva-da-se-dvizhat-s-povisheno-vnimanie-po-avtomagistrala-cherno-more.html", "text": "Мокри са пътните настилки в областта, шофьорите трябва да се движат с повишено внимание по автомагистрала „Черно море“, предаде репортер на  Радио „Фокус“ – Варна . В посока Бургас преминаването се осъществява при пълно затваряне на платното към Варна поради ремонтни дейности. Движението в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. На територията на Областното пътно управление няма временно въведени ограничения за движение на моторни превозни средства. \r\nДиана СТОЕВА", "date": "2019.03.12", "title": "Варна: Мокри са пътните настилки в областта, шофьорите трябва да се движат с повишено внимание по автомагистрала „Черно море“"}
{"url": "http://www.focus-news.net/news/2019/03/12/2633462/anastasiya-stoycheva-nimh-ponizhenieto-na-temperaturite-shte-prodalzhi-10-15-sm-shte-bade-snezhnata-pokrivka-v-severna-balgariya.html", "text": "Понижението на температурите ще продължи през днешния ден, 10-15 см ще бъде снежната покривка в Северна България. Това каза в сутрешния блок „Добро утро, България“ на  Радио „Фокус“  синоптикът Анастасия Стойчева от Националния институт по метеорология и хидрология. По думите й през последните часове най-голямо количество валежи е отчетено в Лом. По-късно в Северна България и Предбалкана дъждът ще премине в сняг с условия за навявания, обясни тя. Добрата новина е, че динамичното лошо време у нас бързо ще отмине, увери Стойчева. „Тази обстановка бързо ще приключи и още през предстоящата нощ навсякъде валежите ще спрат. Утре облачността ще се разкъса и временно ще намалее до слънчево. Вятърът ще отслабне, без да стихва. Ще има отрицателни температури сутринта, без те да са по-ниски от -3/-4 градуса. Ще има значение обаче за културите, на които студеното време оказва влияние. В четвъртък и петък очакваме ново смущение, което да премине през страната ни, но то няма да бъде със съществено понижение на температурите, даже напротив. В повечето райони ще превали слаб дъжд. В края на седмицата ще започне затопляне, като температурите много бързо ще се повишат- дневните ще надхвърлят 15-20 градуса, каза още Анастасия Стойчева. Тя добави, че времето до края на месец март остава динамично.  \r\nЕлеонора ЧОЛАКОВА", "date": "2019.03.12", "title": "Анастасия Стойчева, НИМХ: Понижението на температурите ще продължи, 10-15 см ще бъде снежната покривка в Северна България"}
{"url": "http://www.focus-news.net/news/2019/03/12/2633467/montana-snyag-vali-na-prohoda-petrohan-dve-mashini-pochistvat-patya.html", "text": "Сняг вали на прохода Петрохан, две машини почистват пътя. Други две машини са в резерв. Това каза за  Радио „Фокус“ – Видин  дежурният служител в Областно пътно управление – Монтана. Температурата на въздуха е минус 4 градуса, духа силен северен вятър примесен със сняг. Снежната покривка на прохода вече е около 5 - 6 см. Остава забраната за преминаване на автомобили над 12 тона през Петрохан, обходният маршрут е през гр. Своге. Трафикът през прохода се осъществява нормално, повече автомобили се движат в посока София. \r\nАнна ЛОЗАНОВА", "date": "2019.03.12", "title": "Монтана: Сняг вали на прохода Петрохан, две машини почистват пътя"}
{"url": "http://www.focus-news.net/news/2019/03/12/2633476/api-195-mashini-sa-pochistvali-republikanskite-patishta-prez-izminalata-nosht-v-rayonite-sas-snegovalezh.html", "text": "195 машини са почиствали републиканските пътища през изминалата нощ в районите със снеговалеж. Това съобщиха от пресцентъра на  Агенция „Пътна инфраструктура“ . Настилките се обработват и работата на снегопочистващите машини продължава, за да се осигури безопасността на движението по високопланинските проходи. Няма въведени ограничения по пътната мрежа. Най-обилен в момента е снеговалежът на проходите Петрохан и Троянски, където падналият нов сняг е около 10 см. \r\nАгенция „Пътна инфраструктура“ напомня на шофьорите да тръгват на път само с автомобили с подходящи гуми, да карат внимателно и със скорост, съобразена с метеорологични условия, да не предприемат резки маневри и рискови изпреварвания.  Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2019.03.12", "title": "АПИ: 195 машини са почиствали републиканските пътища през изминалата нощ в районите със снеговалеж"}
{"url": "http://www.focus-news.net/news/2019/03/12/2633473/dobrich-nad-5-000-lv-sa-otkradnati-ot-chasten-imot-v-selo-orlyak.html", "text": "Над 5 000 лв. са откраднати от частен имот в село Орляк. Това съобщиха от  ОДМВР - Добрич . Сигналът за кражбата е подаден на 11 март около 13.00 часа. Установено е, че за времето от 09.00 часа до 12.45 часа на 11 март неизвестен извършител е проникнал през незатворен прозорец в къщата. По данни на тъжителя е извършена кражба на сумата от 5 000 лева, 300 евро и златни монети. По случая е образувано досъдебно производство.", "date": "2019.03.12", "title": "Добрич: Над 5 000 лв. са откраднати от частен имот в село Орляк"}
{"url": "http://www.focus-news.net/news/2019/03/12/2633475/haskovo-obshtinata-organizira-sedmitsa-na-otvorenite-vrati-za-populyarizirane-na-sotsialnite-uslugi-v-grada.html", "text": "По повод Световния ден на социалната работа – 19 март, Община Хасково организира седмица на отворените врати за популяризиране на социалните услуги в гр. Хасково. Това съобщиха от пресцентъра на  Общината . Тя ще се проведе от 13 март до 18 март (включително). Инициативата ще бъде съпътствана със засаждане на дръвче в двора на съответната услуга съвместно с персонала и потребителите им.", "date": "2019.03.12", "title": "Хасково: Общината организира седмица на отворените врати за популяризиране на социалните услуги в града"}
{"url": "http://www.focus-news.net/news/2019/03/12/2633474/liderat-na-albanska-partiya-kam-gratskiya-prezident-senilen-staretso-tova-e-vekat-na-albantsite.html", "text": "Лидерът на албанската „Партия за справедливост, интеграция и единство (ПСИЕ), позната като „партия на чамите“ Шпетим Идризи, реагира на изявление на гръцкия президент Прокопис Павлопулос, като заявим че „това е векът на албанците“, пише електронното издание на  македонския ежедневник „Вечер“ . \r\n„С много голямо съжаление, но без изобщо да съм изненадан, проследих безразсъдното и арогантно изказване на този сенилен старец президентът на Гърция, който продължава да се заканва на Албания с европейската интеграция чрез въпроса за Чамите. Този сенилен старец постоянно обижда паметта на хиляди избити в домовете си албанци от Чамария и на хиляди други, които са изгонени насилствено от бандите на Наполон Зервес. Този сенилен старец е най-големият представител на гръцките шовинистични кръгове и на „Златна зора“, които са в гръцкия парламент, както и на тези, които избиха гръцките партизани в планината Грамос“, заяви Идризи. \r\nПолитикът посочи, че миналият век е бил пълен с исторически несправедливости за албанците с разкъсването на албанските територии през 1913 година и каза на Павлопулос да бъде сигурен, че „това е векът на албанците“. \r\n„Но, най-тежко е мълчанието на албанските власти – министъра на външните работи, премиера и президента на Албания, които не отговарят на този шовинист-президент, който заплашва Албания по въпроса за чамите, а това е тяхно задължение, произлизащо от Конституцията, Резолюцията на албанския парламент за Чамите, националната реципрочност и достойнството“, обясни Идризи. \r\nГръцкият президент Павлопулос, по време на визитата си в Черна гора, заяви, че незачитането на гръцкото малцинство и твърденията за съществуването и правата на чамите (изгонени от областта Чамария албанци) са две непреодолими пречки за членството на Албания в ЕС. Той обяви, че чамите са били „безмилостни сътрудници на нацистите“. \r\nПревод и редакция:", "date": "2019.03.12", "title": "Лидерът на албанска партия към гръцкия президент: Сенилен старецо, това е векът на албанците"}
{"url": "http://www.focus-news.net/news/2019/03/12/2633472/priklyuchila-e-proverkata-na-izostaveniya-bagazh-na-bul-cherni-vrah-i-ul-srebarna-dvizhenieto-na-metroto-e-vazstanoveno.html", "text": "В 09.20 часа е приключила проверката на изоставения багаж на бул. „Черни връх“ и ул. „Сребърна“. Това съобщиха за  Агенция „Фокус“  от МВР. Проверяващите не са открили нищо притеснително. \r\nДвижението на метровлаковете през станция „Витоша“ е възстановено, съобщиха от Столична община.  „Фокус“ припомня:  Тази сутрин полицията провери сигнал за забравена раница в района на столичен мол на бул. „Черни връх“ и ул. „Сребърна“. Районът бе отцепен и на мястото бе извършена проверка, което наложи временното спирането на движението на метровлаковете през метростанция „Витоша“.", "date": "2019.03.12", "title": "Приключила е проверката на изоставения багаж на бул. „Черни връх“ и ул. „Сребърна“, движението на метрото е възстановено"}
{"url": "http://www.focus-news.net/news/2019/03/12/2633477/smolyan-parva-kopka-po-proekta-za-izgrazhdane-na-novi-sotsialni-zhilishta-v-grada-shte-se-provede-na-ul-evridika-na-14-mart.html", "text": "На 14 март 2019 г. от 11.00 часа на ул. „Евридика“ ще се проведе церемония „Първа копка” по проект № BG16RFOP001-1.022-0003-C01 „Изграждане на нови социални жилища в град Смолян“. Това съобщиха от пресцентъра на  Общината . Проектът е финансиран по процедура за директно предоставяне № BG16RFOP001-1.022 „Изпълнение на интегрирани планове за градско възстановяване и развитие 2014 – 2020 г. – Смолян“ част от процедура №BG16RFOP001-1.001-039 „Изпълнение на интегрирани планове за градско възстановяване и развитие 2014 – 2020 г.“, по Оперативна програма „Региони в растеж“ 2014 -2020 г. На церемонията ще бъде представена информация за предвидените строителни дейности и очакваните резултати по проекта.", "date": "2019.03.12", "title": "Смолян: Първа копка по проекта за изграждане на нови социални жилища в града ще се проведе на ул. „Евридика“ на 14 март"}
{"url": "http://www.focus-news.net/news/2019/03/12/2633478/varna-bez-vodopodavane-shte-bade-chast-ot-tsentara-na-grada-zaradi-rekonstruktsiya-na-ul-tsar-simeon-parvi.html", "text": "Без водоподаване за повече от 12 часа ще бъдат домакинства в центъра на Варна поради реконструкции по ул. „Цар Симеон Първи“. Това съобщиха за  Радио „Фокус“ – Варна  от дружеството „Водоснабдяване и канализация“ в града. До около 24 часа без вода се очаква да бъдат абонатите между бул. „Христо Ботев, бул. „Мария Луиза“, ул. „Преслав“, бул. „Приморски, ул. „Девня“ и ул. „Александър Дякович“. С нарушено водоподаване днес ще са и абонатите от местност Евксиноград. Очаква се аварията там да бъде отстранена до около 13.00 часа. \r\nДиана СТОЕВА", "date": "2019.03.12", "title": "Варна: Без водоподаване ще бъде част от центъра на града заради реконструкция на ул. „Цар Симеон Първи“"}
{"url": "http://www.focus-news.net/news/2019/03/12/2633461/zhan-klod-yunker-ili-tazi-sdelka-ili-izobshto-mozhe-da-nyama-brekzit.html", "text": "Председателят на Европейската комисия Жан-Клод Юнкер публикува потвържденията за договорената сделка за излизане на Великобритания от Европейския съюз в „Туитър“ и предупреди, че „или приемате тази сделка, или изобщо може да няма Брекзит“, предава  американската агенция Bloomberg . \r\nЮнкер заяви пред журналистите след преговорите с британския премиер Тереза Мей в Страсбург, че целите на Съюза са „организиран“ Брекзит и запазване на мира в Ирландия. \r\nПревод и редакция:", "date": "2019.03.12", "title": "Жан-Клод Юнкер: Или тази сделка, или изобщо може да няма Брекзит"}
{"url": "http://www.focus-news.net/news/2019/03/12/2633483/yambol-45-godishen-peshehodets-e-zaginal-pri-paten-intsident-na-izhoda-na-grada-v-posoka-selo-kukorevo.html", "text": "45-годишен пешеходец е загинал при пътен инцидент на изхода на града в посока село Кукорево, съобщиха от  ОДМВР – Ямбол . Инцидентът е станал на 11 март малко след 23.00 часа. С оперативна дежурна част при ОДМВР – Ямбол е получен сигнал за настъпило тежко пътнотранспортно произшествие на изхода от град Ямбол в посока село Кукорево. На място е установено, че лек автомобил „Мерцедес Е 270 ЦДИ“, управляван от 26-годишен мъж, е ударил движещ се в близост до пътя пешеходец. При инцидента на място е загинал пешеходецът – 45-годишен мъж. На местопроизшествието е извършен оглед, образувано е досъдебно производство. Пробите на водача за употреба на алкохол и наркотични вещества са отрицателни. Работата по случая продължава.", "date": "2019.03.12", "title": "Ямбол: 45-годишен пешеходец е загинал при пътен инцидент на изхода на града в посока село Кукорево"}
{"url": "http://www.focus-news.net/news/2019/03/12/2633482/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  НС на БСП . Събитието ще се състои от 14.00 часа на ул. „Позитано” 20.", "date": "2019.03.12", "title": "БСП ще даде пресконференция в централата на партията"}
{"url": "http://www.focus-news.net/news/2019/03/12/2633479/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.12", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/12/2633481/dimitar-stefanov-kmet-na-tutrakan-obshtinata-zalaga-na-proekti-za-energiyna-efektivnost-i-sotsialni-deynosti.html", "text": "Община Тутракан залага на проекти за енергийна ефективност и социални дейности. Това каза за сутрешния блок „Добро утро, България“ на  Радио „Фокус“  кметът Димитър Стефанов. Вече са в ход обществените поръчки за пречиствателната станция в града, като предстои доизграждането на канализацията, уточни той. Освен реновирането на последния участък от общинската пътна мрежа, се очаква да бъде изграден и нов път, който да облекчи движението в центъра на Тутракан, каза още кметът. Димитър Стефанов допълни, че общината обучава доброволци, а едновременно с това работи и по редица социални проекти в помощ на тутраканци. „Тутракан предоставя социални асистенти на 76 души по проекта „Независим живо“ в помощ на хора, които не могат сами да се грижат за себе си. По проекта „Топъл обяд“ помагаме на 50 души. Преди година и половина изградихме и Център за обществена подкрепа, който се посещава от 21 деца и трима възрастни. Домът за стари хора се грижи за 40 души, а в Центъра за настаняване от семеен тип живеят 12 сираци и полусираци – това е сред емблематичните за община Тутракан проекти, реализиран преди 5 години. Не на последно място е и Центърът за рехабилитация и интеграция, в който се грижим за 29 възрастни и шест деца“, обясни Димитър Стефанов. Кметът на Тутракан обърна внимание, че основно събитие сред изпъстрения календар на общината е датата 29 май, когато отново ще се мине по стъпките на четата на Таньо войвода – историческа личност, съизмерима по дело с Христо Ботев, но по-малко популярна. Все повече деца стават част от похода на четата с всяка изминала година – от Тутракан тръгват около 350 деца, а до лобното място на войводата броят им достига около 900, разказа той. Кметът покани всички жители и гости на община Тутракан да станат част от богатата културна програма през предстоящия пролетно-летен сезон.  \r\nЕлеонора ЧОЛАКОВА", "date": "2019.03.12", "title": "Димитър Стефанов, кмет на Тутракан: Общината залага на проекти за енергийна ефективност и социални дейности"}
{"url": "http://www.focus-news.net/news/2019/03/12/2633486/navarshvat-se-162-godini-ot-rozhdenieto-na-balgarskiya-ofitser-kosta-panitsa.html", "text": "Отбелязваме 162 години от рождението на Коста Паница – жител на Велико Търново, борил се за славата на България през целия си живот. Той е роден във Велико Търново на 12 март 1857 година в дома на Атанас Николов Хаджигеоргиев и съпругата му Венета. Това припомни ха за  Радио „Фокус“ – Велико Търново  от Военния архив в града. \r\nКоста Паница е участник в освободителните войни, в Априлското въстание, в опълчението, в Руско-турската освободителна война, в Сръбско-българската война, български офицер. След това участва и в самия акт на Съединението. Според историческите данни, той е и много сериозен деец на Македоно-Одринското революционно движение, участва в създаването и развиването на младата българска армия. \r\nРодът му е известен с прозвището Паница, което баща му не носи. Коста учи в училището „Св. Кирил” във Велико Търново. След като бащата е починал, се преместват във Варна за кратко. През 1876 година през Варна заминава за Букурещ и от там се установява в Одеса, където посещава Одеското военно училище. След това се връща в България, участва в подготовката на Априлското въстание, за което се е свързал с Иларион Драгостинов, със Стефан Стамболов, Сава Пенев и други, обрекли се на народното дело българи. През 1876 година участва също и в започналата Сръбско-българска война в отряда на Генерал Черняев. След нейното приключване на 21 октомври 1876 година постъпва в руската армия, а в последствие се включва в българското опълчение, като в неговия състав участва в най-емблематичните битки, като за Шипченската епопея получава своето първо военно отличие. Повишен е и във военно звание, става подпоручик. След войната е назначен за военен следовател в Русе. В Сръбско-българската война той командва с голям успех Смолчанския партизански отряд, след това е назначен и за командир на Чипровския партизански отряд. За тези военни успехи и призванието има документи, които изтъкват качествата му на командир. \r\nПо време на преврата от 9 август 1886 година срещу княз Александър Батенберг застава твърдо на негова страна. След като княз Фердинанд I заема българския престол, Паница го смята за узурпатор. На 21 януари 1890 година е разкрит заговор в столичния гарнизон за убийство на княза  и министър-председателя Стамболов. За негов организатор е посочен именно майор Паница, което води до осъждането му от военен съд на екзекуция. Тя е извършена на 16 юни 1890 година. \r\nЛуиза ТРАНЧЕВА", "date": "2019.03.12", "title": "Навършват се 162 години от рождението на българския офицер Коста Паница"}
{"url": "http://www.focus-news.net/news/2019/03/12/2633488/sport-naomi-osaka-e-v-chetvartiya-krag-na-indian-uels-sled-pobeda-nad-daniel-kolins-s-20-seta.html", "text": "Защитаващата титлата си Наоми Осака се класира за четвъртия кръг на турнира от сериите „Мастърс“ в Индиън Уелс след победа с 2:0 сета срещу представителката на домакините от САЩ Даниел Колинс. В следващия кръг световната номер едно ще играе с поставената под номер 23 в схемата швейцарка Белинда Бенчич, която елиминира също с 2:0 сета рускинята Екатерина Александрова.", "date": "2019.03.12", "title": "Спорт: Наоми Осака е в четвъртия кръг на Индиън Уелс след победа над Даниел Колинс с 2:0 сета"}
{"url": "http://www.focus-news.net/news/2019/03/12/2633487/kyustendil-spetsializirana-politseyska-operatsiya-se-provezhda-na-teritoriyata-na-tsiganskata-mahala-v-grada.html", "text": "Специализирана полицейска операция се провежда на територията на циганската махала в града. За  Радио „Фокус” – Кюстендил  Катя Табачка, говорител на Областна дирекция на МВР – Кюстендил, съобщи, че става въпрос за планова операция на Районно управление – Кюстендил. Тя е по линия на пресичане на престъпления свързани с наркотици, вещно укривателство, акцизни стоки без бандерол на българската държава и незаконна миграция. В операцията участват и екипи на Дирекция „Жандармерия”. \r\nВенцеслав ИЛЧЕВ", "date": "2019.03.12", "title": "Кюстендил: Специализирана полицейска операция се провежда на територията на циганската махала в града"}
{"url": "http://www.focus-news.net/news/2019/03/12/2633484/kyustendil-spokoyna-e-obstanovkata-na-teritoriyata-na-oblastta-nyama-podavani-signali-vav-vrazka-s-obyaveniya-zhalt-kod-za-opasni-yavleniya.html", "text": "Спокойна е обстановката на територията на областта, няма подавани сигнали във връзка с обявения жълт код за опасни явления. Това съобщи за  Радио „Фокус” – Кюстендил  дежурният към Оперативния център в Кюстендил. Според метеоролозите за областта е обявен жълт код за опасни явления, предупреждението е за силен северен вятър със средна скорост 14 - 19 м/сек и пориви до 24 м/сек.  \r\nХората трябва да бъдат внимателни, когато се движат навън. Към този час на деня пътните настилки са мокри и хлъзгави. На много места в равнината част на областта вали слаб дъжд и слаб сняг или мокър сняг във високопланинските райони. Пътищата в областта са почистени, няма ограничения за движение на моторни превозни средства, свързани с метеорологичната обстановка. \r\nВенцеслав ИЛЧЕВ", "date": "2019.03.12", "title": "Кюстендил: Спокойна е обстановката на територията на областта, няма подавани сигнали във връзка с обявения жълт код за опасни явления"}
{"url": "http://www.focus-news.net/news/2019/03/12/2633491/premierat-boyko-borisov-se-sreshtna-s-nachalnika-na-generalniya-shtab-na-vaorazhenite-sili-na-azerbaydzhan-general-polkovnik-nadzhmadin-sadakov.html", "text": "Министър-председателят Бойко Борисов се срещна с генерал-полковник Наджмадин Садъков, първи заместник-министър на отбраната и началник на Генералния щаб на Въоръжените сили на Република Азербайджан. Това съобщиха от  правителствената информационна служба . \r\nПо време на разговора бяха обсъдени перспективите за задълбочаването на военното сътрудничество, изпълнението на съвместни учения, както и засилването на партньорството във военно-образователната сфера. Началникът на Генералния щаб на Въоръжените сили на Азербайджан благодари на премиера Борисов за възможността да обменят мнение и опит в областта на взаимодействието по линия на партньорството с НАТО и Европейския съюз. \r\nБългарския премиер Бойко Борисов информира генерал-полковник Садъков, че като страна член на НАТО България полага сериозни усилия за развитието на отбранителната способност на българските въоръжени сили и работи активно за изпълнение на задачите към колективната отбрана на Алианса. Министър-председателят Борисов изрази надежда, че добрите политически и икономически отношения между България и Азербайджан ще бъдат основа за още по-успешно военно партньорство.  \r\nНа срещата в Министерския съвет присъстваха и началникът на отбраната генерал Андрей Боцев и заместник-министъра на отбраната Атанас Запрянов.", "date": "2019.03.12", "title": "Премиерът Бойко Борисов се срещна с началника на Генералния щаб на Въоръжените сили на Азербайджан генерал-полковник Наджмадин Садъков"}
{"url": "http://www.focus-news.net/news/2019/03/12/2633480/tsvetan-tsvetanov-gerb-v-predizbornata-kampaniya-i-sled-evrovota-polititsite-tryabva-da-sme-otgovorni-po-temata-migratsiya-a-ne-da-gledame-barziya-politicheski-divident.html", "text": "В предизборната кампания и след евровота политиците трябва да сме отговорни по темата миграция, а не да гледаме бързия политически дивидент. Това каза председателят на ПГ на ГЕРБ и на Комисията по вътрешна сигурност и обществен ред Цветан Цветанов по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  „Благодаря, че присъстват представителите от ДПС и от „Воля“. Не виждам представители от БСП. Ние знаем, че те в момента не посещават българския парламент. Искам да благодаря на всички посланици, които са тук, защото смятам, че с тяхната подкрепа можем да направим тази кръгла маса много по-полезна“, каза Цветанов. По думите му темата за миграцията дава възможност на националпопулистките течения в Европа да създадат допълнителни проблеми както по време на европейските избори, така също и след приключването им. Цветанов отчете, че при разговорите за ЕК, за Съвет за европейски парламент темата за миграцията ще бъде много актуална. „Ще бъде за бъдещето на ЕС и тук искам специално да благодаря на всички държави, които днес изпратиха своите посланици. Искам да благодаря на посланика на Турция, защото знаем, че България граничи с нашите съседи от Турция“, каза Цветанов. Той отчете, че България изпълнява своя ангажимент по охрана на външната граница на ЕС. „Ние го показахме както с национално финансиране за изграждане на възпиращото съоръжение, но оценяваме целевата помощ в размер на 160 млн. евро“, подчерта Цветан Цветанов. По думите му в рамките на три години страната ни е успяла да усвои тези средства и да надгради капацитета си. Той отчете, че всичко направено се оценява от европейските ни партньори.  \r\n„Чрез агенция „Фронтекс“ по всички инициативи и мисии, които бяха направени, 1040 служители от държави членки на ЕС да бъдат част от охраната на външната граница“, посочи Цветанов. По думите му последните две години има почти нулев миграционен натиск към страната ни.  „Когато идват по-топлите месеци, метеорологичните условия позволяват да има засилване на миграционния поток, който вече се забелязва като увеличен през последната една година в Гърция с над 30%. В момента в Турция също така има вече около 200 хил. афгаинстанци, които са потърсили своето бъдеще в момента на територията на Турция, които са тръгнали от Иран“, обърна внимание Цветанов. Според него това означава, че ангажиментът на Турция става по-отговорен, както и на ЕК  \r\nДеница КИТАНОВА", "date": "2019.03.12", "title": "Цветан Цветанов, ГЕРБ: В предизборната кампания и след евровота политиците трябва да сме отговорни по темата миграция, а не да гледаме бързия политически дивидент"}
{"url": "http://www.focus-news.net/news/2019/03/12/2633494/dimitar-gardev-ekspert-za-nov-evropeyski-dogovor-prizova-frenskiyat-prezident-emanyuel-makron.html", "text": "За нов европейски договор призова френският президент Еманюел Макрон в обръщението към гражданите на ЕС. Това каза за сутрешния блок „Добро утро, България“ на  Радио „Фокус“   Димитър Гърдев, експерт по международни отношения и въпросите на сигурността. Той допълни, че това означава преразглеждане на досегашните клаузи, като е поет ангажимент това да стане до края на 2019 г.  \r\n„Френският президент е улучил точно в десетката.  Той говори за реформирането, изграждането на един нов съюз, защото това ни очаква – нов европейски договор. Естествено, че има популистки елементи в това обръщение, защото той е политик, той ползва и иска обществената подкрепа и тя понякога се получава и чрез такива заявления, които са малко футуристични, които са свързани с определени очаквания, положителни надежди. Какво толкова ни шокира в това – нищо шокиращо няма. Нашите политици лъжат повече от него“, каза още той.  \r\nДимитър Гърдев каза още, че предложението, свързано със социалната защита, въвеждането на единна европейска ставка и минимална работна заплата среща противник в лицето на едрия капитал. Според него предложението за създаване на Агенция за нови технологии, развитие и технологично обновяване ще има изражения и за България, тъй като страната ни е изостанала в това отношение. Като много важно предложение Гърдев отчете и създаването на общи европейски сили.  \r\nЕлеонора ЧОЛАКОВА", "date": "2019.03.12", "title": "Димитър Гърдев, експерт: За нов европейски договор призова френският президент Еманюел Макрон"}
{"url": "http://www.focus-news.net/news/2019/03/12/2633489/toplofikatsiya-sofiya-ead-predostavi-otgovorite-na-vaprosite-zadadeni-ot-ombudsmana-na-r-balgariya.html", "text": "В изпълнение на Решение № 1149 на Административен съд София-град „Топлофикация София“ ЕАД предостави в рамките на законово определения срок отговори на въпросите, посочени в заявлението на  Омбудсмана на Р България. Данните за юрисконсултските възнаграждения са били представени в доклад от 13 февруари 2017 г. на Агенцията за държавна финансова инспекция/ № ДИ1СФ-8/13.02.2017г./ след извършена финансова инспекция на „Топлофикация София” ЕАД  и са били изпратени и до екипа на омбудсмана. Това съобщиха от пресцентъра на  „Топлофикация София“ ЕАД . Агенция „Фокус“  публикува отговорите на „Топлофикация София“ ЕАД без редакторска намеса: Уважаема г-жо Манолова, \r\nВъв връзка с Ваше писмо с изх. № 4702-05/07.10.2016 г., с наш peг. индекс М-1088/07.10.2016г., Ви предоставяме следната информация: \r\n1. Присъдените юрисконсултски възнаграждения в полза на „Топлофикация София\" ЕАД по съдебни, изпълнителни и заповедни производства, образувани от дружеството през 2015 г. са общо в размер на 4 232 303,29 лв. \r\n2. Реализираните приходи от присъдени юрисконсултски възнаграждения по съдебни, изпълнителни и заповедни дела за периода от 01.01.2015 г. до 31.12.2015 г. са общо в размер на 2 236 825,35 лв. Осчетоводени са по сметка 709: Приходи от други продажби. \r\n3. През 2015 г. „Топлофикация София\" ЕАД е било в трудови правоотношения с 19 лица, заемащи длъжността „юрисконсулт\" в дружеството. Начислените брутни трудови възнаграждения на юрисконсултите през 2015 г. са общо в размер на 269 608,51 лв., в т.ч. основни заплати и възнаграждения по Кодекса на труда 258 290,18 лв. и 11 318,33 лв. за материално стимулиране. На служителите са изплатени средства по СБКО в размер на 76 554,82 лв. и за закупуване на работно облекло и очила - 3550,54 лв. \r\n4. Средствата за допълнително материално стимулиране изплатени на юрисконсултите през 2015 г. са в общ размер на 11 318,33 лв. \r\n5. През 2015 г., разходите за повишаване квалификацията на юрисконсултите и за предоставяне на здравословни условия на труд, в т.ч. материално-техническа обезпеченост за полагането му са размер на 2480,00 лв. \r\n6. Във връзка с принудително събиране на дължими суми, на основание чл. 154, ал. 1 от Закона за енергетиката и чл. 410 от Гражданския процесуален кодекс /в сила от 01.03.2008г./, от битови и небитови клиенти - неизправни длъжници на \"Топлофикация София\" ЕАД, за периода 01.01.2015 г. - 31.12.2015 г. в Софийски районен съд са депозирани 17 555 броя заявления за издаване на заповед за изпълнение, за неплатени задължения за топлинна енергия на стойност 30 234 714, 48 лв., съответно при частни съдебни изпълнители са образувани 6 226 изпълнителни дела за неплатени задължения на стойност 14 737 114, 99 лв. Образуваните през 2015 г. производства по общия исков ред, по които Дружеството е страна са 5 736, като 5 051 дела са образувани въз основа на искови молби, изготвени от юристите в дирекция \"Правна\" и 685 образувани от клиенти срещу „Топлофикация София\" ЕАД. Завеждането на дела за неплатени задължени за потребена топлинна енергия от неизправните длъжници, цели защита на интересите на дружеството и на всички негови лоялни клиенти. Действията по събиране на задълженията са съобразени и с изтичащата погасителна давност. \r\n7. Приходите от юрисконсултски възнаграждения през 2015 г. са част от всички приходи на дружеството и формират данъчния финансов резултат, който за посочения период е загуба, и съответно не подлежи на облагане, с данък печалба. \r\n8. Приходите от юрисконсултски възнаграждения не се изплащат на юрисконсултите в дружеството. \r\n9. През 2015 г. между „Топлофикация София\" ЕАД и адвокатски дружества са сключени 8 броя договори за правна помощ и процесуално представителство. Изплатените възнаграждения са в общ размер на 2 245 401,77 лв. и са определени в минимален размер в \r\nсъответствие с Наредба №1 от 9 юли 2004 г. за минималните размери на адвокатските възнаграждения, издадена от Висшия адвокатски съвет, която е задължителна и установява минималните размери, под които не е допустимо уговарянето на възнаграждения за предоставяните от адвокатите услуги. \r\n10. „Топлофикация София\" ЕАД е възложило на адвокатски дружества през 2015 г. процесуално представителство по 7 съдебни производства само с търговски дружества, които се отличават със сериозна фактическа и правна сложност, а така също и със значителен материален интерес, възлизащ на 142 922 174,00 лв. Процесуалното представителство по дела срещу клиенти на дружеството се осъществява само и единствено от юрисконсулти в трудово правоотношение със същото. \r\nОставаме на разположение при необходимост от Ваша страна на допълнителна информация по въпросите. \r\nС уважение: \r\nКремен Георгиев \r\nИзпълнителен директор", "date": "2019.03.12", "title": "„Топлофикация София“ ЕАД предостави отговорите на въпросите, зададени от омбудсмана на Р България"}
{"url": "http://www.focus-news.net/news/2019/03/12/2633496/evrokomisaryat-mariya-gabriel-osnovno-tryabva-da-badat-atakuvani-parvoprichinite-na-migratsiyata.html", "text": "Основно трябва да бъдат атакувани първопричините на миграцията. Това каза еврокомисарят по цифрова икономика и цифрово общество Мария Габриел по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  По думите ѝ над 160 хил. души са получили подкрепа за реинтеграция след завръщането си в страните за произход. „Засилихме действията за предотвратяване на незаконната миграция и за борба с контрабандата на мигранти. Тук е много важно да се подобри ефективността на връщането. Да, беше преразгледана директивата за връщане, но все още има предизвикателства и в това отношение“, допълни още Габриел. Еврокомисарят припомни, че през 2015 г. Европа се е сблъскала с голям брой хора, търсещи убежище. „Трябваше много бързо да реагира ЕК и смея да твърдя, че Комисията през тези години не се отклони от отговорността си. Първо бяха предприети няколко конкретни и незабавни мерки, за да можем да отговорим на кризата в Средиземно море“, каза още Габриел и припомни за създаването на горещите точки в Италия и Гърция през май 2015 г. Тя обърна внимание на споразумението с Турция. „Ще се радвам по време на тази конференция да бъде излъчено силно послание, за това как това споразумение има своята позитивна роля и какви са следващите стъпки напред. Западните Балкани също бяха част от тази дискусия. Стигнахме до създаването на Европейска гранична и брегова охрана. Тук също има един символ, защото именно в България на 6 октомври 2016 г. беше открита Европейската агенция за гранична и брегова охрана. Разбира се, че през това време продължавахме да се фокусираме върху спасяването на човешки живот. Това е част от нашето ДНС като европейци“, допълни още Габриел. Еврокомисарят посочи, че операциите на ЕС са спомогнали за спасяването на над 730 хил. души в морето от 2015 г. насам. „Не само във вътрешен план са необходими мерки, не изпускахме необходимостта от засилване на отношенията ни с трети държави, за да може и работата по миграцията да бъде по-ефикасна“, допълни още еврокомисарят.  \r\nДеница КИТАНОВА", "date": "2019.03.12", "title": "Еврокомисарят Мария Габриел: Основно трябва да бъдат атакувани първопричините на миграцията"}
{"url": "http://www.focus-news.net/news/2019/03/12/2633498/sliven-obshtinata-obyavi-finalistite-ot-5-iya-proleten-turnir-po-futbol.html", "text": "Ясни са финалистите от 5-ия Пролетен турнир по футбол. Това съобщиха от пресцентъра на  Община Сливен . Това са отборите на училищата ОУ „д-р Петър Берон“ - с. Желю Войвода, ОУ „Св. Паисий Хилендарски“ - с. Тополчане, ОУ „Найден Геров“ - с. Гавраилово и ОУ „Св. св. Кирил и Методий“ - кв. „Речица“. Финалът ще бъде на 29 март от 12.30 часа на новоизградената спортна площадка в кв. „Младост“. \r\nПетият Пролетен футболен турнир започна на 8 март. В него се включиха 12 отбора от училища в населени места от общината. За класиралите се на първите места е осигурен награден фонд. \r\nОрганизатори са Местната комисия за борба срещу противообществените прояви на малолетните и непълнолетните и Община Сливен.", "date": "2019.03.12", "title": "Сливен: Общината обяви финалистите от 5-ия Пролетен турнир по футбол"}
{"url": "http://www.focus-news.net/news/2019/03/12/2633490/torsten-gaysler-konrad-adenauer-zagrizheni-sme-che-na-evroizborite-mozhe-da-se-poluchi-podkrepa-ot-partii-sas-samnitelni-otnosheniya-po-choveshkite-prava-i-varhovenstvoto-na-zakona.html", "text": "Загрижени сме, че на евроизборите може да се получи засилена подкрепа от партии със съмнителни отношения по човешките права и върховенството на закона. Това каза Торстен Гайслер, ръководител на Бюрото на фондация „Конрад Аденауер“ в София по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . „Не говоря от името на немското правителство, а от името на фондация. Тя е свързана с християнското демократично движение, което винаги е било за демокрация, интеграция и върховенство на закона. Нашата фондация е загрижена относно прогнозата, че в изборите за Европейски парламент партии, които могат да получат засилена подкрепа, имат съмнителни отношения с човешките права и върховенството на закона“, каза той и уточни, че тези формации са националистически и отхвърлят миграцията.   \r\nПо думите му националистите обичат да си играят с емоциите на хората. „Грижата за нашето бъдеще трябва да бъде взета на сериозно. Ние трябва да имаме предвид емоциите на хората, но през следващите седмици ще бъдат разпространени допълнителни фалшиви новини по отношение на миграцията“, каза още Гайслер и посочи, че трябва по интелигентен начин да се работи с емоциите.  \r\nДеница КИТАНОВА", "date": "2019.03.12", "title": "Торстен Гайслер, „Конрад Аденауер“: Загрижени сме, че на евроизборите може да се получи подкрепа от партии със съмнителни отношения по човешките права и върховенството на закона"}
{"url": "http://www.focus-news.net/news/2019/03/12/2633492/evrokomisaryat-mariya-gabriel-ek-napravi-predlozhenie-za-troyno-uvelichenie-na-byudzheta-za-migratsiya-v-sledvashtiya-programen-period.html", "text": "ЕК направи предложение за тройно увеличение на бюджета за миграция в следващия програмен период. Това каза еврокомисарят по цифрова икономика и цифрово общество Мария Габриел по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  По думите ѝ сега разполагаме с 13 млрд. евро. „Предложението за ЕК за периода 2021-2027 г. е 34,9 млрд. евро“, допълни Габриел. Тя обърна внимание, че има много мерки във вътрешен и външен план и отчете, че за да бъдат максимално ефикасни, те трябва да получат необходимия финансов ресурс. „Няма да повдигам темата колко важен е регламента от Дъблин. Знаем колко месеци продължават дискусиите. Тук искам да отбележа изключително конструктивната роля на българското председателство, да поздравя България, защото по време на тези месеци беше свършена много работа. Много не само дискусии, но и конкретно набелязване на мерки. Това се отчита в ЕК. Това е една база, която виждаме, че след нея малко по-трудно се случват нещата. Това още веднъж показва колко солидна и устойчива е тя“, допълни още Габриел. \r\nДеница КИТАНОВА", "date": "2019.03.12", "title": "Еврокомисарят Мария Габриел: ЕК направи предложение за тройно увеличение на бюджета за миграция в следващия програмен период"}
{"url": "http://www.focus-news.net/news/2019/03/12/2633485/tass-ukrainskiyat-ministar-na-otbranata-obvini-poroshenko-v-podkup-na-izbirateli-s-byudzhetni-sredstva.html", "text": "Министърът на вътрешните работи на Украйна Арсен Аваков заяви, че щабът на президента Петро Порошенко организира подкупване на избиратели с използването на административния ресурс и средствата на бюджетна програма, предава  ТАСС . \r\n„Един от щабовете подвластни на екипа наема агитатори, които избират 100 човека, като правило, най-бедните, отиват в домовете им и ги питат, дали са готови да подкрепят и, ако да, то предлагат помощ. От 100 човека 30 казват: ‚Да, готови сме‘. Записват тези хора, отиват в районния съвет и казват на ръководителя му, кмете, изплатете на тези хора по хиляда гривни‘. Използват се средства на програмата „Турбота“, които са заложени в бюджета“, заяви министърът в ефира на украинския телевизионен канал ICTV. След изплащането на средствата, добави той, с човека се свързват от щаба и молят за подкрепа за определения кандидат. \r\nТакива случаи, по думите на Аваков, са фиксирани в Киевска, Харковска и Одеска области, както и в Киев и Одеса. \r\nВътрешният министър на Украйна съобщи още, че полицията провежда проверка на информациите за възможно подкупване на избиратели и от други кандидати за президентския пост: лидерът на „Баткивщина“ Юлия Тимошенко, председателят на партия „Гражданска позиция“ Анатолий Гриценко и кандидата от партия „Основа“ Сергей Тарутий. \r\nИзборите за президент на Украйна ще се състоят на 31 март. Съгласно последните проучвания, води Владимир Зеленский, а второто и третото място делят действащият президент Порошенко и Тимошенко. \r\nПревод и редакция:", "date": "2019.03.12", "title": "ТАСС: Украинският министър на отбраната обвини Порошенко в подкуп на избиратели с бюджетни средства"}
{"url": "http://www.focus-news.net/news/2019/03/12/2633499/dobrich-otkradnati-sa-2-600-nasazhdeniya-ot-lavandulova-niva-v-zemlishteto-na-selo-pisarevo.html", "text": "Откраднати са 2 600 насаждения от лавандулова нива в землището на село Писарево. Това съобщават от  ОДМВР - Добрич . Вчера около 10.45 часа е получено съобщение за извършената кражба. От нива в землището на село Писарево са обрани около 2 600 броя растения лавандула. По случая е образувано досъдебно производство.  \r\nВчера около 13.10 часа в Областната дирекция е съобщено и за друга кражба. Неизвестни лица са отнели около 110 броя метални тръби с диаметър 1 цол от оградена земеделска нива в землището на село Вичево. По случая е образувано досъдебно производство.", "date": "2019.03.12", "title": "Добрич: Откраднати са 2 600 насаждения от лавандулова нива в землището на село Писарево"}
{"url": "http://www.focus-news.net/news/2019/03/12/2633497/sarajevo-times-sabirane-na-srabskite-chetnitsi-v-bosnenskiya-vishegrad-predizvika-opaseniya-sred-myusyulmanite-v-stranata-i-mezhdunarodnata-obshtnost.html", "text": "Събиране на ултранационалистическото сръбско движение „Черник“ в босненския Вишеград в неделя (10 март) предизвика опасения и осъждания от мюсюлманите в страната и международната общност, пише  електронното издание Sarajevo Times . \r\nОколо 200 членове на движението се събраха в града на брега на река Дрина, където се намира границата между Сърбия и Босна и Херцеговина (БиХ). Те отбелязаха годишнината от ареста на основателя си Дража Михайлович. \r\nМероприятието предизвика остри критики в БиХ и сред международната общност. \r\n„Събирането на Четниците във военни униформи и заплахите с „ад и окървавена Дрина“, които можеха да се чуят, категорично представляват насърчаване на етническа и религиозна омраза, което е престъпление“, заяви представителят на мюсюлманите в тричленния Президиум на БиХ Шефик Джаферович. \r\nДенис Звиздич, който все още е председател на Съвета на министрите, заяви, че сбирката е „антицивилизационна“ и че тя връща спомени за 90-те години, когато „четническата иделогия, расизма и хегемонизма бяха в основата на бруталната агресия“ срещу Босна, която е била последвана от „планирано и насилствено прогонване и масови военни престъпления срещу несръбското население, което кулминира с геноцида в Сребреница“. \r\nПревод и редакция:", "date": "2019.03.12", "title": "Sarajevo Times: Събиране на сръбските „Четници“ в босненския Вишеград предизвика опасения сред мюсюлманите в страната и международната общност"}
{"url": "http://www.focus-news.net/news/2019/03/12/2633495/varna-eksperti-ot-ministerstvo-na-zemedelieto-hranite-i-gorite-predstavyat-merki-za-kandidatstvane-po-evropeyski-proekti-svarzani-s-ribarstvoto-i-akvakulturite.html", "text": "Експерти от Министерство на земеделието, храните и горите представят мерки за кандидатстване по Европейски проекти, свързани с рибарството и отглеждането на аквакултури. Събитието се провежда в сградата на Община Варна. Към момента има 6 отворени мерки, по които могат да бъдат финансирани проекти „Програмата за морско дело и рибарство 2014-2020 (ПМДР). Това съобщи по време на събитието Атанас Манолов, експерт от Дирекция „Морско дело и рибарство“ към Министерството на земеделието, храните и горите, предаде репортер на  Радио „Фокус“ – Варна . „Може да кажем, че част от мерките са свързани с първи приоритет, като те са насочени повече към рибари и рибарски организации. Втория приоритет е насочен към производители на аквакултури. Всяка една мярка има различен приоритет, различни цели и различни дейности“, посочи Атанас Манолов. Той съобщи, че срокът за кандидатстване по една от мерките приключва на 13 март, но остават още 5, които ще бъдат отворени за изпращане на проекти до края на юни.  \r\nАтанас Манолов обясни, че документи по мярката „Опазване и възстановяване на морското биологично разнообразие и екосистеми и компенсационни режими в рамките на устойчивите риболовни дейности“ ще се приемат до 13 март. По думите му дейностите там са основно насочени към почистване на отпадъци от Черно море, както и територии, които попадат в „Натура 2000“. Атанас Манолов, който е експерт по мярка „Диверсификация и нови форми на доход“, каза още, че целта на тази мярка е да подпомогне малките производители на аквакултури и рибарите в страната, да получават допълнителни доходи през годината, тъй като те много често зависят от сезонни фактори. „Това, което можем  да кажем като такъв пример, става на въпрос за ресторанти и различни атракциони, които може да се направят, и да имат формата на допълнителен доход към това. Но както казах, за самите проектопредложения не можем да казваме конкретно това е допустимо или дали ще бъде одобрено. Заинтересованите страни ще могат да зададат въпроси, на които ще може да се отговаря официално от Министерството на земеделието като управляващ орган“, посочи Атанас Манолов. Част от другите мерки, по които заинтересованите лица и организации могат да кандидатстват, са: „Добавена стойност, качество на продуктите и използване на нежелания улов“, „Продуктивни инвестиции в аквакултурата“, „Иновации в аквакултурата“ и „Насърчаване на нови производители на аквакултури, развиващи устойчиви аквакултури“. \r\nБояна АТАНАСОВА", "date": "2019.03.12", "title": "Варна: Експерти от Министерство на земеделието, храните и горите представят мерки за кандидатстване по Европейски проекти, свързани с рибарството и аквакултурите"}
{"url": "http://www.focus-news.net/news/2019/03/12/2633501/hyuriet-otlozhiha-sreshtata-mezhdu-lavrov-i-chavushoglu-za-sledvashtata-sedmitsa.html", "text": "Срещата между външните министри на Турция и Русия Мевлют Чавушоглу и Сергей Лавров, която трябваше да се състои в Турция на 12 март бе отложена за следващата седмица, предава  електронното издание на турския вестник „Хюриет“ , като се позовава на съобщение от руското външно министерство. \r\nОчаква се двамата дипломати да се срещнат следващия понеделник, 18 март, в средиземноморския курортен град Анталия, където ще съпредседателстват заседанието на съвместната руско-турска група за планиране, обявиха още от руското дипломатическо ведомство. \r\nМероприятието трябва да извърши подготвителната работа за срещата на 14 април на Съвета за сътрудничество на високо равнище в Москва. \r\nПревод и редакция:", "date": "2019.03.12", "title": "„Хюриет“: Отложиха срещата между Лавров и Чавушоглу за следващата седмица"}
{"url": "http://www.focus-news.net/news/2019/03/12/2633493/plovdiv-obshtinski-savetnitsi-prozirat-koruptsionni-shemi-po-otnoshenie-na-parka-v-karshiyaka-kadeto-be-izvarshena-pogolovna-sech.html", "text": "Общински съветници прозират корупционни схеми по отношение на парка в Кършияка, където бе извършена поголовна сеч. В писма до медиите те настояват за ясни и незабавни отговори от управляващите, предаде репортер на  Радио „Фокус” - Пловдив . Общинският съветник Дани Каназирева внася питане за предстоящата сесия, като иска да знае кога и как е извършена сделката с имота и какво е фактическото предназначение на терена сега, както и какви действия ще бъдат предприети, за да може това пространство да остане като зеленина, за което настояват и хората от квартала. В неделя те започнаха масови протести, след поголовна сеч на здрави стари дървета в парка и заради опасност от застрояването му.  \r\n„Общината трябва да запази терена на улица „Сава Муткуров“ за парк. Протестите на хората в квартала до хотел „Санкт Петербург“ са справедливи, защото това е бивш общински терен, който е преминал в частни ръце и всичко това е станало със съдействието на администрацията”, казва в писмото си Каназирева. Тя припомня, че този терен е апортиран от Общината в дружество „Пълдинтур инвест“, чрез което Георги Гергов получи контрол над Панаира, част от Стария град и редица други имоти, като този до хотел „Санкт Петербург“. След това „Пълдинтур инвест“ е продала терена на фирмата „Парадайс гардън резидентс“, която сега иска да строи. „Община Пловдив веднъж е одобрила подробен устройствен план (ПУП), който разрешава застрояването на единственото място за зеленина в квартала. След това същата община приема общия устройствен план на града (ОУП), в който теренът отново е зеленина. Имотът обаче вече е подарен на частна фирма, която сега си търси правата. Основният проблем е, че според архитекти приетият ОУП не отменя вече влезлия в сила ПУП, така че общината сама си е вързала ръцете като е одобрила ПУП, според който застрояване е позволено. При това положение на Общината ѝ остава единствената възможност да купи отново собствения си терен, който сама е подарила, разбира се, за сметка на пловдивския данъкоплатец“, коментира Каназирева. „Тази класическа схема за ощетяване на обществения интерес е направена пред очите на политическите сили в града и с благословията на Община Пловдив. Допуснати са много сериозни нарушения. Протестиращите са прави да говорят за огромна корупция. А когато корупцията стигне до оградите на хората, те повече не могат да търпят“, обяснява Каназирева. Съветниците от нейната група неведнъж са настоявали за преразглеждане на сделката с „Пълдинтур инвест“ и за анализ на задълженията на частния съдружник, голяма част от които и досега не са изпълнени. „Случаят с имота на ул. „Сава Муткуров“ не е единствен. Той показва модела на управление – затваряне на очите и безхаберие, които накрая винаги водят до печалба на някоя частна фирма и до загуба за пловдивчани“, припомня Каназирева. Съветничката подчертава, че проблемът не бива да се отлага и че задължително трябва  бъде дългосрочно решен още сега. Ако на собственика не се издадат документи, той може да заведе дело. Община Пловдив има достатъчно експерти и те трябва да намерят решение, което да защити обществения интерес“, заявява Дани Каназирева.  \r\nЕто и въпросите, които съветниците от нейната група отправят към кмета – Кога е продаден въпросният имот от „Пълдинтур инвест“? Как е взето решението за продажбата му, как е гласувал представителят на община Пловдив и има ли решение на ОбС за упълномощаването му? Моля да ми приложите всички относими към въпросите документи, вкл. и решения на ОбС. За каква цена е продаден имотът и община Пловдив получила ли е част от стойността му като акционер в „Пълдинтур инвест“. Кога е влязъл в сила ПУП за терена и какво е отреждането му? Имало ли е депозирани жалби от новите собственици срещу отреждането му като зеленина? Респективно, водени ли са съдебни дела, и ако да, какви са решенията по тях? Дали с действащия ОУП се отменя вече влезлия в сила ПУП? Какво е дългосрочното решение на община Пловдив, за да запази предназначението на имота за парк? Започвала ли е процедура по изменение на ОУП, касаещ въпросният имот? Тъй като в момента тече процедура по актуализация на ОУП, Община Пловдив ще се съобрази ли с влезлия вече в сила, но нереализиран ПУП, или ще остави отреждането на терена за зеленина? \r\nПитане за поголовната сеч в парка зад хотел „Санкт Петербург” внася за утрешната сесия и общинският съветник Пепа Деведжиева. „Преди дни с мен в качеството ми на общински съветник се свърза Асен Костов, председател на инициативен комитет, който протестира срещу поголовната сеч в парка зад хотел „Санкт Петербург”. Хората от района в съседство са притеснени, че се готви застрояването на парка или поне на 18 дка от него, които са частен терен. Този квартал е толкова плътно застроен, че въпросният парк е единственият зелен оазис в него. Така че напълно споделям притесненията на хората, че и част от тази зелена площ може да бъде унищожена и децата няма да има къде да играят. В съседство има детска градина и училище и нуждата от парк на това място е безспорна, още повече че в новите кооперации наоколо се заселват предимно млади хора, които имат малки деца”, аргументира се тя. Деведжиева обяснява, че няма да се връща към продажбата на този терен, защото за нея важното е какво управленско решение ще вземе общината в така създалата се ситуация. Затова и настоява кметът да й отговори на въпроса какво предвижда Общият устройствен план, по който в момента се работи, за този парк и какво е отреждането за частния терен – за озеленяване или за нещо друго. Деведжиева иска да знае още има ли заявени намерения от страна на собственика – впрочем фирма с 2 лв. капитал, за строителство на терена. Третият ѝ въпрос е има ли намерение Община Пловдив да отчужди терена, за да запази парка и така да осигури на хората наоколо нормални условия на живот. \r\nНа утрешната сесия ще присъстват и протестиращите от квартал „Кършияка”. Хората искат парка. \r\nВ същото време те се питат не са ли вкарани в нарочен сценарий с цел облагодетелстване на поредната частна фирма за тяхна сметка, ако наистина теренът е трайно отреден за зелена площ. Отговор на всички тези въпроси ще очакват от общинските съветници утре. \r\nАко въпросът с терена, който има и историческа стойност като място, където са били първите казарми на легендарния 9-ти пехотен Пловдивски полк, не бъде решен в полза на обществото, то хората ще пристъпят към гражданско неподчинение и блокиране на възлови булеварди в Пловдив. \r\nТе все още очакват и прокуратурата да се самосезира за поголовната сеч в парка. \r\nЦветана ТОНЧЕВА", "date": "2019.03.12", "title": "Пловдив: Общински съветници прозират корупционни схеми по отношение на парка в Кършияка, където бе извършена поголовна сеч"}
{"url": "http://www.focus-news.net/news/2019/03/12/2633506/atanas-manolov-direktsiya-morsko-delo-i-ribarstvo-kandidatite-za-evropeyski-proekti-tryabva-da-sa-informirani-za-vazmozhnite-proektni-nerednosti-i-izmami.html", "text": "Кандидатите за Европейски проекти трябва да са информирани за възможните проектни нередности и измами. Това каза по време на информационно събитие във Варна, организирано от Министерството на земеделието, храните и горите, експертът Атанас Манолов от Дирекция „Морско дело и рибарство“, предаде репортер на  Радио „Фокус“ – Варна . Неговата експертиза се фокусира върху нередностите, които могат да възникнат при кандидатстването и реализирането на Европейски проекти, свързани с рибарството и аквакултурите. По думите му е изключително важно хората да са информирани за възможностите за подаване на сигнали при съмнения за измами или нарушения на проектните изисквания. „Тя е насочена към това бенефициенти и кандидати да знаят какво е определението за нередност и измама и в случай че са свидетели или имат някаква информация за това, да знаят по какъв начин да подават сигнали и да информират органите за това“, обясни Атанас Манолов. Според експерта една от най-честите грешки, които се допускат, са при изпълняването на обществени поръчки и избор на изпълнител. „Понеже в зависимост от проекта бенефициентите трябва да търсят изпълнители за услуги, за доставки, в трети случаи за изпълнение на строителство, при този избор се допускат много грешки. Там е субективният фактор, защото може да се заложат критерии, които са дискриминационни спрямо някои кандидати, това е един пример“, посочи Атанас Манолов. Той съобщи, че към момента има 6 отворени мерки за кандидатстване по „Програмата за морско дело и рибарство 2014-2020 (ПМДР), като 5 от тях ще бъдат отворени до края на юни, а документи по мярката „Опазване и възстановяване на морското биологично разнообразие и екосистеми и компенсационни режими в рамките на устойчивите риболовни дейности“, ще се приемат до 13 март. \r\nБояна АТАНАСОВА", "date": "2019.03.12", "title": "Атанас Манолов, Дирекция „Морско дело и рибарство“: Кандидатите за Европейски проекти трябва да са информирани за възможните проектни нередности и измами"}
{"url": "http://www.focus-news.net/news/2019/03/12/2633505/sport-dazhd-prekasna-macha-mezhdu-dzhokovich-i-kolshrayber-sled-samo-edin-geym.html", "text": "Световният номер едно Новак Джокович и съперникът му в третия кръг на турнира от сериите „Мастърс“ в Индиън Уелс Филип Колшрайбер изиграха само един гейм преди мачът помежду им да бъде прекратен заради дъжда. Победителят от двубоя ще играе в следващия кръг срещу франзуцина Гаел Монфис, който победи с 2:0 сета испанеца Алберт Рамос-Винолас.", "date": "2019.03.12", "title": "Спорт: Дъжд прекъсна мача между Джокович и Колшрайбер след само един гейм"}
{"url": "http://www.focus-news.net/news/2019/03/12/2633504/predsedatelyat-na-pg-na-gerb-tsvetan-tsvetanov-se-sreshtna-s-generalniya-direktor-na-mezhdunarodniya-tsentar-za-razvitie-na-migratsionni-politiki-mihael-shpindeleger.html", "text": "Председателят на ПГ на ГЕРБ и зам.-председател на партията Цветан Цветанов се срещна днес в Народното събрание с генералния директор на Международния център за развитие на миграционни политики Михаел Шпинделегер. Това съобщиха от пресцентъра на  ПП ГЕРБ . Двамата разговаряха непосредствено преди старта на кръглата маса на тема „Управление на миграционната политика в контекста на изборите за Европейски парламент“, в която Цветанов и Шпинделегер участват. В разговора участва и еврокомисарят по цифрова икономика и цифрово общество Мария Габриел. \r\nПо време на работната среща Цветан Цветанов, който е и председател на парламентарната Комисия по вътрешна сигурност и обществен ред, подчерта, че България се справя отлично с охраната на външната граница на Европейския съюз. По думите му в момента не може да става дума за миграционен натиск, тъй като вследствие на отличната работа на правителството на Бойко Борисов – натискът е сведен до нулеви стойности. „Ето защо Европейската комисия отпусна 160 млн. евро на България – за да подсилим вече съществуващото защитно съоръжение по границата с Турция и да се надгради неговият капацитет“, отбеляза председателят на ПГ на ГЕБР. Според него България е изпълнила абсолютно всички критерии за членство в Шенген и мястото на страна ни е в шенгенското пространство. \r\nЦветан Цветанов и Михаел Шпинделегер със задоволство отчетоха, че споразумението за бежанците между ЕС и Турция се изпълнява, като оцениха високо тласъкът, който срещата между ЕС и Турция във Варна по инициатива на премиера Борисов даде на този процес и го препотвърди. \r\nПредседателят на ПГ на ГЕРБ и генералният директор на Международния център за развитие на миграционни политики обсъдиха и Българското и Австрийското председателство на Съвета на ЕС през 2018 г. „Изключително сме удовлетворени, че основният приоритет на България - осигуряването на европейска перспектива на страните от Западните Балкани, остана водещ и по време на австрийското председателство. Европейска принадлежност на тези държави ще ограничи влиянието на трети страни върху тях, което значително ще допринесе за гарантирането на мира в Европа“, коментира Цветанов.", "date": "2019.03.12", "title": "Председателят на ПГ на ГЕРБ Цветан Цветанов се срещна с генералния директор на Международния център за развитие на миграционни политики Михаел Шпинделегер"}
{"url": "http://www.focus-news.net/news/2019/03/12/2633507/smolyan-20-dka-shirokolistna-gora-e-izgoryala-pri-pozhar-v-zemlishte-na-zlatograd-nad-40-dushi-sa-uchastvali-v-gaseneto.html", "text": "20 дка широколистна гора е изгоряла при пожар в землище на Златоград, над 40 души са участвали в гасенето. Това съобщиха от  ОДМВР – Смолян . Сигналът за пожара е подаде на 11 март 2019 г. в 13.15 часа на тел.112. Съобщено е за пожар в широколистна гора в местността Хайдарови Колиби в землището на Златоград, собственост на ДГС - Златоград. Причината за пожара е в процес на установяване. Унищожени са около 20 дка широколистна гора. Спасени са около 50 дка смесена гора. Произшествието е ликвидирано с помощта на моторен трион и подръчни средства за пожарогасене от  два екипа на РСПБЗН- Златоград с помощта на 12 служители на ДГС – Златоград, 8 служители на ГПУ – Златоград, 4 служители на РПУ – Златоград, 5 доброволци и 10 човека от местното население.", "date": "2019.03.12", "title": "Смолян: 20 дка широколистна гора е изгоряла при пожар в землище на Златоград, над 40 души са участвали в гасенето"}
{"url": "http://www.focus-news.net/news/2019/03/12/2633512/kyustendil-53-tiyat-konkurs-za-izbor-na-devoyka-kyustendilska-prolet-shte-se-provede-na-pl-velbazhd-na-16-mart.html", "text": "На 16 март от 19.00 часа на пл. „Велбъжд” ще се проведе 53-тият конкурс за избор на „Девойка Кюстендилска пролет“ 2019. Това съобщиха от пресцентъра на  Общината . \r\nВодещи на спектакъла ще бъдат носителите на призa „БГ модна икона“ за 2018 г. - актрисата, участвала в едни от най-добрите български и чужди филмови продукции през последните години - Яна Маринова и Орлин Павлов - певецът, покорил не само музикалните сцени, но и превъплътил се в едни от най-запомнящите се актьорски роли в модерното българско кино и малкия екран. \r\nПреди да стане ясно коя е носителката на титлата „Девойка Кюстендилска пролет“ 2019, на сцената ще се качи един от най-обичаните изпълнители, продуцентът и хитмейкър Криско. \r\nТържествата по случай празника „Кюстендилска пролет” ще продължат на 21 март от 11.00 часа на площад „Велбъжд”, където ще се отслужи молебен за здравето на кюстендилци и ще се състои ритуал по предаването на символите на града. В празничната програма участват народният певец Иван Дяков, емблематичният глас на българската музика Тони Димитрова и танцови състави от Кюстендил. \r\nВ местността „Хисарлъка” от 13.00 часа ще започне традиционното посрещане на Девойка „Кюстендилска пролет“ и концерт със специалното участие на носителката на 5 награди от „Пирин фолк”- Сандански за 2018 г., Цвети Веселинова и местни танцови състави. \r\nОт 15.00 часа на новоизградената сцена „Базиликата“, част от Късноантичната и средновековна крепост „Хисарлъка“, гражданите и гостите на Кюстендил ще имат възможността да се насладят на Професионален духов оркестър, Кюстендил и Джаз бенд към НМУ  „Любомир Пипков”-София.", "date": "2019.03.12", "title": "Кюстендил: 53-тият конкурс за избор на „Девойка Кюстендилска пролет“ ще се проведе на пл. „Велбъжд” на 16 март"}
{"url": "http://www.focus-news.net/news/2019/03/12/2633508/mobilna-kamera-e-razpolozhena-na-patya-plovdiv-asenovgrad.html", "text": "Мобилна камера е разположена на пътя Пловдив-Асеновград, в посока Асеновград преди завод „Агрия“, предаде репортер на  Агенция „Фокус“  .", "date": "2019.03.12", "title": "Мобилна камера е разположена на пътя Пловдив-Асеновград"}
{"url": "http://www.focus-news.net/news/2019/03/12/2633502/kzk-ne-otkri-kartel-na-pazara-na-gorivata.html", "text": "Комисията за защита на конкуренцията не откри картел на пазара на горивата. Това става ясно от резултатите от секторния анализ, извършен от  КЗК . С Решение № 313/07.03.2019г., Комисията за защита на конкуренцията прие секторен анализ на конкурентната среда на пазарите на производство и реализация на автомобилен бензин и дизелово автомобилно гориво. Според КЗК,  липсата на достатъчен складов капацитет в данъчни складове и складове за задължителни запаси на горива, сложната административна процедура и значителните финансови инвестиции, свързани с изграждането на собствен склад, представляват в своята съвкупност висока бариера пред вносителите и производителите на горива . \r\nОт извършения анализ на цените на дребно на бензин А-95 Н и дизелово автомобилно гориво за 2018 г. в градове, разположени в различни географски региони на страната е видно, че  увеличение на цените през 2018 г. се наблюдава за кратък период и е осъществено постепенно, като характеристиките на пазара позволяват такова поведение да бъде обяснено като резултат от обективни критерии , свързани с конкурентна среда, разходи за дистрибуция, количество и обем на продажбите и търсенето и др. В допълнение, нетните цени на бензин Евро-95 и дизелово гориво в страната са едни от ниските в сравнение с останалите страни-членки на ЕС. \r\nСпоред Комисията,  новите нормативни разпоредби в Закона за административното регулиране на икономическите дейности, свързани с нефт и продукти от нефтен произход и съвкупният ефект от приложимите нормативни режими в сектора биха могли да доведат до извеждането от пазарите на част от участниците и да се превърнат в непреодолима бариера, за осъществяване на дейност . \r\nСъщевременно, Комисията е на мнение, че предвиденото изискване в Наредба № Н-18/13.12.2006 г.,  фискалната касова бележка да съдържа покупна цена на горивото без акциз и без данък върху добавената стойност би могло да засегне конкурентната среда на пазарите на търговия на едро и дребно с горива . В Решението се изтъква, че нормативната уредба не следва да предвижда разпоредби, които да премахват стратегическата несигурност между участниците на пазара, по отношение на стойността на закупуване на горивата от търговците и не следва да създава условия, които да улесняват координирането на цените на пазарите на автомобилни горива. \r\nПредвид установените конкурентни проблеми, Комисията за защита на конкуренцията предлага редица мерки за подобряване на конкурентната среда в сектора: \r\n1. Създаване на електронна платформа, чрез промени в нормативната уредба, от която в реално време вносителите на автомобилни горива да имат достъп до информация относно наличието на свободни вместимости в данъчните складове и складовете за съхранение на задължителни запаси. Една такава платформа ще бъде полезна, както за вносителите на горива, така и за контролните държавни органи, тъй като ще се даде ясна представа за реално свободните капацитети на складовете във всеки един момент и ще се позволи на контролните държавни органи да предприемат мерки в случай на недостиг на вместимости. Според КЗК, в най-добра позиция за поддържането и контрола на тази платформа, предвид дадените им правомощия от ЗАДС и ЗЗНН, биха били съответно Агенция Митници и Държавна агенция „Държавен резерв и военновременни запаси“. \r\n2. Преразглеждане на нормативните и административни бариери, които Законът за административното регулиране на икономическите дейности, свързани с нефт и продукти от нефтен произход създава, като се вземе предвид и съвкупния ефект от приложимите нормативни режими по отношение на дейността на търговците с горива. От друга страна, следва да се проучи и възможността за създаване на механизъм за оздравяване на сектора, като се стимулира излизането от сивия сектор и увеличаването на броя на участниците на пазарите. \r\n3. Увеличаване на броя на данъчните складове в сектора, чрез изграждането на държавни данъчни складове, с цел повишаване на конкурентния натиск на нивото на търговията на едро и на дребно с горива, както и на ниво предлагане на услуги от складодържатели. \r\n4. Предприемането на мерки относно ускоряване на процедурата по лицензиране и регистрация на складодържатели за целите на Закона акцизите и данъчните складове и Закона за запасите от нефт и нефтопродукти. \r\n5. Оценка на възможността за сключването на двустранни споразумения с други държави членки на ЕС с цел създаване на облекчена процедура, за движението на акцизни стоки под режим отложено плащане на акциз, на основание предоставената от Директива 2008/118/ЕО възможност за това. \r\n6. Решенията на Консултативния съвет, който е създаден със Закона за административното регулиране на икономическите дейности, свързани с нефт и продукти от нефтен произход, следва да бъдат подлагани на оценка за съответствие с правилата на конкуренцията на основание Закона за защита на конкуренцията. \r\n7. Мерки относно предвидимостта в нормативната уредба в сектора, като при въвеждане на нови нормативни, административни и финансови изисквания, които са свързани с нови инвестиции за бизнеса, се предвиждат по-дълги срокове, с които да се даде възможност на предприятията да изпълнят новите изисквания. \r\n8. Мерки за повишаване на контрола върху качеството на горивата. \r\nПредвид това, КЗК предлага да бъде сформирана работна група с представители от държавни органи, компетентни относно прилагането на нормативната уредба в сектора, в рамките на която да бъдат обсъдени тези предложения и в разумен срок да бъдат приети специфичните мерки за преодоляване на конкурентните проблеми, при съобразяване на законодателството на национално ниво и на законодателството на Европейския съюз. С Решението КЗК информира Министерство на финансите, Министерство на икономиката, Агенция „Митници“, Държавна агенция „Държавен резерв и военновременни запаси“ и Държавната агенция за метрологичен и технически надзор за необходимостта съобразно тяхната компетентност да предприемат подходящи нормативни и организационни мерки за подобряване на конкурентната среда на пазарите на производство и реализация на автомобилен бензин и дизелово автомобилно гориво. Комисията предоставя секторния анализ за ползване от Народното събрание и Министерски съвет при подготовката на стратегии, програми, планове за развитието на сектора и др.", "date": "2019.03.12", "title": "КЗК не откри картел на пазара на горивата"}
{"url": "http://www.focus-news.net/news/2019/03/12/2633510/burgas-zadarzhan-e-41-godishen-anglichanin-izdirvan-za-mnozhestvo-vaorazheni-grabezhi-i-predstavyasht-se-s-53-razlichni-samolichnosti.html", "text": "Задържан е 41-годишен англичанин, издирван за множество въоръжени грабежи и представящ се с 53 различни самоличности. Това съобщиха от  ОДМВР - Бургас . Той е задържан в Бургас при проведена специализирана полицейска операция от служители на група \"Издирване\" към отдел \"Криминална полиция\" при ОДМВР – Бургас. \r\nСигналът за местонахождението на обявения за международно издирване с издадена европейска заповед за арест от властите в Кралство Великобритания 41-годишен английски гражданин постъпил около 11.45 ч. на 11 март т.г., чрез дирекция \"Международно оперативно сътрудничество\" (ДМОС). Полицейските служители локализирали мъжа за по-малко от час и в резултат на съвместните действия със служители на ДМОС го задържали около 13.00 часа в близост до Гимназията за изучаване на чужди езици \"Васил Левски\" в к-с \"Лазур\". \r\nАнгличанинът е приведен в ареста на ОДМВР - Бургас, като предстои процедура по екстрадиране и предаването му на британските власти. \r\nПо случая са уведомени дирекция \"Международно оперативно сътрудничество\" и Бургаска окръжна прокуратура.", "date": "2019.03.12", "title": "Бургас: Задържан е 41-годишен англичанин, издирван за множество въоръжени грабежи и представящ се с 53 различни самоличности"}
{"url": "http://www.focus-news.net/news/2019/03/12/2633500/evrokomisaryat-mariya-gabriel-nesamneno-imame-po-dobro-i-zashtiteno-upravlenie-na-vanshnite-granitsi.html", "text": "Несъмнено имаме по-добро и по-защитеното управление на външните граници. Това каза еврокомисарят по цифрова икономика и цифрово общество Мария Габриел по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  „Факт е, че на равнище ЕС бяха положени много усилия чрез всеобхватен подход, изложен в Европейската ни програма за миграция за справяне със сложните предизвикателства. През 2018 г. са установени около 150 хил. пристигания по външните граници на ЕС, което е с 25% по-малко в сравнение с 2017 г. Това е най-ниското ниво от 2013 г. и над 90% под пиковата за миграционната криза 2015 г. Несъмнено днес имаме напредък по по-доброто, по-защитеното управление на външните ни граници. Тук трябва да отчетем още веднъж усилията на премиера Борисов, на българското правителство, нееднократно признавани от ЕК и от европейските лидери“, каза Габриел. „Всички знаем, че миграцията е важна тема и още повече в контекста на предстоящите европейски избори. Те са след по-малко от три месеца. Всички очакваме миграцията да бъде една от основните теми в дебата, някои биха искали тя да повлияе дебата. Затова и всички знаем, че това е една чувствителна тема, която често е обект на умишлена дезинформация. Това явление знаем, че е опасно“, каза Габриел. По думите ѝ дезинформацията отслабва демократичния дебат, дестабилизира политическите действия на публичните органи и подковава доверието на гражданите в институциите и медиите“, посочи още еврокомисарят. \r\nДеница КИТАНОВА", "date": "2019.03.12", "title": "Еврокомисарят Мария Габриел: Несъмнено имаме по-добро и защитено управление на външните граници"}
{"url": "http://www.focus-news.net/news/2019/03/12/2633509/blagoevgrad-obshtinskiyat-savet-izbra-d-r-rumen-borisov-kondev-za-vremenno-izpalnyavasht-dlazhnostta-upravitel-na-spetsializiranata-bolnitsa-po-onkologiya-sveti-mina.html", "text": "Общински съвет - Благоевград избра д-р Румен Борисов Кондев за временно изпълняващ длъжността управител на Специализираната болница за активно лечение по онкология „Свети Мина“. Това стана по време на извънредно заседание на Общинския съвет, предаде репортер на  Радио „Фокус“ - Пирин . По време на сесията стана ясно, че д-р Кондев е бил директор на РЗОК - Благоевград и в момента е завеждащ отделение в болницата. Гласуването на нов управител стана наложително заради оставката на д-р Георгиев, който в момента е управител, но трябва да бъде освободен на 15 март. В края на месеца ще се проведе и конкурс за постоянния ръководител на болницата. Имаше само една номинация за управител на онкоболницата, въпреки че бе дадена възможност на всички съветници за номинации. Председателят на местния парламент Радослав Тасков посочи всички изисквания, на които трябва да отговаря кандидатурата. Точката предизвика много дебати сред съветниците, но в крайна сметка д-р Кондев бе приет временно за управител с 33 гласа „за“ и 1 – „въздържал се“. \r\nНатали СТЕФАНОВА", "date": "2019.03.12", "title": "Благоевград: Общинският съвет избра д-р Румен Борисов Кондев за временно изпълняващ длъжността управител на Специализираната болница по онкология „Свети Мина“"}
{"url": "http://www.focus-news.net/news/2019/03/12/2633515/plovdiv-24-godishna-zhena-e-v-bolnitsa-sled-paten-intsident-kray-selo-tsalapitsa.html", "text": "24-годишна жена е в болница след пътен инцидент край Цалапица. Това съобщиха от  ОДМВР - Пловдив . Около 14.15 часа вчера в полицията е постъпил сигнал, че лек автомобил „Пежо“ пресякъл лентата за насрещно движение и се преобърнал в крайпътна канавка. Колата управлявала 24-годишна жена, която е оставена под лекарско наблюдение. Взета ѝ е кръвна проба. Причините и обстоятелствата около катастрофата се изясняват в РУ – Стамболийски. Образувано е досъдебно производство.", "date": "2019.03.12", "title": "Пловдив: 24-годишна жена е в болница след пътен инцидент край село Цалапица"}
{"url": "http://www.focus-news.net/news/2019/03/12/2633514/gencho-genchev-kmet-na-svishtov-dva-poredni-mesetsa-mbal-d-r-dimitar-pavlovich-otchita-mnogo-dobri-finansovi-rezultati.html", "text": "Два поредни месеца МБАЛ „Д-р Димитър Павлович“ в Свищов отчита много добри финансови резултати. Постъпленията за януари са 214 хиляди лева, а за февруари 208 хиляди, като преди това те не са надвишавали 150 хиляди лева. Това каза в предаването „Добре дошли в Свищов“ на  Радио „Фокус“ – Велико Търново  кметът Генчо Генчев. Той благодари на медицинския и немедицински персонал на лечебното заведение за положените усилия това да се случи. „Когато персоналът вижда подкрепа и от държавата, и от Общината, тогава има стимул за своята работа. Заповедта за разпределение на средствата за отдалеченост, които бяха увеличени почти три пъти тази година, бе получена през миналата седмица. Според нея Община Свищов получава 469 хиляди лева.  За 2018 година бюджетът бе в размер на 144 717 лв. Това не само ни дава глътна въздух, но и много ще ни помогне да си покрием разходите“, обясни още кметът. Той допълни и, че парите ще се използват за разплащане с контрагенти и доставчици на лекарства и консумативи. Изказа благодарност и към министъра на здравеопазването Кирил Ананиев, както и към неговият заместник Жени Начева и народният представител от Великотърновски многомандатен район Цветан Цветанов, \r\nЛуиза ТРАНЧЕВА", "date": "2019.03.12", "title": "Генчо Генчев, кмет на Свищов: Два поредни месеца МБАЛ „Д-р Димитър Павлович“ отчита много добри финансови резултати"}
{"url": "http://www.focus-news.net/news/2019/03/12/2633503/evrokomisaryat-mariya-gabriel-mnogo-e-vazhno-da-ne-gubim-pogled-ot-neobhodimostta-ot-borbata-s-dezinformatsiyata-po-temata-migratsiya.html", "text": "Много е важно да не губим поглед от необходимостта от борбата с дезинформацията по темата миграция. Това каза еврокомисарят по цифрова икономика и цифрово общество Мария Габриел по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.     \r\n„Миграцията е тема, която поражда тревоги за всички нас като граждани. Дезинформацията, свързана с миграцията оказва влияние върху емоциите, не само върху разума ни. Затова е много важно по тази тема също да не губим от поглед необходимостта от борба с дезинформацията“, каза Габриел. По думите ѝ сред водещите три теми, които оказват най-силно въздействие са миграцията, здравеопазването и околната среда. „Такъв тип дискусии позволяват индиректно и с дезинформацията да се води борба\", каза още тя.  \r\nДеница КИТАНОВА", "date": "2019.03.12", "title": "Еврокомисарят Мария Габриел: Много е важно да не губим поглед от необходимостта от борбата с дезинформацията по темата миграция"}
{"url": "http://www.focus-news.net/news/2019/03/12/2633517/sliven-40-godishen-mazh-e-zadarzhan-za-uchastie-v-telefonna-izmama.html", "text": "40-годишен мъж е задържан за участие в телефонна измама. Това съобщиха от  ОДМВР - Сливен . На 8 март 82-годишна жена е станала жертва на телефонна измама по схемата за заплащане на капаро за поръчка на маслени радиатори от търговски обект. Въведена в заблуждение, че помага на свой близък, жената предала сумата от 1130 лева. След проведените издирвателни действия е задържан 40-годишен с инициали Н. Н. от село Тича, който е участвал в схемата на телефонната измама, като е взел порите от възрастната жена. Работата по случая продължава. Образувано е досъдебно производство.", "date": "2019.03.12", "title": "Сливен: 40-годишен мъж е задържан за участие в телефонна измама"}
{"url": "http://www.focus-news.net/news/2019/03/12/2633511/d-r-mahail-shpindeleger-migrantskata-kriza-ne-e-priklyuchila-v-period-na-zatishie-sme-no-vse-oshte-tryabva-da-svarshim-mnogo-za-da-se-borim-obshto-s-nezakonnata-emigratsiya.html", "text": "Мигрантската криза не е приключила - в период на затишие сме, но все още трябва да свършим много, за да се борим общо с незаконната емиграция. Това каза д-р Михаил Шпинделегер, генерален директор на Международния център за развитие на миграционни политики, бивши вицеканцлер и министър на външните работи на Австрия по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . „Европейските избори последните години никога не са изключение по отношение на това, че миграцията винаги е основна тема. В Испания има ново движение, което се занимава само с този проблем и с добри шансове да получи много гласове в предстоящите избори. Ако погледнете изборите за Европейски парламент те също ще бъдат повлияни от тази тема. Това, на което бяхме свидетели през 2015-2016 г., доведе до разцепление между хората, между гласоподавателите, между правителство и институции. Някои граждани загубиха доверие в нашите власти и в способността им да се справят с проблемите ефективно. Това, което трябва да направим сега е да си върнем контрола върху ситуацията и да предприемем необходимите мерки да си върнем доверието на нашите граждани, глаподаватели“, заяви д-р Михаил Шпинделегер. По думите му има голяма разлика между пристигащите, регистрирани нелегални по границите и от друга страна броят на подадените нови молби за убежище. Той обърна внимание на хора със седем различни самоличности, които почват нова процедура за убежище. „Трябва да си напишем домашното като държави членове на ЕС. Да имаме единна европейска система за убежище и ако една държава каже „Не“, това да означава „Не“ за всички държави членки на ЕС. Това е, което трябва да управляваме като система иначе ще продължава да имаме злоупотреби със системата“, допълни още Шпинделегер. Той уточни, че са в преговори с турската страна, за да бъдат те по-удовлетворени. \"Обещанията, поети от Турция се изпълняват и Турция е голям партньор на ЕС на тази арена на проблемите с бежанците и ние трябва да направим повече, за да ги убедим, за да продължават да спират бежанците от Турция\", заяви още той. \"Миналата седмица бях в Гърция и министърът на миграцията каза, че при тях се наблюдава увеличен брой на афганистанците бежанци, които пристигат в Гърция. Така че това е най-голямото увеличение в момента в Гърция\", допълни още Шпинделегер.  \r\nДеница КИТАНОВА", "date": "2019.03.12", "title": "Д-р Махаил Шпинделегер: Мигрантската криза не е приключила - в период на затишие сме, но все още трябва да свършим много, за да се борим общо с незаконната емиграция"}
{"url": "http://www.focus-news.net/news/2019/03/12/2633521/blagoevgrad-obshtinskiyat-savet-izbra-inzh-ventsislav-atanasov-za-upravitel-na-blagoevgrad-invest-2016.html", "text": "Инж. Венцислав Атанасов бе преизбран за управител на „Благоевград инвест 2016“. Това стана по време на извънредно заседание на Общински съвет - Благоевград, предаде репортер на  Радио „Фокус“ - Пирин . Точката е внесена за преразглеждане след редовното заседание на местния парламент на 22 февруари и внесена жалба от общинския съветник Елена Димитрова, че гласът ѝ не е бил отчетен правилно.  \r\nКметът на Община Благоевград д-р Атанас Камбитов посочи, че в края на март дружеството ще излезе с чиста печалба около 1 200 000 лв. По думите му без управител има опасност да бъде блокирано реализирането на проектите, затова е важно избирането на такъв.  \r\nВ дневния ред беше добавена и трета точка, която касае имоти от горския фонд във връзка с отменянето на решения на Общинския съвет след жалба на областния управител Бисер Михайлов. \r\nНатали СТЕФАНОВА", "date": "2019.03.12", "title": "Благоевград: Общинският съвет избра инж. Венцислав Атанасов за управител на „Благоевград инвест 2016“"}
{"url": "http://www.focus-news.net/news/2019/03/12/2633519/plovdiv-86-godishna-zhena-e-stanala-zhertva-na-izmama-v-zhk-trakiya-sas-sumata-ot-70-leva.html", "text": "86-годишна жена е станала жертва на измама в жк. „Тракия“ със сумата от 70 лева. Това съобщиха от  ОДМВР - Пловдив . Пред служители на Пето РУ потърпевшата разказала, че около 09.30 часа край аптека в жк. „Тракия“ била заговорена от мъж, представил се за познат на нейни роднини. По време на разговора той поискал от пенсионерката да му услужи с пари, които обещал да върне след минути. Без да се двоуми жената дала на събеседника си 70 лева, след което той се качил в спрян наблизо автомобил и потеглил в неизвестна посока. Незабавно след получаване на сигнала са предприети активни действия за издирване на извършителя. Работата по образуваното досъдебно производство по чл. 209 от НК продължава.", "date": "2019.03.12", "title": "Пловдив: 86-годишна жена е станала жертва на измама в жк. „Тракия“ със сумата от 70 лева"}
{"url": "http://www.focus-news.net/news/2019/03/12/2633518/zam-ministar-krasimir-tsipov-2851-sa-zadarzhanite-grazhdani-ot-treti-strani-na-vhod-izhod-i-vav-vatreshnostta-na-stranata-prez-izminalata-godina-koeto-e-s-5-po-malko-v-sravnenie-s-2017-g.html", "text": "2851 са задържаните граждани от трети страни на вход-изход и във вътрешността на страната през изминалата година, което е с 5% по-малко в сравнение с 2017 г. Това каза Красимир Ципов, заместник-министър на вътрешните работи по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  Той направи кратка статистика за изминалата година. „Задържаните граждани на трети страни, установени на вход-изход или във вътрешността на страната през изминалата година са 2851, което е с 5% по-малко в сравнение с 2017 г. Намалението на задържаните чужденци на вход е със 7% от 743 на 689 лица. Задържаните на вход са предимно граждани на Афганистан - 28%, Ирак - 20% и Сирия – 15%. Прави впечатление, че през изминалата година за първи път от началото на миграционната криза броя на задържаните лица на вход от страна на Гърция е почти равен на този от Турция. На вход от страна на Гърция са били задържани 293 лица, а на вход от Турция – 346 лица. Задържаните лица на изход са 634, което е със 74% по-малко, отколкото е броят им през 2017 г. – 2413“, допълни Ципов. Той обърна внимание, че задържаните на изход, които нямат предишна регистрация са с 21% по-малко. „353 през 2018 г. срещу 445 от 2017 г. Осъществяваме активно и резултатно сътрудничество с всички съседни държави. През изминалата година сме осъществили съвместни патрули по охраната на границата със съседни държави, както следва: 452 с Румъния, 387 със Сърбия и 117 с Македония. В тристранния център, за който стана дума преди малко са обработени над 710 запитвания за различни престъпления и нарушения. Най-много запитвания са от страна на българските компетентни органи – 420, като са обработени 2435 уведомления за опити за незаконно преминаване на границата“, допълни Ципов. По думите му в резултат на този обмен само българската страна е регистрирала 104 случая, при които на турска и на гръцка територия са били задържани 842 лица. „От края на септември 2017 г. в София работи офицер за връзка на европейската агенция за гранична и брегова охрана, което помага много координацията на общите работи“, допълни още заместник-министърът.  \r\nДеница КИТАНОВА", "date": "2019.03.12", "title": "Зам.-министър Красимир Ципов: 2851 са задържаните граждани от трети страни на вход-изход и във вътрешността на страната през изминалата година, което е с 5% по-малко в сравнение с 2017 г."}
{"url": "http://www.focus-news.net/news/2019/03/12/2633522/dobrich-obshtinata-predstavi-rezultatite-ot-proekta-energiyno-obnovyavane-na-mnogofamilni-zhilishtni-sgradi-v-grad-dobrich.html", "text": "Общината представи на заключителна пресконференция резултатите от проекта „Енергийно обновяване на многофамилни жилищни сгради в град Добрич”, предаде кореспондент на  Радио „Фокус” – Варна . Девет жилищни сгради бяха включени в проектното предложение: по ул. „Каменица“ 8, ул. „Кирил и Методий“ 8, ул. „Кирил и Методий“ 18, ул. „Любен Каравелов“ 4, ул. „Максим Горки“ 2, ул. „Страцин“ 4, ул. „Цар Симеон“ 13, ул. „Захари Стоянов“ 1 и ул. „Йордан Йовков“ 13.  \r\n154 домакинства в девет жилищни блока са преминали в клас С, а някои в клас В след дейностите. Това съобщи ръководителят на проекта инж. Станка Василева. Обновените сгради имат 6 години гаранционен срок. Осъществени са топлинно изолиране на подове, покриви и външни стени, подмяна на дограма на прозорци, конструктивно възстановяване и укрепване по сградите. Подобрен е на места достъпът до входната врата за трудно подвижни хора. Спестените въглеродни емисии на година ще бъдат 339 тона, спестената първична енергия на годишна база – 1133 кWh на кубичен метър.  \r\nОбщина град Добрич е бенефициент по проекта, съфинансиран от Европейския съюз чрез Европейски фонд за регионално развитие по Оперативна програма „Региони в растеж” 2014-2020. Общата стойност на договора за безвъзмездната финансова помощ е 3 038 478,90 лв. Проектът е част от инвестиционната програма за изпълнение на Интегрирания план за градско възстановяване и развитие на град Добрич. Изпълнението на договора е започнало в началото на месец януари 2017 г. и е продължило 27 месеца. След заключителната пресконференция се състоя церемония по официално откриване на обновените обекти.  \r\nЖулиета НИКОЛОВА", "date": "2019.03.12", "title": "Добрич: Общината представи резултатите от проекта „Енергийно обновяване на многофамилни жилищни сгради в град Добрич”"}
{"url": "http://www.focus-news.net/news/2019/03/12/2633524/srebra-kaseva-obshtina-kazanlak-razpredelya-darzhavnata-subsidiya-na-chitalishtata-po-svoy-mehanizam-poluchil-odobrenie-ot-ministerstvo-na-kulturata.html", "text": "От пет години Община Казанлък работи по свой механизъм, който е един от малкото регламентирани и уточнени в България, по който разпределя държавната субсидия на читалищата в общината. Това каза за  Радио „Фокус”  Сребра Касева, началник на кабинета на кмета. Тя посочи, че до въвеждането на този механизъм субсидията на читалищата в общината е разпределяна на база щатна численост. „Имаше голям брой читалища, които работеха с един щат, който е строго регламентиран от Министерство на културата и субсидията му е точно определена. И дали читалището ще има дейност, или не, нямаше никакво значение, защото читалището „ Х” си знаеше, че я получава. А след въвеждането на механизма, субсидията, която получават читалищата, е доста по- голяма”, каза Касева. Тя добави, че основният принцип на механизма е, че читалища, които имат по-голяма дейност, получават и по-голяма субсидия. „Въвеждайки този механизъм, нашите читалища имат и много по-голяма дейност, много повече събития се случват по населените места”, каза още тя. \r\nМеханизмът включва седем критерия, всеки от които има подкритерии. Основен критерий, по който се разпределя субсидията, е базов минимален фонд, който се определя от щатовете към съответните читалища. Над него се надграждат всички останали точки, които се събират на база дейностите, които извършва читалището. Всичко, което е дейност, се включва в основните критерии: библиотечна дейност, културни и творчески дейности, любителско-художествено творчество, образователни курсове и общи показатели, в които влизат сградният фонд, компютърните конфигурации и др. Нарочно сформирана работна група, разглежда отчетите на читалищата и по точкова система определя и точките, които получава всяко читалище.  \r\nКасева подчерта, че този механизъм непрекъснато подлежи на усъвършенстване, защото до този момент няма друг образец, от който може да се взаимства. Механизмът на Община Казанлък е създаден в партньорство с читалищни председатели и секретари. Всяко година той подлежи на усъвършенстване. „Тази година вече сме наясно, че трябва да добавим и нови критерии, като членска маса. По Закона за народните читалища, членската маса в селските читалища трябва да е минимум 50 души, а в тези в града минимум 150 души. Оказва се, че немалка част от читалищните членове не си пращат членския внос. Това е важен признак за дейността на читалищата. За какво читалище ще говорим, без да има платен членски внос. С годините изникват редица детайли, с които усъвършенстваме механизма”, каза Касева.  \r\nКъм механизма на Община Казанлък интерес проявява и Министерство на културата, където той е представен и одобрен от експертите в Министерството.  \r\n740 220 лв. е държавната субсидия за читалищата в община Казанлък през 2019г. Тази година те са с 86 970 лв. повече, за 78 субсидирани бройки. 42 700 лв. по механизма ще бъдат разпределени по решение на Общината за финансиране на качествен културен продукт, създаден от казанлъшките читалища през текущата година. \r\nСлавяна ГАЙДАРОВА", "date": "2019.03.12", "title": "Сребра Касева: Община Казанлък разпределя държавната субсидия на читалищата по свой механизъм, получил одобрение от Министерство на културата"}
{"url": "http://www.focus-news.net/news/2019/03/12/2633526/burgas-mokar-snyag-vali-v-selo-prilep-patishtata-na-teritoriyata-na-oblastta-sa-mokri.html", "text": "Мокър сняг вали в село Прилеп, община Карнобат. Това съобщиха за  Радио „Фокус“ - Бургас  от Областно пътно управление - Бургас. Снеговалежът е започнал преди около половин час. В останалата част от областта вали дъжд, пътищата са мокри. Пътните настилки в областната пътна мрежа се обработват и опесъчават.  \r\nРегистрирано е леко пътно транспортно произшествие в района на кръстовището с кръгово движение край Ахелой. Няма пострадали. Не са въведени ограничения за движението в посочения участък. Няма подадени сигнали за нередности. \r\nДеница ДИМИТРОВА", "date": "2019.03.12", "title": "Бургас: Мокър сняг вали в село Прилеп, пътищата на територията на областта са мокри"}
{"url": "http://www.focus-news.net/news/2019/03/12/2633520/pazardzhik-politsiyata-i-prokuraturata-izvarshvat-pretarsvaniya-i-izzemvaniya-po-signali-za-rabotata-na-obshtina-strelcha.html", "text": "На територията на Община Стрелча полицията и прокуратурата извършват претърсване и изземване. Това съобщи за  Радио „Фокус“ - Пазарджик  говорителят на Окръжна прокуратура Пламен Пантов. Той обясни, че акцията е във връзка с получени сигнали за работата на Общината и след нейното приключване, съобразно резултатите, ще се прецени какви действия ще се предприемат. \r\nВаня НИКОЛОВА", "date": "2019.03.12", "title": "Пазарджик: Полицията и прокуратурата извършват претърсвания и изземвания по сигнали за работата на Община Стрелча"}
{"url": "http://www.focus-news.net/news/2019/03/12/2633523/tsvetan-tsvetanov-gerb-133-litsa-sa-osadeni-za-trafik-na-hora-prez-2018-g.html", "text": "133 лица са осъдени за трафик на хора през 2018 г. Това каза председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . „Можем да кажем, че правим много ясна политика за тези, които трафикират хора“, каза още Цветанов. Той обърна внимание на изградените контактни центрове и даде за пример тристранния контактен център, който в момента функционира на ГКПП „Капитан Андреево“ между Гърция, Турция и България. Цветанов отбеляза, че през 2018 г. са образувани 181 досъдебни производства за трафик на хора и са осъдени 133 лица.  \r\nДеница КИТАНОВА", "date": "2019.03.12", "title": "Цветан Цветанов, ГЕРБ: 133 лица са осъдени за трафик на хора през 2018 г."}
{"url": "http://www.focus-news.net/news/2019/03/12/2633513/sluzhiteli-na-ikonomicheska-politsiya-provezhdat-aktsiya-v-obshtina-strelcha.html", "text": "Служители на „Икономическа полиция” на ОДМВР-Пазарджик провеждат акция в Община Стрелча. Това потвърдиха за  Агенция „Фокус“  от  МВР .", "date": "2019.03.12", "title": "Служители на „Икономическа полиция” провеждат акция в Община Стрелча"}
{"url": "http://www.focus-news.net/news/2019/03/12/2633528/evrodeputatat-emil-radev-ne-pozvolihme-sazdavaneto-na-migrantski-lageri-v-es.html", "text": "Европейският парламент отхвърли опитите за създаване на мигрантски лагери в ЕС. Твърдо се противопоставихме на предложението на Еврокомисията, което щеше да позволи използването на еврофондове за създаване на категория центрове, каквито на практика не са предвидени в европейското законодателство. Това коментира българският евродепутат от ГЕРБ/ЕНП Емил Радев, който бе докладчик от страна на групата на ЕНП по темата, съобщиха от пресцентъра на  ПП ГЕРБ . Той приветства резултата от гласуването на състоялото се в понеделник вечерта в Страсбург извънредно заседание на комисията по граждански свободи, правосъдие и вътрешни работи на Европейския парламент. С решението си евродепутатите отхвърлиха предложението на Европейската комисия за въвеждане на т. нар. контролирани центрове за прием на мигранти в ЕС. Делегираният акт, предложен от ЕК преди близо месец, целеше да бъде предоставено европейско финансиране по фонд „Миграция, убежище и интеграция\" и фонд „Вътрешна сигурност\" за създаването и управлението на т. нар. „контролирани центрове\". „При положение, че не съществува определение за такъв тип центрове в европейското законодателство, в разговорите между представители на Европейската комисия и членовете на комисията ЛИБЕ много от поставените въпроси останаха без конкретен отговор. Не стана ясно например как точно Европейската комисия вижда осъществяването и функционирането на тези центрове, нито пък каква е всъщност разликата между „контролираните центрове\" и горещите точки в Италия и Гърция, в които се регистрират спасените в Средиземно море мигранти\", отчете след заседанието Емил Радев. Поради опасения за липсата на правно основание за предоставянето на европейско финансиране за този тип центрове, мнозинството от евродепутатите гласуваха против предложението на Комисията. Идеята за въвеждането на мигрантски лагери вече за втори път получава отказ от членовете на Европейския парламент - по-рано тази година в рамките на обсъжданията на промените относно Европейската гранична и брегова охрана предложението за създаване на контролирани центрове също бе отхвърлено от ЕП като правно неиздържано.", "date": "2019.03.12", "title": "Евродепутатът Емил Радев: Не позволихме създаването на мигрантски лагери в ЕС"}
{"url": "http://www.focus-news.net/news/2019/03/12/2633530/stoyan-parashkevov-direktsiya-upravlenie-na-proekti-svishtov-otvorena-za-kandidatstvane-e-obshtinskata-programa-mestni-initsiativi-2019.html", "text": "Отворена за кандидатстване е общинската програма „Местни инициативи 2019“ в Свищов. С нея се финансират различни проекти за подобряване и развитие на кметствата и кметските наместничества на територията на общината. Това каза в предаването „Добре дошли в Свищов“ на  Радио „Фокус“ – Велико Търново  Стоян Парашкевов, директор на Дирекция „Управление на проекти“. Той уточни, че кандидатите могат да са както инициативни групи, така и юридически лица с нестопанска цел от населените места. Бюджетът е в размер на 50 хиляди лева, като максималната сума, която един проект може да получи, е 20 хиляди лева. „Според условията собственият или партньорският принос е задължителен. Той трябва да е минимум 10% финансов и най-малко 30% от общата стойност на бюджета на проекта. Тематичната насоченост е за облагородяване на населените места в община Свищов, интеграция на хора в неравностойно положение, създаване и подобряване на места за отдих, спорт и развлечения, образование, култура и туризъм, рехабилитация (ремонт) на общински пътища, улици и тротоари и защита и възпроизводство на околната среда“, обясни още Парашкевов.  \r\nКраен срок за подаване на предложения няма, тъй като програмата продължава до изчерпване на средствата. Допълнителна информация, както и формулярите за кандидатстване са достъпни на интернет сайта на Община Свищов и в сградата на администрацията на ул. „Цанко Церковски” 2. \r\nЛуиза ТРАНЧЕВА", "date": "2019.03.12", "title": "Стоян Парашкевов, Дирекция „Управление на проекти“ - Свищов: Отворена за кандидатстване е общинската програма „Местни инициативи 2019“"}
{"url": "http://www.focus-news.net/news/2019/03/12/2633532/sliven-dvama-mazhe-sa-zadarzhani-za-proizvodstvo-na-narkotitsi-v-selo-gradets.html", "text": "Двама мъже са задържани за производство на наркотици в село Градец. Това съобщиха от  ОДМВР - Сливен . Арестът е извършен на 11 март 2019 г. В момент на производство на синтетичен наркотик са хванати двама жители на село Градец с инициали Х.Х. на 24-години и С.Б. на 36 години. С.Б. е осъждан с множество криминални прояви. В хода на извършените процесуално-следствени действия в жилище в селото са иззети вещества и предмети, имащи отношение към извършеното престъпления. Двамата са отведени и задържани за 24 часа в РУ - Котел. Работата по случая продължава. Образувано е досъдебно  производство.", "date": "2019.03.12", "title": "Сливен: Двама мъже са задържани за производство на наркотици в село Градец"}
{"url": "http://www.focus-news.net/news/2019/03/12/2633534/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Началникът на Генералния щаб на сръбската армия генерал-полковник Милан Мойсилович заяви, че ситуацията със сигурността в Северно Косово е стабилна, поради засиленото присъствие на полицията, но непредвидима, пише електронното издание на  белградския ежедневник „Вечерне Новости“ . \r\nВ рамките на участието си в програмата „Дневник“ на РТС той обясни, че ситуацията със сигурността е много сложна и изпълнена с напрежение. \r\n„Отговорност на военнослужещите от КФОР е да осигурят стабилна ситуация на територията на Косово и Метохия. Ние се интересуваме от нашите граждани не само в Северно Косово, но и в южната част на страната, на цялата територия на Косово и Метохия“, заяви военният. \r\nПо думите на Мойсилович, Белград поддържа тясна комуникация с КФОР и по тази линия се осъществява постоянен обмен на информация. \r\n„Президентът на републиката се е ангажирал с мирно решение на въпроса за Косово и Метохия, така че военното участие в момента не се разглежда при разрешаването на този въпрос, но като войник не мога да изключа тази възможност“, обясни началникът на Генералния щаб на сръбската армия. \r\nГенералът посочи, че не може да се каже, че състоянието на армията е добро, защото по цялата административна линия се изпълняват задачи за подобряването й. \r\nКогато става въпрос за готовността на армията, Мойсилович казва, че това са по-ведри теми. \r\n„Сръбската армия е образно казано много по-силна от вчера, а утре ще бъде по-силна, отколкото е днес. Има 14 „МиГ-29“, 10 от които в Република Сърбия, а четири са в основен ремонт в Беларус“, каза той и добави, че в момента Сърбия достига нивото на военновъздушните сили на СФРЮ. \r\n„Чакаме деня, когато ще пристигнат и хеликоптерите. Ние се занимаваме с броя на самолетите. Но това се отразява на общите способности на нашата армия. Летателните часове са повече, има повече прихващания във въздуха, което ни дава сигурност“, каза генералът. \r\nЩо се отнася до военния парад, който ще се състои на 24 март по повод 24-ата годишнина от агресията на НАТО срещу Сърбия, Мойсилович заяви, че по този начин армията ще даде своя принос в отбелязването на датата на започването на бомбардировките. \r\nТой съобщи, че тогава ще полетят „МиГ“-овете, с които разполага сръбската армия и те ще бъдат представени пред гражданите. \r\n„Разбира се, няма да можем да покажем всичко, което имаме на разположение, но ще демонстрираме нашите способности,, за да може армията да е готова и мотивирана да изпълнява всички задачи“, обясни Мойсилович. \r\nПо неговите думи, сръбската армия е готова да реагира на всяка криза в региона. \r\nЩо се отнася до материалното положение на войниците, Мойсилович е окуражен от факта, че цялото държавно ръководство мисли за своите защитници на сигурността. \r\n„Имахме увеличение на заплатите и това показва, че държавата стои зад армията“, началникът на Генералния щаб на сръбските въоръжени сили. \r\n***  Визитата на главните съветници на германския канцлер Ангела Меркел Ян Хекер и Матиас Лютенберг в Прищина в понеделник и разговорите им с президента на страната Хашим Тачи, премиера Рамуш Харадинай и вицепремиер Енвер Ходжай е основната тема в  косовските медии  във вторник. „Коха Диторе“  пише на първа страница, че пратениците на Берлин са призовали за отмяна на 100-процентовите мита, които Прищина наложи върху стоките от Сърбия и Босна и Херцеговина,а източниците на вестника обясняват, че съветниците на Меркел са подчертали, че таксите блокират диалога Белград- Прищина в Брюксел. Освен това германските представители са подчертали, че позицията на страната им за финалното споразумение между Косово и Сърбия отхвърля категорично размяната на територии между двете страни, както е отбелязала многократно канцлерът Ангела Меркел. Харадинай написа във „Фейсбук“ , че е провел „открит разговор с политическите съветници на германския канцлер Ангела Меркел, Ян Хекер и Матиас Лютенберг, относно актуалните събития в страната, процеса на диалога със Сърбия, вътрешната консолидация на Косово и евроатлантическия му път. Благодарни сме за постоянната подкрепа на Германия във всички фази на процеса на изграждане на държавата в Косово. Германия е важен икономически и политически партньор на Косово и неговият силен глас в евроатлантическите структури“. Вицепремиерът Ходжай  каза, че е имал ползотворна среща със съветниците на Меркел и че 2019 г. представлява много добра възможност за постигане на историческо споразумение, което трябва да приключи с взаимното признаване [със Сърбия] и членството на Косово в ООН. „Епока е Ре“  съобщава на първа страница, че висшите германски служители не са пожелали да коментират срещите си в Прищина и че нито Харадинай, нито Ходжай са казали, че митата върху сръбските стоки са споменати по време на срещите. „Зери“  отбелязва в едно от заглавията си на първа страница, че според някои политически коментатори в Прищина, американците са срещу митата, но германците ги подкрепят. Вестникът цитира член на базирания в Прищина Косовски демократичен институт, който казва, че „премиерът Харадинай мълчи за подкрепата за запазване на митата от Германия и Великобритания“. \r\nЗаместник-председателят на Демократическата партия на Косово (ДПК) Джавит Халити каза в понеделник пред „Зери“, че Харадинай запазва в сила митата „поради причини, свързани с изборите“. \r\n*** Събиране на ултранационалистическото сръбско движение „Черник“ в босненския Вишеград в неделя (10 март) предизвика опасения и осъждания от мюсюлманите в страната и международната общност, пише  електронното издание Sarajevo Times . \r\nОколо 200 членове на движението се събраха в града на брега на река Дрина, където се намира границата между Сърбия и Босна и Херцеговина (БиХ). Те отбелязаха годишнината от ареста на основателя си Дража Михайлович. \r\nМероприятието предизвика остри критики в БиХ и сред международната общност. \r\n„Събирането на Четниците във военни униформи и заплахите с „ад и окървавена Дрина“, които можеха да се чуят, категорично представляват насърчаване на етническа и религиозна омраза, което е престъпление“, заяви представителят на мюсюлманите в тричленния Президиум на БиХ Шефик Джаферович. \r\nДенис Звиздич, който все още е председател на Съвета на министрите, заяви, че сбирката е „антицивилизационна“ и че тя връща спомени за 90-те години, когато „четническата иделогия, расизма и хегемонизма бяха в основата на бруталната агресия“ срещу Босна, която е била последвана от „планирано и насилствено прогонване и масови военни престъпления срещу несръбското население, което кулминира с геноцида в Сребреница“. \r\n***  Лидерът на албанската „Партия за справедливост, интеграция и единство (ПСИЕ), позната като „партия на чамите“ Шпетим Идризи, реагира на изявление на гръцкия президент Прокопис Павлопулос, като заявим че „това е векът на албанците“, пише електронното издание на  македонския ежедневник „Вечер“ . \r\n„С много голямо съжаление, но без изобщо да съм изненадан, проследих безразсъдното и арогантно изказване на този сенилен старец президентът на Гърция, който продължава да се заканва на Албания с европейската интеграция чрез въпроса за Чамите. Този сенилен старец постоянно обижда паметта на хиляди избити в домовете си албанци от Чамария и на хиляди други, които са изгонени насилствено от бандите на Наполон Зервес. Този сенилен старец е най-големият представител на гръцките шовинистични кръгове и на „Златна зора“, които са в гръцкия парламент, както и на тези, които избиха гръцките партизани в планината Грамос“, заяви Идризи. \r\nПолитикът посочи, че миналият век е бил пълен с исторически несправедливости за албанците с разкъсването на албанските територии през 1913 година и каза на Павлопулос да бъде сигурен, че „това е векът на албанците“. \r\n„Но, най-тежко е мълчанието на албанските власти – министъра на външните работи, премиера и президента на Албания, които не отговарят на този шовинист-президент, който заплашва Албания по въпроса за чамите, а това е тяхно задължение, произлизащо от Конституцията, Резолюцията на албанския парламент за Чамите, националната реципрочност и достойнството“, обясни Идризи. \r\nГръцкият президент Павлопулос, по време на визитата си в Черна гора, заяви, че незачитането на гръцкото малцинство и твърденията за съществуването и правата на чамите (изгонени от областта Чамария албанци) са две непреодолими пречки за членството на Албания в ЕС. Той обяви, че чамите са били „безмилостни сътрудници на нацистите“.", "date": "2019.03.12", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/12/2633516/kosovskite-vestnitsi-berlin-e-sreshtu-korektsiya-na-granitsite-prizovava-za-otmyana-na-mitata-varhu-srabskite-stoki.html", "text": "Визитата на главните съветници на германския канцлер Ангела Меркел Ян Хекер и Матиас Лютенберг в Прищина в понеделник и разговорите им с президента на страната Хашим Тачи, премиера Рамуш Харадинай и вицепремиер Енвер Ходжай е основната тема в  косовските медии  във вторник. „Коха Диторе“  пише на първа страница, че пратениците на Берлин са призовали за отмяна на 100-процентовите мита, които Прищина наложи върху стоките от Сърбия и Босна и Херцеговина,а източниците на вестника обясняват, че съветниците на Меркел са подчертали, че таксите блокират диалога Белград- Прищина в Брюксел. Освен това германските представители са подчертали, че позицията на страната им за финалното споразумение между Косово и Сърбия отхвърля категорично размяната на територии между двете страни, както е отбелязала многократно канцлерът Ангела Меркел. Харадинай написа във „Фейсбук“ , че е провел „открит разговор с политическите съветници на германския канцлер Ангела Меркел, Ян Хекер и Матиас Лютенберг, относно актуалните събития в страната, процеса на диалога със Сърбия, вътрешната консолидация на Косово и евроатлантическия му път. Благодарни сме за постоянната подкрепа на Германия във всички фази на процеса на изграждане на държавата в Косово. Германия е важен икономически и политически партньор на Косово и неговият силен глас в евроатлантическите структури“. Вицепремиерът Ходжай  каза, че е имал ползотворна среща със съветниците на Меркел и че 2019 г. представлява много добра възможност за постигане на историческо споразумение, което трябва да приключи с взаимното признаване [със Сърбия] и членството на Косово в ООН. „Епока е Ре“  съобщава на първа страница, че висшите германски служители не са пожелали да коментират срещите си в Прищина и че нито Харадинай, нито Ходжай са казали, че митата върху сръбските стоки са споменати по време на срещите. „Зери“  отбелязва в едно от заглавията си на първа страница, че според някои политически коментатори в Прищина, американците са срещу митата, но германците ги подкрепят. Вестникът цитира член на базирания в Прищина Косовски демократичен институт, който казва, че „премиерът Харадинай мълчи за подкрепата за запазване на митата от Германия и Великобритания“. \r\nЗаместник-председателят на Демократическата партия на Косово (ДПК) Джавит Халити каза в понеделник пред „Зери“, че Харадинай запазва в сила митата „поради причини, свързани с изборите“. \r\nПревод и редакция:", "date": "2019.03.12", "title": "Косовските вестници: Берлин е срещу „корекция на границите“, призовава за отмяна на митата върху сръбските стоки"}
{"url": "http://www.focus-news.net/news/2019/03/12/2633529/zam-ministar-krasimir-tsipov-v-momenta-migratsionnata-obstanovka-v-stranata-e-spokoyna-i-predvidima.html", "text": "В момента миграционната обстановка в страната е спокойна и предвидима. Това каза Красимир Ципов, заместник-министър на вътрешните работи по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . „Мога да потвърдя, че към момента сме свидетели на съществено намаление на интезивността на миграционния натиск, в сравнение с пиковите години 2013-2014 г. и 2015 г. В момента миграционната обстановка в страната е спокойна и предвидима“, каза той. Ципов отчете, че през последните няколко години сме инвестирали значителни средства за повишаване сигурността на границата. „Изградихме и модернизирахме инфраструктурата, оборудването и техническите средства, надградихме информационните и комуникационните системи. Тук за пореден път е необходимо да благодарим на ЕК за помощта, която беше отпусната в края на 2016 г. Следва да заявим, че за един период от малко повече от две години приближаваме 80% усвояемост на отпуснатите 160 млн. евро в края на 2016 г. Осъществяваме също така активно и резултатно сътрудничество с всички съседни държави, като прилагаме съвременните форми на взаимодействие като смесени патрули по общите ни граници, обмен на информация в съвместните контактни центрове с всички съседни страни, сформиране на съвместни екипи за разследвания и други. Специално бих искал да отбележа работата на тристранния контактен център с Гърция и Турция“, заяви заместник-министър Ципов.  \r\n„Следва да отчетем и много успешното взаимодействие с европейската агенция за гранична и брегова охрана „Фронтекс“. Само през 2018 г. в операции на „Фронтекс“ в България са участвали общо 1042 гост служители от държавите членки, асоциираните държави с необходимото техническо оборудване, както и 13 наблюдатели от трети страни, каквито се явяват Северна Македония, Грузия, Косово, Украйна. Отделяме специално внимание на противодействието на каналджийството и трафика на хората в сътрудничество с „Европол“ и на двустранно ниво“, допълни Ципов.  \r\nДеница КИТАНОВА", "date": "2019.03.12", "title": "Зам.-министър Красимир Ципов: В момента миграционната обстановка в страната е спокойна и предвидима"}
{"url": "http://www.focus-news.net/news/2019/03/12/2633538/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Пътните настилки в района на българо-турската граница са мокри. Към момента няма образувани големи колони от автомобили, преминаването през граничния пункт се осъществява без забавяне. \r\nМария ПОПЧЕВА", "date": "2019.03.12", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/03/12/2633537/varna-rayonniyat-sad-ostavi-v-aresta-mazh-obvinen-za-krazhba-na-avtomobil-osazhdan-18-pati.html", "text": "Районният съд остави в ареста мъж, обвинен за кражба на автомобил, осъждан 18 пъти. Това съобщиха от пресцентъра на  Апелативна прокуратура - Варна . Състав на Варненския районен съд е уважил искането на Районната прокуратура, като е взел мярка за неотклонение „Задържане под стража“ на Явор И. 27-годишният мъж е обвиняем за противозаконно отнемане на чуждо моторно превозно средство от владението на другиго без негово съгласие с намерението да го ползва. Престъплението се наказва с лишаване от свобода от 1 до 10 години. \r\nНа 10 март тази година в село Горен чифлик Явор открил автомобил „Фолксваген голф“, оставен без надзор с ключовете на таблото. Потеглил, но след известно време навлязъл в канавка, откъдето не успял да измъкне колата. Тогава 27-годишният обвиняем я подпалил, за да не бъде открит.  \r\nПредстои Районната прокуратура във Варна да повдигне и още едно обвинение на Явор И. – за  унищожаване и повреждане на чужда движима собственост.  \r\nМладият мъж излязъл от затвора преди два месеца, където търпял 4-годишна присъда. В съдебната му биография фигурират 18 осъждания, предимно за кражби и противозаконно отнемане на коли.", "date": "2019.03.12", "title": "Варна: Районният съд остави в ареста мъж, обвинен за кражба на автомобил, осъждан 18 пъти"}
{"url": "http://www.focus-news.net/news/2019/03/12/2633536/prof-nikolay-ovcharov-arheolog-s-razkrivaneto-na-krepostta-kaleto-v-svishtov-gradat-shte-pokazva-osven-rimska-mistika-i-srednovekovna-istoriya.html", "text": "Разкриването на крепостта „Калето“ в Свищов ще даде нещо много важно – освен римския град на изток, Свищов ще представя и средновековната българска история на своите посетители. Това каза в предаването „Добре дошли в Свищов“ на  Радио „Фокус“ – Велико Търново  проф. Николай Овчаров, археолог и бъдещ ръководител на проучванията, които предстоят в местността. Той припомни, че част от крепостта, датирана от 14-ти  век, е разрушена от руснаците през 19-и век. „Това не е случайно, защото тя е важен опорен пункт на османската власт дори в началото на 19-ти век. Аз дълги години мислех, че тази крепост е напълно унищожена след това взривяване, което е описано, както много други крепости по Дунав. Но миналата година, когато бях награден със „Златния орел на Свищов“, успях да огледам мястото и установих, че има много голяма запазеност на цитаделата на крепостта. Тогава предложих на кмета на Община Свищов Генчо Генчев да проверим какво има там“, каза още проф. Овчаров. По думите му през 16-и век обитател на съоръжението е влашкият воевода Влад Цепеш, известен като граф Дракула. Според проф. Овчаров той превзема крепостта за кратко при един от походите си на юг от Дунав. При предстоящите разкопки, които ще са през лятото, вероятно ще бъдат разкрити още подобни истории. \r\nЛуиза ТРАНЧЕВА", "date": "2019.03.12", "title": "Проф. Николай Овчаров, археолог: С разкриването на крепостта „Калето“ в Свищов градът ще показва освен римска мистика и средновековна история"}
{"url": "http://www.focus-news.net/news/2019/03/12/2633539/dobrich-10-akta-sa-sastaveni-pri-intenzivni-proverki-na-gorskite-strazhari-v-darzhavno-gorsko-stopanstvo-dobrich.html", "text": "10 акта са съставени при интензивни проверки на горските стражари в Държавно горско стопанство „Добрич. Това съобщи Пламена Баналиева, специалист „Връзки с обществеността“ в Североизточно държавно предприятие - Шумен ”, предаде кореспондент на  Радио „Фокус” – Варна . При обход на територията на стопанството е разкрита незаконната сеч на общо 7.7 куб. м дърва за огрев. Дървесината е конфискувана, на нарушителите са съставени актове, а информацията по случаите е предадена на компетентните органи. В рамките на изминалата седмица във всички 13 горски и 5 ловни стопанства към Североизточно държавно предприятие са извършени общо 803 проверки. 171 от тях са на обекти за добив на дървесина, 166 – на превозни средства, а 466 на физически лица, от които 378 са ловци. Съставени са 28 акта и 7 констативни протокола. \r\nЖулиета НИКОЛОВА", "date": "2019.03.12", "title": "Добрич: 10 акта са съставени при интензивни проверки на горските стражари в Държавно горско стопанство „Добрич”"}
{"url": "http://www.focus-news.net/news/2019/03/12/2633541/veliko-tarnovo-nyama-sashtestvena-promyana-v-nivata-na-rekite-v-oblastta.html", "text": "Няма съществена промяна в нивата на реките в областта въпреки обявения жълт код за обилни валежи. Това съобщиха за  Радио „Фокус“ – Велико Търново  от Хидрометеорологичната станция в града. Река Янтра при кв. „Чолаковци“ тази сутрин е била 126 см, колкото са измерени и вчера. При Джулюнска река, която минава през едноименното село, има повишение с 2 см, а нивото е 95 см. Голяма река при Стражица е 70 см, като покачването спрямо вчера е с 5 см. Река Янтра при село Каранци е 93 см. Всички нива са много под критичните стойности. \r\nВ резултат на днешните валежи се очаква леко повишение, като то ще е по-съществено във водосборите на реките Вит, Осъм, Русенки Лом и Добруджанските реки. През следващите три дни речните нива ще се понижават или ще останат без съществени изменения, като в резултат на оттичане на 13 и 14 март са възможни повишения. Водните количества на реките в басейна ще бъдат под праговете за внимание. \r\nЛуиза ТРАНЧЕВА", "date": "2019.03.12", "title": "Велико Търново: Няма съществена промяна в нивата на реките в областта"}
{"url": "http://www.focus-news.net/news/2019/03/12/2633531/yordan-yordanov-kmet-na-dobrich-devet-zhilishtni-bloka-pretarpyaha-tsyalostno-obnovyavane-po-op-regioni-v-rastezh.html", "text": "Девет жилищни блока претърпяха цялостно обновяване по ОП „Региони в растеж“ и вече имат нов и красив облик. Това каза кметът на Добрич Йордан Йорданов по време на заключителната пресконференция по проекта „Енергийно обновяване на многофамилни жилищни сгради в град Добрич”, предаде кореспондент на  Радио „Фокус” – Варна . Сградите имат нов енергиен клас. Кметът припомни, че проектът е стартирал 2017 година. Строително-монтажните работи са изпълнение в кратък срок – две години. Административно дейностите приключват сега.  \r\nЙордан Йорданов отправи думи на благодарност към всички, участвали в осъществяването на проекта и допринесли с всеотдайния си труд за успешното му и качествено завършване. „Мисля, че успешно можем да отчетем приключването на програмата“, каза още кметът.  \r\nВ Добрич се изпълняват и мерки за постигане на енергийна ефективност в многофамилни жилищни сгради по Националната програма. „Ще има и следващ етап на обновяване на още сгради и по ОП „Региони в растеж“, допълни, Йордан Йорданов.  \r\nЖулиета НИКОЛОВА", "date": "2019.03.12", "title": "Йордан Йорданов, кмет на Добрич: Девет жилищни блока претърпяха цялостно обновяване по ОП „Региони в растеж“"}
{"url": "http://www.focus-news.net/news/2019/03/12/2633535/zam-ministar-krasimir-tsipov-prez-2017-i-2018-g-za-parvi-pat-broyat-na-varnatite-litsa-e-mnogo-po-golyam-ot-tozi-na-nezakonno-vlezlite-na-teritoriyata-na-stranata.html", "text": "През 2017 и 2018 г. за първи път броят на върнатите лица е много по-голям от този на незаконно влезлите на територията  на страната. Това каза Красимир Ципов, заместник-министър на вътрешните работи, по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  „Само преди седмица ЕК публикува своя последен доклад за напредъка за изпълнението на европейската програма по миграцията. Той също потвърждава тенденцията за значителен спад на миграционния натиск на ЕС с 25% за изминалата година, което е най-ниското ниво за последните пет години. Какво всъщност означава това? Дали ЕС не е толкова привлекателно и притегателно място за търсещите убежище или всъщност сме положили достатъчно усилия и сме работили последователно да постигнем такива резултати. Едно нещо обаче е факт, миграцията продължава да бъде един нереален феномен със своята динамика и комплексен характер. Крайно време е да престанем да разглеждаме миграцията като криза. Следва да съсредоточим усилията си в намиране на едни дългосрочни устойчиви решения в трите основни направления – вътрешно измерение, външно измерение и силни граници“, каза още Ципов. По думите му по отношение на вътрешното измерение ключова роля има предложения законодателен пакет за реформата на общата европейска система за убежище. „България постигна значителен напредък, но без намиране на решение по Дъблин държавите членки рискуват да станат уязвими и силно зависими от негативни развития в страните на произход и транзит. Продължаваме да бъдем оптимисти, че по Дъблин може да се намери решение, което да стъпи на правилен баланс, между отговорност и солидарност. Наясно сме, че въпросът е с висока политическа чувствителност, но това не трябва да ни спира да търсим стабилно решение за функционирането на целия механизъм като едно цяло. Ограничаването на миграционните потоци към ЕК е в пряка зависимост от нивото на сътрудничество от държавите на произход и транзит на мигранти. Успешната външна политика на ЕС би могла да предотврати проблемите и трудностите във вътрешното измерение като увеличаване на миграционния натиск, загубата на живот по море и ниския ръст на ефективните връщания. В този ред на мисли външното измерение на миграцията трябва да продължи да бъде надграждано“, допълни още заместник-министърът. Той посочи, че е необходимо да стартира с картографиране на постигнатото по действащите инструменти, проекти и инициативи на ниво ЕС, както и на двустранна и многостранна основа.  \r\nДеница КИТАНОВА", "date": "2019.03.12", "title": "Зам.-министър Красимир Ципов: През 2017 и 2018 г. за първи път броят на върнатите лица е много по-голям от този на незаконно влезлите на територията на страната"}
{"url": "http://www.focus-news.net/news/2019/03/12/2633542/kardzhali-zadarzhan-e-29-godishen-mazh-razmahval-nozh-v-poshtenski-klon-v-grada.html", "text": "Задържан е 29-годишен мъж, размахвал нож в пощенски клон в града. Той е установен и задържан на 11 март. Това съобщиха от  ОДМВР - Кърджали . Наложено му е изтърпяване на наложено административно наказание „Задържане за 5 денонощия в структурно звено на МВР“. На 15 февруари Окръжният съд в Кърджали е потвърдил решението на Районния съд по Указа за борба с дребното хулиганство. Инцидентът стана на 11 февруари около 13.00 часа в пощенски клон в кв. “Възрожденци“. 29-годишният мъж е влязъл в спор със служителки заради възникнал проблем при получаването на пратка и извадил нож. След полицейска намеса беше установен и задържан за срок до 24 часа.", "date": "2019.03.12", "title": "Кърджали: Задържан е 29-годишен мъж, размахвал нож в пощенски клон в града"}
{"url": "http://www.focus-news.net/news/2019/03/12/2633540/burgas-obshtinata-predlaga-da-se-namali-naemat-na-premestvaemi-targovski-obekti-okolo-rayonnite-universalni-magazini-mladost-veleka-i-rezvaya-kakto-i-umbal.html", "text": "Община Бургас предлага да се намали наемът на преместваеми търговски обекти около районните универсални магазини „Младост“, „Велека“ и „Резвая“ както и УМБАЛ. Това съобщиха от пресцентъра на  Общината . Към момента изброените райони попадат документално в най-високата I-ва тарифна зона, заедно с пространства, разположени основно в централна градска част. Предложението на кмета Димитър Николов и Община Бургас е наемите в изброените райони да се приравнят с тези на останалата територия в кварталите, където са разположени. Така цените около РУМ „Велека“, например, трябва да станат като в другите зони на к-с „Изгрев“, а не като в центъра. В цифрово изражение това означава намаляване на месечния наем от 16 до 10 лева на квадратен метър. В момента такива търговски обекти има само около РУМ „Велека“ и УМБАЛ. Оставането им в по-високата тарифна зона не е оправдано и справедливо. В тези райони има трайно незаети позиции за поставяне на преместваеми обекти. С оптимизацията на наема се цели по-висока ангажираност на съществуващите търговски площи и създаване на условия за развитие на малкия бизнес в нови територии.", "date": "2019.03.12", "title": "Бургас: Общината предлага да се намали наемът на преместваеми търговски обекти около районните универсални магазини „Младост“, „Велека“ и „Резвая“ както и УМБАЛ"}
{"url": "http://www.focus-news.net/news/2019/03/12/2633544/smolyan-teritorialnoto-otdelenie-na-rayonnata-prokuratura-v-chepelare-vnese-obvinitelen-akt-spryamo-52-godishen-mazh-za-seriya-krazhbi.html", "text": "Териториалното отделение на Районната прокуратура в Чепеларе внесе обвинителен акт спрямо 52-годишен мъж за серия кражби. Това съобщиха от пресцентъра на  Апелативна прокуратура - Пловдив . Районна прокуратура - Смолян – Териториално отделение-Чепеларе внесе в съда обвинителен акт спрямо мъжа с инициали Н.Ю. (на 52 г.) за това, че в гр. Чепеларе при условията на продължавано престъпление в периода от 24 юли 2018 г. до 21 септември 2018 г. е отнел чужди движими вещи, както следва: \r\n- на 24 юли 2018 г. от къща в Чепеларе чрез повреждане на преграда, здраво направена за защита на имот и използване на техническо средство (отвертка) е отнел чужди движими вещи – хранителни стоки, от владението на другиго, без негово съгласие и с намерение противозаконно да ги присвои; \r\n- на 03 август 2018 г. от къща в Чепеларе чрез използване на техническо средство – ключ, е отнел чужди движими вещи – сумата от 150 лева, собственост на другиго, без неговото съгласие и с намерение противозаконно за ги присвои; \r\n- на 21 септември 2018 г. от къща в Чепеларе чрез използване на техническо средство – ключ, е отнел чужди движими вещи – сумата от общо 250 лева, собственост на две лица, без тяхното съгласие и с намерение противозаконно да ги присвои. \r\nУстановено е, че на горепосочените дати обвиняемият се намирал в гр. Чепеларе. Той наблюдавал собствениците на къщите, когато ги напускат и влизал, за да търси пари и вещи, които са му необходими. Установено е, че отворил входната врата на първата къща с помощта на отвертка, за втората намерил ключа под изтривалката, а за третата видял, че е поставен на пирон, взел го и отключил. От къщите отнел хранителни продукти и пари.  На 21 септември 2018 г. обвиняемият Н.Ю. бил в къщата, когато собственикът се прибрал и намерил вратата отключена. Той оставил покупките си в кухнята. При слизане по стълбището, срещнал Н.Ю., който излизал от банята. Обвиняемият обяснил, че намерил къщата отключена и влязъл, за да отиде до тоалетната. Той е бил отведен в РУ на МВР - Чепеларе. Обвиняемият е направил самопризнания и изразил съжаление за стореното. По делото са разпитани свидетели, извършени експертизи и др. Предстои Районен съд - Чепеларе да насрочи заседание.", "date": "2019.03.12", "title": "Смолян: Териториалното отделение на Районната прокуратура в Чепеларе внесе обвинителен акт спрямо 52-годишен мъж за серия кражби"}
{"url": "http://www.focus-news.net/news/2019/03/12/2633543/ria-novosti-pobeditelkata-v-ukrainskiya-konkurs-obeshta-da-vika-za-rusiya-na-evroviziya.html", "text": "Украинската певица Анна Корсун (Maruv), която победи на националния конкурс за „Евровизия-2019“, обеща да подкрепи на финалите руснака Сергей Лазарев, предава  РИА Новости . \r\n„Разбира се, заради моето добро отношение към Серьожа – ние имаме прекрасна, интересна обща история – ще го подкрепя. Но ми се иска да видя и другите изпълнения и да подкрепя артистите, които ще направят нещо интересно“, цитира думите на певицата агенция УНИАН. \r\nMaruv също така заяви, че повече няма да участва в конкурсите за „Евровизия“, защото те са „изживели себе си“ и са станали неактуални. \r\nРуската агенция припомня, че Анна Корсун победи в националния конкурс, но не подписа договор с Националната обществена телерадиокомпания на Украйна (НОТУ) заради „заробващите условия на договора“. На фона на скандала, свързан с участията на Maruv в Русия, изпълнителката заяви, че не иска да се явява на „Евровизия-2019“ с лозунги и да превръща своето изпълнение в промоакция на украинските политици. \r\nОсвен Maruv, от участие в конкурса се отказаха още четирима финалисти в конкурса. В крайна сметка Украйна ще пропусне „Евровизия“. \r\nПревод и редакция:", "date": "2019.03.12", "title": "РИА Новости: Победителката в украинския конкурс обеща да вика за Русия на „Евровизия“"}
{"url": "http://www.focus-news.net/news/2019/03/12/2633546/evrodeputatat-momchil-nekov-slagame-kray-na-faktor-strah-za-fermerite.html", "text": "Успехът на преговорите по нелоялните търговски практики е истинска революция за европейските производители в рамките на този парламент. Това каза Момчил Неков вчера вечерта по време на обсъждането на Директивата в Европейския парламент, съобщиха от  пресофиса на евродепутата . \r\nДирективата по нелоялните търговски практики предвижда ключови изменения, които целят да гарантират по-стабилна защита на производителите в селскостопанския сектор и в голяма част от предприятията в хранително-вкусовата промишленост. С нея ще бъде поставен край на забавените плащания повече от 60 дни, на отказа за сключване на писмено споразумение за доставка, на търговските репресии или заплахата от такива, ако се прибегне до търсенето на правата и др. Ще бъдат прекратени също практиката на едностранна промяна в поръчката, както и „такса промоция“. Документът предвижда конфиденциалност на подадените жалби, с което се предприема стъпка към премахването на страха от предприемане на действия срещу нелоялните партньори.  \r\n„Приемането на директивата беше изключително важно за сектора, защото няма как да искаме качествено производство, лоялна конкуренция и честни бизнес отношения, ако не осигурим защита и сигурност на участниците в процеса. Призовавам в най-кратки срокове всички държави-членки да създадат комисия с юридически правомощия, която да следи за прилагането на тази директива“, заключи Неков в изказването си.  \r\nДирективата предвижда по-конкретна обособеност, като разделя на категории различните нелоялни практики. Също предоставя възможност на държавите-членки да разширяват обхвата ѝ в националното законодателство. Предвиждат се поне веднъж годишно срещи на националните отговорни органи, както и направата на уебсайт с информация от страна на ЕК.  \r\nПрез декември 2018 г. Европейският парламент, Съветът и Комисията постигнаха  политическо споразумение, което чрез въвеждане на новите текстове ще гарантира пълна защита на селскостпанските производители в ЕС от практиките, които застрашават почтеността и принципността при сключване на сделки. Очаква се и Съветът на министрите на държавите членки да приеме текста, с което ще стане възможно влизането в сила на директивата  до края на мандата на настоящия Парламент.", "date": "2019.03.12", "title": "Евродепутатът Момчил Неков: Слагаме край на фактор „Страх“ за фермерите"}
{"url": "http://www.focus-news.net/news/2019/03/12/2633533/nachalnikat-na-generalniya-shtab-na-srabskata-armiya-situatsiyata-sas-sigurnostta-v-kosovo-e-stabilna-no-nepredvidima-armiyata-na-sarbiya-stava-po-silna-vseki-den.html", "text": "Началникът на Генералния щаб на сръбската армия генерал-полковник Милан Мойсилович заяви, че ситуацията със сигурността в Северно Косово е стабилна, поради засиленото присъствие на полицията, но непредвидима, пише електронното издание на  белградския ежедневник „Вечерне Новости“ . \r\nВ рамките на участието си в програмата „Дневник“ на РТС той обясни, че ситуацията със сигурността е много сложна и изпълнена с напрежение. \r\n„Отговорност на военнослужещите от КФОР е да осигурят стабилна ситуация на територията на Косово и Метохия. Ние се интересуваме от нашите граждани не само в Северно Косово, но и в южната част на страната, на цялата територия на Косово и Метохия“, заяви военният. \r\nПо думите на Мойсилович, Белград поддържа тясна комуникация с КФОР и по тази линия се осъществява постоянен обмен на информация. \r\n„Президентът на републиката се е ангажирал с мирно решение на въпроса за Косово и Метохия, така че военното участие в момента не се разглежда при разрешаването на този въпрос, но като войник не мога да изключа тази възможност“, обясни началникът на Генералния щаб на сръбската армия. \r\nГенералът посочи, че не може да се каже, че състоянието на армията е добро, защото по цялата административна линия се изпълняват задачи за подобряването й. \r\nКогато става въпрос за готовността на армията, Мойсилович казва, че това са по-ведри теми. \r\n„Сръбската армия е образно казано много по-силна от вчера, а утре ще бъде по-силна, отколкото е днес. Има 14 „МиГ-29“, 10 от които в Република Сърбия, а четири са в основен ремонт в Беларус“, каза той и добави, че в момента Сърбия достига нивото на военновъздушните сили на СФРЮ. \r\n„Чакаме деня, когато ще пристигнат и хеликоптерите. Ние се занимаваме с броя на самолетите. Но това се отразява на общите способности на нашата армия. Летателните часове са повече, има повече прихващания във въздуха, което ни дава сигурност“, каза генералът. \r\nЩо се отнася до военния парад, който ще се състои на 24 март по повод 24-ата годишнина от агресията на НАТО срещу Сърбия, Мойсилович заяви, че по този начин армията ще даде своя принос в отбелязването на датата на започването на бомбардировките. \r\nТой съобщи, че тогава ще полетят „МиГ“-овете, с които разполага сръбската армия и те ще бъдат представени пред гражданите. \r\n„Разбира се, няма да можем да покажем всичко, което имаме на разположение, но ще демонстрираме нашите способности,, за да може армията да е готова и мотивирана да изпълнява всички задачи“, обясни Мойсилович. \r\nПо неговите думи, сръбската армия е готова да реагира на всяка криза в региона. \r\nЩо се отнася до материалното положение на войниците, Мойсилович е окуражен от факта, че цялото държавно ръководство мисли за своите защитници на сигурността. \r\n„Имахме увеличение на заплатите и това показва, че държавата стои зад армията“, началникът на Генералния щаб на сръбските въоръжени сили. \r\nПревод и редакция:", "date": "2019.03.12", "title": "Началникът на Генералния щаб на сръбската армия: Ситуацията със сигурността в Косово е стабилна, но непредвидима; Армията на Сърбия става по-силна всеки ден"}
{"url": "http://www.focus-news.net/news/2019/03/12/2633545/elektroenergiyniyat-sistemen-operator-uchastva-s-shtand-vav-vtoroto-izdanie-na-karierniya-forum-zaedno-v-badeshteto-na-tehnicheskiya-universitet-vav-varna.html", "text": "При изключителен интерес протече второто издание на кариерния форум „ЗаЕдно в бъдещето“ на Техническия университет във Варна. Това съобщиха от пресцентъра на  Електроенергийния системен оператор (ЕСО) . ЕСО отново участва със специален щанд в рамките на първия ден, насочен към студенти и специалисти от Електротехническия факултет. Десетки млади хора се спряха пред щанда на ЕСО, за да се запознаят с възможностите за кариерно развитие в независимия преносен оператор. \r\nНа щанда на ЕСО присъстваха двама настоящи стипендианти на дружеството- Александър Соловев и Павел Михайлов, студенти четвърти курс в специалност „Електроснабдяване и електрообзавеждане“ на Електротехническия факултет на Техническия университет в морския град. Личния си опит сподели и 25-годишният Пламен Стоянов, успешно преминал през стипендиантската програма на ЕСО и назначен в Мрежови експлоатационен район-Варна. \r\nТрета поредна година Електроенергийният системен оператор реализира стипендиантската програма, която осигурява финансова подкрепа на младите хора, избрали за професия електротехническа специалност. 19 студенти от цялата страна получиха финансова подкрепа по програмата от нейното начало през 2017 година. 7 от тях, успешно дипломирани, избраха да започнат кариерата си в структурите на ЕСО и са назначени на работа в дружеството.", "date": "2019.03.12", "title": "Електроенергийният системен оператор участва с щанд във второто издание на кариерния форум „ЗаЕдно в бъдещето“ на Техническия университет във Варна"}
{"url": "http://www.focus-news.net/news/2019/03/12/2633548/kardzhali-zadarzhan-e-49-godishen-mazh-otpravyal-zaplahi-kam-meditsinski-rabotnik-vav-filiala-na-speshna-pomosht-v-krumovgrad.html", "text": "Задържан е 49-годишен мъж, отправял заплахи към медицински работник във филиала на Спешна помощ в Крумовград. Това съобщиха от  ОДМВР - Кърджали . Инцидентът станал около 10.30 часа на 11 март. 49-годишният мъж потърсил медицинска помощ, но останал недоволен от обслужването и нападнал със словесна агресия медицинско лице. По същия начин се отнесъл и с пристигналия полицейски екип. Започната е проверка по случая за хулиганство, съпроводено със съпротива срещу орган на властта, изпълняващ задължения си по опазване на обществения ред.", "date": "2019.03.12", "title": "Кърджали: Задържан е 49-годишен мъж, отправял заплахи към медицински работник във филиала на Спешна помощ в Крумовград"}
{"url": "http://www.focus-news.net/news/2019/03/12/2633547/sport-levski-podpisa-sas-sedrik-untondzhi.html", "text": "Левски осъществи пети трансфер през тази зима. Централният бранител Седрик Унтонджи е подписал договор до края на сезона, като контрактът има опция за продължаване с две години, ако франзузинът се представи добре на мачовете от плейофите на Първа лига. Защитникът изкара няколкодневни проби на Герена и е бил одобрен от треньора Георги Дерменджиев. По-рано Левски привлече Валери Божинов, Мартин Райнов, Живко Миланов и национала на Казахстан Еркебулан Сейдахмет.", "date": "2019.03.12", "title": "Спорт: Левски подписа със Седрик Унтонджи"}
{"url": "http://www.focus-news.net/news/2019/03/12/2633525/otlozhiha-deloto-ktb.html", "text": "Нито един от призованите за днес свидетели по мегаделото „КТБ“ не се яви на разпит в Специализирания наказателен съд, предаде  БНР . \r\nВ съдебната зала стана ясно, че един от свидетелите е в болница, а другият е бил призован само по телефона. Заседание по делото за присвояването на над 2,5 милиарда лева от Корпоративна търговска банка няма да има и утре, защото планираните за свидетели също няма да могат да се явят, обясни съдия Виржиния Петрова. \r\nПроцесът ще продължи на 26 март, за когато е предвидено показания да дава Бисер Лазов - някога дясна ръка на банкера Цветан Василев, а след фалита на КТБ през юни 2014 г. - основен прокурорски свидетел. \r\nДо разпитите се стига почти 10 месеца след първото съдебно заседание, на което съдия Виржиния Петрова реши, че делото ще се гледа в отсъствието на основния подсъдим  - банкерът Цветан Василев. Освен него на съд се очакват още 17 души, а сред първите свидетели призовани за днес бяха ĸpeдитополучители.", "date": "2019.03.12", "title": "Отложиха делото \"КТБ\""}
{"url": "http://www.focus-news.net/news/2019/03/12/2633550/koha-ditore-kosovo-albanskoto-razuznavane-tvardi-che-rusiya-se-opitva-da-uvelichi-vliyanieto-si-v-tirana.html", "text": "Хелидон Бендо, директорът на Албанската разузнавателна служба (SHISH) заяви пред парламентарна комисия в Тирана в понеделник, че Русия се опитва да увеличи влиянието си в Албания. Той заяви, че е притеснен от опитите, но не уточни дали усилията на Кремъл са достигнали до високите етажи на албанската политика, пише  прищинският ежедневник „Коха Диторе“ . \r\n„Анализите на данните от 2018 година показват, че Русия е увеличила опитите си да разшири влиянието си в нашата страна“, заяви Бендо. \r\nГодишният доклад на SHISH вече е бил предаден на премиера Еди Рама и президента Илир Мета, а по думите на Бендо, резюме на доклада скоро ще бъде представено и на обществеността. \r\nПревод и редакция:", "date": "2019.03.12", "title": "„Коха Диторе“ (Косово): Албанското разузнаване твърди, че Русия се опитва да увеличи влиянието си в Тирана"}
{"url": "http://www.focus-news.net/news/2019/03/12/2633549/dimitar-baryakov-profesionalna-lesotehnicheska-gimnaziya-bansko-prez-2019-godina-se-navarshvat-72-godini-ot-sazdavaneto-na-uchebnoto-zavedenie.html", "text": "През 2019 година се навършват 72 години от създаването на учебното заведение. Това каза за  Радио „Фокус“ - Пирин  Димитър Баряков, директор на Професионална лесотехническа гимназия „Никола Вапцаров“ в Банско. „Ние подготвяме кадри за горското стопанство. Имаше един дълъг период, през който подготвяхме кадри за мебелна промишленост и дървообработване, но интересът към тези специалности намаля и сега обучаваме само ученици, които ще бъдат кадри в горското стопанство“, коментира той. Баряков заяви, че би дал добра оценка на материално-техническата база, като единственият проблем засега е, че не са подменили дограмата в учебния корпус, но вътрешно тази година изцяло със собствени средства са извършили цялостно боядисване, подмяна на столове и подмяна на масите. Той уточни, че са на кабинетна система и се стремят със собствени усилия да се справим. По думите му Община Банско е направила дарение в размер на 10 000 лв., с които са сменили дограмите в общежитието. \r\nНатали СТЕФАНОВА", "date": "2019.03.12", "title": "Димитър Баряков, Професионална лесотехническа гимназия - Банско: През 2019 година се навършват 72 години от създаването на учебното заведение"}
{"url": "http://www.focus-news.net/news/2019/03/12/2633552/plovdiv-obshtina-karlovo-nagradi-penka-stoyanova-sas-zlatna-znachka-s-obraza-na-apostola.html", "text": "Община Карлово награди Пенка Стоянова със златна значка с образа на Апостола. Това съобщиха от пресцентъра на  Общината . Близки, приятели, общественици и спортни легенди напълниха голямата зала на Община Карлово за представяне биографичната книга на Пенка Стоянова – „Царицата на баскетбола“. В залата бяха двукратният олимпийски шампион по гребане Николай Бухалов, заместник-кметът на Община Карлово Антон Минев и секретарят Стефан Стефанов, народният представител Веска Ненчева, Георги Кудинов - президент на ВК \"Марица\" Пловдив, единственият спортен клуб, в който е играла Пенка Стоянова. За нейните спортни върхове разказаха кадри от Златния фонд на БНТ, съхранили участието на знаменитата волейболистка в Олимпиадата в Москва 80. \r\nКнигата, написана съвместно със спортния журналист Диян Никифоров, проследява живота и кариерата на карловката през 70-те и 80-те години на ХХ век, характерни с големите постижения в женския ни баскетбол. Изданието акцентира и върху любопитни и интересни истории, които показват другата страна на спорта - отвъд блясъка и постиженията. „Тази книга е живата история на баскетбола в България и съм безкрайно благодарна на хората, които помогнаха, начело с Диян Никифоров. Искам тя да послужи за младите, за треньорите, за хората, за да видят как се изгражда една цяла система, необходима за успехите. За да знае всеки какво трябва да направи и каква трябва да бъде неговата отговорност. В спорта и в живота не можеш да подражаваш, трябва да играеш себе си. Благодаря ви, че сме заедно“, каза баскетболната легенда. \r\nЗаместник-кметът Антон Минев връчи на волейболната знаменитост златна значка с лика на Апостола и поднесе поздравителен адрес от кмета на Карлово д-р Емил Кабаиванов. С топли думи и пожелания към Пенка Стоянова се обърнаха Диян Никифоров, Веска Ненчева, Николай Бухалов, приятели на Пенка. \r\nПенка Стоянова е родена в Карлово на 21 януари 1950 година. Капитан е на националния отбор през 70-те и началото на 80-те години, има три шампионски титли с Марица (1971, 1973, 1974 г.) и е двукратна финалистка за европейската купа Ронкети. През цялата си кариера играе в пловдивския клуб. Има 380 мача за националния отбор. Печели медали от две Олимпиади – бронз от Монреал 76 и сребро от Москва 80. Играла е в 8 европейски първенства, вицешампионка от Варна 72 и трета от Клермон Феран 76, има участия на 12 балканиади, световно първенство, световен баскетфестивал и три универсиади. Три пъти е включвана в сборен отбор на Европа. 23 години след нейния бенефис тя е поканена за баскетболен празник в Москва – тогава голямата пловдивска спортистка е една от само 5-те световни легенди, удостоени с тази чест.", "date": "2019.03.12", "title": "Пловдив: Община Карлово награди Пенка Стоянова със златна значка с образа на Апостола"}
{"url": "http://www.focus-news.net/news/2019/03/12/2633554/varna-apelativniyat-sad-otkaza-da-pusne-ot-aresta-na-mazh-prodaval-narkotitsi-ot-doma-v-koyto-otglezhda-chetirite-si-detsa.html", "text": "За втори път от началото на тази година състав на Апелативен съд – Варна намери, че близо пет месеца след първоначалния арест Али А., разследван за наркоразпространение, трябва да продължи да търпи най-тежката мярка за процесуална принуда „Задържане под стража“. Това съобщиха от пресцентъра на  Апелативен съд - Варна . Али е бил привлечен към наказателна отговорност на 4 ноември миналата година затова, че държал, за да разпространява значително количество високо рискови наркотични вещества – 320 грама марихуана и 1.95 грама амфетаминопроизводни. \r\nВ началото на тази година първата съдебна инстанция измени от „Задържане под стража“ в „Домашен арест“ мярката му за неотклонение. След въззивната проверка на това определение, Варненският апелативен съд върна обвиняемия в ареста. Преди броени дни Али А. отново е поискал от Окръжен съд – Варна да търпи по-лека мярка за принуда, но Съдът е оставил молбата му без уважение. Това определение днес бе потвърдено и от Варненския апелативен съд \r\nЗа втори път въззивната апелативна инстанция не намери основание да промени първоначалния извод, че събраните в хода на разследването материали обосновават предположението, че Али А. е съпричастен към престъплението, което е с висока степен на обществена опасност и е тежко, умишлено по смисъла закона. Актуален към настоящия момент е и изводът, че съвсем реална е опасността обвиняемият да извърши друго престъпление.  \r\nАли е продавал дрогата продължително време от дома си в с.Каменар, в който отглеждал 4-те си деца. Повече от 15 са били сигналите, че разпространявал забранените от закона вещества, в това число и на непълнолетни, а се занимавал и с продажба на крадени вещи. Али нямал никакви други легални доходи, извън тези които получавал вследствие на престъпната дейност. Обвиняемият е криминално проявен, в миналото е бил осъждан и въпреки, че е реабилитиран по право и този съдът намира, че е налице опасност мъжът да извърши престъпление или да се укрие.   \r\nСъдът е изискал и получил от следствения арест информация за медицинска интервенция извършена спрямо обвиняемия, както и за лечението на друго заболяване. Никъде в медицинската документация не е посочено, че той не може да се възстанови в условията на следствения арест. \r\nОпределението на Варненския апелативен съд, с което се потвърждава задържането под стража на Али А., разследван за притежание на голямо количество марихуана и амфетамини, предназначени за разпространение е окончателно.", "date": "2019.03.12", "title": "Варна: Апелативният съд отказа да пусне от ареста на мъж, продавал наркотици от дома, в който отглежда четирите си деца"}
{"url": "http://www.focus-news.net/news/2019/03/12/2633558/v-spetsializiraniya-nakazatelen-sad-shte-se-provede-preskonferentsiya-na-14-mart-za-predstavyane-na-doklada-za-deynostta-na-sadebnata-institutsiya-za-2018-g.html", "text": "В Специализирания наказателен съд ще се проведе пресконференция за представяне на доклада за дейността на съдебната институция за 2018 г. Това съобщиха от пресцентъра на  Съда . Пресконференцията ще се проведе на 14 март 2019 г. от 12.00 часа в сградата на Специализиран наказателен съд на ул. „Черковна” 90.", "date": "2019.03.12", "title": "В Специализирания наказателен съд ще се проведе пресконференция на 14 март за представяне на доклада за дейността на съдебната институция за 2018 г."}
{"url": "http://www.focus-news.net/news/2019/03/12/2633556/d-r-emiliya-baeva-zam-kmet-na-dobrich-evropeyskoto-finansirane-na-obrazovanieto-e-izklyuchitelno-vazhna-tema.html", "text": "Европейското финансиране на образованието е изключително важна тема. Това каза зам.-кметът с ресор „Хуманитарни дейности“ д-р Емилия Баева, приветствайки участниците в информационната среща с тема „Европейски средства за образованието“, предаде кореспондент на  Радио „Фокус” – Варна . Това е поредна информационна среща, организирана от Областния информационен център, съвместно с Община град Добрич.  \r\nД-р Баева благодари на проявилите интерес, както и на гостуващите лектори от Центъра за развитие на човешките ресурси. Зам.-кметът изрази надежда, че присъстващите и заинтересованите страни ще получат интересна информация в сферата на образованието. Д-р Баева насърчи да се кандидатства за европейско финансиране, защото по думите ѝ, това са едни възможности за привличане на средства от Европейския съюз.  \r\nБяха представени възможностите за финансиране на образователните институции със средства от Оперативните програми през 2019 г. Бе поставен акцент на въпроси, свързани с целите, основните параметри, допустимите кандидати, дейностите и разходите, които се правят. Представители на Центъра за развитие на човешките ресурси към Националната агенция за България по администриране на Програма „Еразъм+” представиха националните покани за кандидатстване по Ключова дейност 2, „Стратегически партньорства“ на Програма „Еразъм+“, сектор „Училищно образование“, „Професионално образование и обучение“, „Висше образование“ и „Образование за възрастни“. Заинтересованите страни получиха практическите насоки за попълване на формуляра и документите към него, за финансовите аспекти на кандидатстването, бяха споделени добри практики. Срещата бе с вход свободен. \r\nЖулиета НИКОЛОВА", "date": "2019.03.12", "title": "Д-р Емилия Баева, зам.-кмет на Добрич: Европейското финансиране на образованието е изключително важна тема"}
{"url": "http://www.focus-news.net/news/2019/03/12/2633560/emil-hristov-gerb-v-stara-zagora-i-kazanlak-e-renovirana-blizo-100-ot-obrazovatelnata-infrastruktura.html", "text": "Важно е да водим разговор за образованието на бъдещето, защото ако това бе направено преди 20 г. - нямаше да се сблъскваме с днешните проблеми. Преди осем години, когато екипът на кмета на Стара Загора Живко Тодоров обмисляше приоритетите си, образованието залегна като задача номер едно. В Казанлък направиха същото и резултатите днес са на лице. Това каза пред близо 300 души зам.-председателят на Народното събрание и общински ръководител на ГЕРБ в Стара Загора Емил Христов по време на проведения в града граждански диалог „Европа в нашия дом” на тема образование, съобщиха от пресцентъра на  ПП ГЕРБ . В събитието участие взеха Красимир Вълчев - министър на образованието и науката, Ева Майдел – евродепутат от ЕНП/ГЕРБ, Галя Захариева - заместник-председател на Комисията по образование в Народното събрание, народни представители, началникът на Регионалнoто управление на образованието Татяна Димитрова, представители на образователните институции от областта, синдикатите, неправителствения сектор и др.  \r\n„Образованието е приоритет на правителството. Като законодатели се стремим да сме в непрекъснат контакт с директорите и учителите“, подчерта Галя Захариева. Тя посочи, че има много добър диалог със синдикатите, а изпълнителната власт вижда и чува всички проблеми в сектора. Спазени са предизборните обещания, които се надграждат. \r\n„Когато говорим за Европа не трябва да си представяте, че това е нещо далече от вас. Европа е във вашия дом, във вашия град, във вашите училища и детски градини“, посочи евродепутатът Ева Майдел и допълни, че ГЕРБ е единствената политическа партия, която пое конкретни ангажименти за образованието, с реални приоритети. „Направихме сдружение „Образование България 2030“, което пое ангажимент у нас да няма млади хора без образование и всеки да намира успешна реализация“, припомни Ева Майдел. Тя посочи и търсения резултат - равен достъп до качествено образование, резултатите на учениците, приложимостта на образованието, образователната макросреда и др.    \r\n„Най-важната ни битка е да имаме добри учители, за да имаме добри специалисти във всички останали професии. Затова учителите са наш приоритет, а решението на правителството за двойно увеличение на заплатите в четиригодишен период от време, бе ключово“, заяви министър Красимир Вълчев. Той посочи, че за първи път през тази година средната учителска заплата е надвишила тази за страната.  \r\n„Голямата ни цел е да включим в образователния процес всяко едно дете, което да завърши училище. Предизвикателство е да обхванем максимално рано отпадащите от образователната система“, каза министърът на образованието. Според него, когато институциите работят заедно и между тях има координация, резултатът е видим. „Необходими са още много усилия. Ще се фокусираме върху ежедневната посещаемост, особено където има концентрация на малцинствени групи“, посочи Красимир Вълчев. Той бе категоричен, че динамиката на времето изисква постоянно модернизиране на системата, както и мотивиране на учителите, търсейки индивидуалния подход. Министърът съобщи, че се очакват законодателни промени, чрез които ще се създадат допълнителни инструменти, обвързващи посещаването на училище и даването на социални помощи.  \r\n„Инвестициите в по-добра образователна база е сред приоритетите и на държавата, и на местната власт“, каза Емил Христов. По ОП “Региони в растеж” 2014-2020 ще бъдат извършени ремонти и реконструкция, оборудване и подобряване на материалната база на 16 училища и 5 детски градини в област Стара Загора на стойност 34.6 млн. лв. Към момента в Стара Загора и Казанлък е реновирана и оборудвана близо 100% от образователната инфраструктура.  \r\nПо време на форума дебат предизвика четиригодишното обучение на децата в детските градини, което ще им даде равен старт в училище, работата с родителите, фокусирането на вниманието върху децата с изявени дарби, изграждането на интернет със защитена среда, дуалното обучение и др. Представители на Асоциацията на софтуерните фирми в Стара Загора поставиха въпроса за генерирането на IT специалисти, които да са на достатъчно добро ниво.", "date": "2019.03.12", "title": "Емил Христов, ГЕРБ: В Стара Загора и Казанлък е реновирана близо 100% от образователната инфраструктура"}
{"url": "http://www.focus-news.net/news/2019/03/12/2633557/ek-kandidatstvane-za-evropeyskiya-konkurs-za-sotsialni-novovavedeniya-za-2019-g-s-nagraden-fond-150-000-evro.html", "text": "Кандидати от България имат шанс да спечелят финансиране в годишния конкурс за социални нововъведения, организиран от  Европейската комисия .  \r\nВ новото издание на конкурса се търсят идеи, които да водят до намаление на пластмасовите отпадъци, като целят системна промяна на местно, национално и европейско равнище.  \r\nЦелта е да се подкрепят инициативи, които осигуряват намаление на пластмасовите отпадъци и замърсяването с тях чрез подобряване на съществуващите процеси или чрез въвеждане на съвсем нови продукти и начинания. С помощта на тези нововъведения трябва да се понижи количеството на създаваните пластмасови отпадъци или да се осигурят условия и да се насърчат повторната употреба и рециклирането им.  \r\nНезависими съдии ще определят три проекта, всеки от които ще бъде награден с 50 000 евро през октомври 2019 г.  \r\nЗаявления за участие може да се подават до 4 април, четвъртък, 12:00 ч. на обяд централноевропейско време. Всички необходими сведения може да намерите на следния адрес: www.eusic.org     \r\nСъздаден в памет на първопроходеца в социалните нововъведения Диого Васконселуш, европейският конкурс за социални нововъведения се провежда от Европейската комисия във всички държави – членки на ЕС, и всички асоциирани държави по „Хоризонт 2020“. На седмата година от съществуването си конкурсът вече служи като маяк за социалните новатори в Европа, тъй като използва доказана методика за подкрепа на идеи на ранен етап и за поддържане на мрежа от радикални новатори, които променят обществото към по-добро. Всяка година конкурсът е посветен на различен въпрос, засягащ Европа. Тази година темата е „Справяне с пластмасовите отпадъци“.  \r\nВъпроси за конкурса може да изпращате на: info@socialinnovationprize.eu  \r\nКонкурса може да следите в Туитър: @EUSocialInnov #diogochallenge  \r\nОтдел \"Преса и медии\"  \r\nПредставителство на ЕК в България", "date": "2019.03.12", "title": "ЕК: Кандидатстване за европейския конкурс за социални нововъведения за 2019 г. с награден фонд 150 000 евро"}
{"url": "http://www.focus-news.net/news/2019/03/12/2633563/burgas-treta-formatsiya-na-sporten-klub-po-vodna-topka-chernomorets-shte-igrae-na-final.html", "text": "Трета формация на Спортен клуб по водна топка „Черноморец” ще играе на финал. Това съобщиха от пресцентъра на  Община Бургас . През настоящия сезон още един отбор на Спортен клуб по водна топка „Черноморец“ спечели място във финала. След юношите до 17 г. и до 13 г., в разпределението на медалите от държавното първенство по водна топка ще участва и формацията U15. Квалификациите се проведоха на басейна в комплекс „Меден рудник“. Официален дебют като съдии в държавното първенство направиха състезателите на „Черноморец“ Румяна Евстатиева и Иван Синицин. В състезанието участваха общо 10 отбора, разделени в две групи. Възпитаниците на старши треньора Петър Йонов спечелиха всички мачове в своя поток и с пълен актив от 12 точки оглавиха група „В“. Първото място класира директно отбора на „Черноморец“ във финалите. „Акулите“ записаха впечатляващи победи във всички срещи от квалификацията, като в игра влязоха и най-малките ватерполисти в състава. Вицешампионите в тази възраст стартираха с 13:2 срещу „Комодор“, като същият успех те записаха и срещу „Локомотив“ (Русе). С лекота бургаските ватерполисти се справиха и срещу „Арда“ – 14:1. В последния мач, който беше решаващ за определяне на лидера в групата, момчетата на Петър Йонов надиграха „Аква Спорт“ с 13:3. До тази среща и двата отбора бяха с равен брой точки, но „акулите“ не оставиха никакви шансове на съперника и спечелиха мача с разлика. В другата група, в спора за третото място, „Нептун“ загуби с 5:10 от ЦСКА, в мач, завършил с два червени картона за домакините. Победител тук стана отборът на „КПС Варна“, който заедно с „Черноморец“ ще играе директно на финал. Класиралите се на второ и трето място в групите, ще участват в квалификация №2. Първите три от тях ще попълнят финалната шестица, а заелите 4, 5 и 6 място ще се класират на местата от 7 до 9 в генералното класиране. Останалите извън квалификация №2 отбори ще продължат във финал „Б“. Първите четири във финалната шестица ще играят суперфинал.", "date": "2019.03.12", "title": "Бургас: Трета формация на Спортен клуб по водна топка „Черноморец” ще играе на финал"}
{"url": "http://www.focus-news.net/news/2019/03/12/2633562/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.03.12", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/12/2633553/poslanikat-na-turtsiya-hasan-ulusoy-s-balgariya-imame-izklyuchitelno-dobri-otnosheniya-i-satrudnichestvo-po-granitsata.html", "text": "С България имаме изключително добри отношения и сътрудничество по границата. Това каза посланикът на Турция н. пр. д-р Хасан Улусой по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . „Няма съмнение, че Турция прави най-доброто в контекста, който имаме сега. Както вече беше споменато, над 4 млн. бежанци в момента пребивават в Турция. Разходите за турския бюджет са огромни“, каза посланикът и уточни, че Турция прави всичко това по много причини. „Първо по хуманитарни съображения и също, за да съблюдаваме международните споразумения и конвенции. Ние имаме изключително добри отношения с България, изключително добро сътрудничество по границата между България и Турция. Колегите споменаха ролята на споразумението между ЕС и Турция. Да, ние изпълняваме условията на това споразумение“, посочи той и допълни, че има проблеми с финансирането. „Докато говорим тук, в момента ЕП се събира да дискутира един доклад за Турция и преговорния процес на Турция за нейното членство. Те ще дискутират един текст, който съдържа клауза дали формално да се суспендира преговорния процес за турското членство в ЕС. Така че в момента докато говорим смятаме, че е доста непродуктивно и доста тъжно, че европейският интеграционен процес трябва да дискутира една такава възможност“, каза още посланикът. Той изрази надежда, че отношенията между ЕС и Турция няма да пострадат от кампаниите за Европейски парламент. „Ние винаги се доверяваме на нашите приятели, както и на тези, които са склонни да проявят здрав разум срещу такива вредни решения. Отношенията между ЕС и Турция са полезни за всички нас и в много аспекти, включително проблемите на миграцията“, добави посланикът. \r\nДеница КИТАНОВА", "date": "2019.03.12", "title": "Посланикът на Турция Хасан Улусой: С България имаме изключително добри отношения и сътрудничество по границата"}
{"url": "http://www.focus-news.net/news/2019/03/12/2633527/zam-ministar-krasimir-tsipov-mvr-doprinasya-za-tova-balgariya-da-kontrolira-napalno-migratsionnata-situatsiya-i-da-poddarzha-visoko-nivo-na-sigurnost-na-vanshnata-granitsa-na-es.html", "text": "Дейността на МВР допринася за това България да контролира напълно миграционната ситуация и да продължава да поддържа изключително високо ниво на сигурност на границата, която се явява и външна на ЕС. Това каза Красимир Ципов, заместник-министър на вътрешните работи, по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . Ципов заяви, че дебатът за миграционната политика е еднакво важен както за политиците, така и за всички граждани на ЕС, още повече в контекста на предстоящите европейски избори. „Това е една изключително актуална тема с пряко въздействие върху обществения живот във всички държави-членки на ЕС. Нека да припомня, че по-ефективното управление на миграцията бе основен приоритет на българското председателство на Съвета на ЕС в областта на вътрешните работи, като ние работихме изключително активно за намиране на приемлив за всички е всеобхватен подход, отчитащ аспектите на миграцията, а именно по-добър контрол на външните граници, ефективна политика за връщане и реализиране на съществуващите механизми за предоставяне на убежище“, заяви Ципов. Според него по темата миграция е необходим комплексен, структуриран и координиран общоевропейски отговор. „Този отговор следва да бъде допълнително засилен, ако се прилага от всички страни по миграционните маршрути, каквито са страните на произход, транзит и крайна дестинация. Така очертаната позиция съответства и на нашия подход на национално ниво“, допълни Ципов.  \r\nДеница КИТАНОВА", "date": "2019.03.12", "title": "Зам.-министър Красимир Ципов: МВР допринася за това България да контролира напълно миграционната ситуация и да поддържа високо ниво на сигурност на външната граница на ЕС"}
{"url": "http://www.focus-news.net/news/2019/03/12/2633564/pregled-na-mezhdunarodnite-novini-do-13-chasa-agentsiya-fokus.html", "text": "Британският премиер Тереза Мей не получи двете неща, които искаше най-много от посещението си в Страсбург в понеделник, където проведе поредни преговори с председателя на Европейската комисия Жан-Клод Юнкер с надеждата да получи нови отстъпки за Брекзит, отбелязва  американската агенция Bloomberg . \r\nТя не получи правото за едностранно излизане от предпазното споразумение, целящо да предотврати „твърда граница“ в Ирландия след излизането на Великобритания от Съюз, нито времева рамка за него. \r\nВъпреки това, формулировката в правно обвързващо съвместно изявление стига дотам, доколкото ЕС казва, че е възможно да се повтори, че защитната политика - застрахователна полица, която ефективно държи Великобритания в митническия съюз с ЕС - е само временна. И това дава на Великобритания някаква власт да си тръгне, ако ЕС не направи достатъчно, за да го замени с пълна търговска сделка, обяснява медията. \r\n•\tВ изявлението се казва, че съгласно системата за уреждане на спорове - изложена в първоначалната основна сделка - независимият арбитражен комитет (съставен от висши съдии) може да реши, че ЕС действа по такъв начин, че да задържи спирането за неопределено време. \r\n•\tВ документа се казва, че \"постоянният неуспех\" да се спази решението \"може да доведе до временни средства за защита\". \r\n•\tТова не стига до удовлетворяване на исканията на главния прокурор Джефри Кокс. Той иска ЕС да се съгласи да предостави на арбитражния комитет правомощия да премахне предпазните мерки при тези обстоятелства. Това беше отхвърлено. \r\n•\tНо съвместният документ продължава да казва, че Великобритания (или ЕС, в този смисъл) „в крайна сметка“ ще имат право „да приемат едностранно, пропорционално суспендиране на задълженията си по Споразумението за оттегляне“, включително резервното споразумение. \r\n•\tТова „ще остане в сила, освен ако и докато нарушителят не предприеме необходимите мерки, за да се съобрази с решението на арбитражния комитет“. \r\n•\tТова е и повторение на основния договор за развод Brexit, договорен през ноември. Това гласи, че суспендирането на задълженията „е временно и се прилага само докато въпросът не бъде отстранен. \r\n•\tВеликобритания също така публикува отделен документ, „тълкуващ“ съвместното изявление в собствената си формулировка, но с мълчаливото съгласие на ЕС. \r\n•\tВ него се казва, че ако двете страни не успеят да сключат споразумение за свободна търговия, което да замени предпазната клауза, „нищо в споразумението за оттегляне няма да му попречи да предприеме мерки, които в крайна сметка биха могли да доведат до неприлагане“ на задълженията. \r\n***  Украинската певица Анна Корсун (Maruv), която победи на националния конкурс за „Евровизия-2019“, обеща да подкрепи на финалите руснака Сергей Лазарев, предава  РИА Новости . \r\n„Разбира се, заради моето добро отношение към Серьожа – ние имаме прекрасна, интересна обща история – ще го подкрепя. Но ми се иска да видя и другите изпълнения и да подкрепя артистите, които ще направят нещо интересно“, цитира думите на певицата агенция УНИАН. \r\nMaruv също така заяви, че повече няма да участва в конкурсите за „Евровизия“, защото те са „изживели себе си“ и са станали неактуални. \r\nРуската агенция припомня, че Анна Корсун победи в националния конкурс, но не подписа договор с Националната обществена телерадиокомпания на Украйна (НОТУ) заради „заробващите условия на договора“. На фона на скандала, свързан с участията на Maruv в Русия, изпълнителката заяви, че не иска да се явява на „Евровизия-2019“ с лозунги и да превръща своето изпълнение в промоакция на украинските политици. \r\nОсвен Maruv, от участие в конкурса се отказаха още четирима финалисти в конкурса. В крайна сметка Украйна ще пропусне „Евровизия“. \r\n***  Хелидон Бендо, директорът на Албанската разузнавателна служба (SHISH) заяви пред парламентарна комисия в Тирана в понеделник, че Русия се опитва да увеличи влиянието си в Албания. Той заяви, че е притеснен от опитите, но не уточни дали усилията на Кремъл са достигнали до високите етажи на албанската политика, пише  прищинският ежедневник „Коха Диторе“ . \r\n„Анализите на данните от 2018 година показват, че Русия е увеличила опитите си да разшири влиянието си в нашата страна“, заяви Бендо. \r\nГодишният доклад на SHISH вече е бил предаден на премиера Еди Рама и президента Илир Мета, а по думите на Бендо, резюме на доклада скоро ще бъде представено и на обществеността. \r\n***  Визитата на главните съветници на германския канцлер Ангела Меркел Ян Хекер и Матиас Лютенберг в Прищина в понеделник и разговорите им с президента на страната Хашим Тачи, премиера Рамуш Харадинай и вицепремиер Енвер Ходжай е основната тема в  косовските медии  във вторник. „Коха Диторе“  пише на първа страница, че пратениците на Берлин са призовали за отмяна на 100-процентовите мита, които Прищина наложи върху стоките от Сърбия и Босна и Херцеговина,а източниците на вестника обясняват, че съветниците на Меркел са подчертали, че таксите блокират диалога Белград- Прищина в Брюксел. Освен това германските представители са подчертали, че позицията на страната им за финалното споразумение между Косово и Сърбия отхвърля категорично размяната на територии между двете страни, както е отбелязала многократно канцлерът Ангела Меркел. Харадинай написа във „Фейсбук“ , че е провел „открит разговор с политическите съветници на германския канцлер Ангела Меркел, Ян Хекер и Матиас Лютенберг, относно актуалните събития в страната, процеса на диалога със Сърбия, вътрешната консолидация на Косово и евроатлантическия му път. Благодарни сме за постоянната подкрепа на Германия във всички фази на процеса на изграждане на държавата в Косово. Германия е важен икономически и политически партньор на Косово и неговият силен глас в евроатлантическите структури“. Вицепремиерът Ходжай  каза, че е имал ползотворна среща със съветниците на Меркел и че 2019 г. представлява много добра възможност за постигане на историческо споразумение, което трябва да приключи с взаимното признаване [със Сърбия] и членството на Косово в ООН. „Епока е Ре“  съобщава на първа страница, че висшите германски служители не са пожелали да коментират срещите си в Прищина и че нито Харадинай, нито Ходжай са казали, че митата върху сръбските стоки са споменати по време на срещите. „Зери“  отбелязва в едно от заглавията си на първа страница, че според някои политически коментатори в Прищина, американците са срещу митата, но германците ги подкрепят. Вестникът цитира член на базирания в Прищина Косовски демократичен институт, който казва, че „премиерът Харадинай мълчи за подкрепата за запазване на митата от Германия и Великобритания“. \r\nЗаместник-председателят на Демократическата партия на Косово (ДПК) Джавит Халити каза в понеделник пред „Зери“, че Харадинай запазва в сила митата „поради причини, свързани с изборите“. \r\n*** Събиране на ултранационалистическото сръбско движение „Черник“ в босненския Вишеград в неделя (10 март) предизвика опасения и осъждания от мюсюлманите в страната и международната общност, пише  електронното издание Sarajevo Times . \r\nОколо 200 членове на движението се събраха в града на брега на река Дрина, където се намира границата между Сърбия и Босна и Херцеговина (БиХ). Те отбелязаха годишнината от ареста на основателя си Дража Михайлович. \r\nМероприятието предизвика остри критики в БиХ и сред международната общност. \r\n„Събирането на Четниците във военни униформи и заплахите с „ад и окървавена Дрина“, които можеха да се чуят, категорично представляват насърчаване на етническа и религиозна омраза, което е престъпление“, заяви представителят на мюсюлманите в тричленния Президиум на БиХ Шефик Джаферович. \r\nДенис Звиздич, който все още е председател на Съвета на министрите, заяви, че сбирката е „антицивилизационна“ и че тя връща спомени за 90-те години, когато „четническата иделогия, расизма и хегемонизма бяха в основата на бруталната агресия“ срещу Босна, която е била последвана от „планирано и насилствено прогонване и масови военни престъпления срещу несръбското население, което кулминира с геноцида в Сребреница“. \r\n***  Министърът на вътрешните работи на Украйна Арсен Аваков заяви, че щабът на президента Петро Порошенко организира подкупване на избиратели с използването на административния ресурс и средствата на бюджетна програма, предава  ТАСС . \r\n„Един от щабовете подвластни на екипа наема агитатори, които избират 100 човека, като правило, най-бедните, отиват в домовете им и ги питат, дали са готови да подкрепят и, ако да, то предлагат помощ. От 100 човека 30 казват: ‚Да, готови сме‘. Записват тези хора, отиват в районния съвет и казват на ръководителя му, кмете, изплатете на тези хора по хиляда гривни‘. Използват се средства на програмата „Турбота“, които са заложени в бюджета“, заяви министърът в ефира на украинския телевизионен канал ICTV. След изплащането на средствата, добави той, с човека се свързват от щаба и молят за подкрепа за определения кандидат. \r\nТакива случаи, по думите на Аваков, са фиксирани в Киевска, Харковска и Одеска области, както и в Киев и Одеса. \r\nВътрешният министър на Украйна съобщи още, че полицията провежда проверка на информациите за възможно подкупване на избиратели и от други кандидати за президентския пост: лидерът на „Баткивщина“ Юлия Тимошенко, председателят на партия „Гражданска позиция“ Анатолий Гриценко и кандидата от партия „Основа“ Сергей Тарутий. \r\nИзборите за президент на Украйна ще се състоят на 31 март. Съгласно последните проучвания, води Владимир Зеленский, а второто и третото място делят действащият президент Порошенко и Тимошенко. \r\n***  Лидерът на албанската „Партия за справедливост, интеграция и единство (ПСИЕ), позната като „партия на чамите“ Шпетим Идризи, реагира на изявление на гръцкия президент Прокопис Павлопулос, като заявим че „това е векът на албанците“, пише електронното издание на  македонския ежедневник „Вечер“ . \r\n„С много голямо съжаление, но без изобщо да съм изненадан, проследих безразсъдното и арогантно изказване на този сенилен старец президентът на Гърция, който продължава да се заканва на Албания с европейската интеграция чрез въпроса за Чамите. Този сенилен старец постоянно обижда паметта на хиляди избити в домовете си албанци от Чамария и на хиляди други, които са изгонени насилствено от бандите на Наполон Зервес. Този сенилен старец е най-големият представител на гръцките шовинистични кръгове и на „Златна зора“, които са в гръцкия парламент, както и на тези, които избиха гръцките партизани в планината Грамос“, заяви Идризи. \r\nПолитикът посочи, че миналият век е бил пълен с исторически несправедливости за албанците с разкъсването на албанските територии през 1913 година и каза на Павлопулос да бъде сигурен, че „това е векът на албанците“. \r\n„Но, най-тежко е мълчанието на албанските власти – министъра на външните работи, премиера и президента на Албания, които не отговарят на този шовинист-президент, който заплашва Албания по въпроса за чамите, а това е тяхно задължение, произлизащо от Конституцията, Резолюцията на албанския парламент за Чамите, националната реципрочност и достойнството“, обясни Идризи. \r\nГръцкият президент Павлопулос, по време на визитата си в Черна гора, заяви, че незачитането на гръцкото малцинство и твърденията за съществуването и правата на чамите (изгонени от областта Чамария албанци) са две непреодолими пречки за членството на Албания в ЕС. Той обяви, че чамите са били „безмилостни сътрудници на нацистите“. \r\n***  Председателят на Европейската комисия Жан-Клод Юнкер публикува потвържденията за договорената сделка за излизане на Великобритания от Европейския съюз в „Туитър“ и предупреди, че „или приемате тази сделка, или изобщо може да няма Брекзит“, предава  американската агенция Bloomberg . \r\nЮнкер заяви пред журналистите след преговорите с британския премиер Тереза Мей в Страсбург, че целите на Съюза са „организиран“ Брекзит и запазване на мира в Ирландия. \r\n***  Италианският премиер Джузепе Конте потвърди в петък, че неговото правителство обмисля двустранно споразумение с Китай в контекста на инициативата „Един пояс, един път“, пише  базираното в Брюксел електронно издание New Europe . \r\nПреди посещението на китайския президент Си Дзинпин в Италия на 22-24 март, италианският премиер Джузепе Конте потвърди, че неговото правителство обмисля двустранно споразумение с Китай в контекста на инициативата „Един пояс, един път“ с цел да бъде подписан Меморандум за разбирателство по въпроса. \r\n„С цялата нужна предпазливост, мисля, че това може да е възможност за нашата страна“, заяви Конте. Ангажирането на Италия идва с обещание за милиарди в инвестиции, докато страната официално е в рецесия. \r\nКонте направи коментари си от северноиталианския град Генуа, който от векове е в сърцето на глобалната свързаност на Италия, отбелязва изданието, като посочва, че именно свързаността е основната заявена цел на проекта „Един пояс, един път“, който Пекин се надява да свърже Китай по море и земя с Централна Азия, Близкия Изток, Европа и Африка и който, също така, ще включва  многопластови ангажименти в културата, технологията и науката. \r\nИталия не е първата европейска държава, която се ангажира да подпише двустранно споразумение с Китай, тъй като Хърватия, Чешката република, Унгария, Гърция, Малта, Полша и Португалия вече подписаха договори с Китайската комунистическа партия. Италия обаче е първата икономика от Г-7, която обмисля този вид сделка. \r\nИзявлението на Конте дойде само два дни, след като САЩ разкритикуваха инициативата „Един пояс, един път“ като троянски кон „произведен от Китай, за Китай“ и изразиха скептицизъм относно това, дали тя ще има „устойчиви икономически ползи“ за Италия. Вашингтон също размишлява върху икономически контрамерки срещу страни-членки на ЕС, които изберат да работят с китайците. \r\nОт своя страна Конте увери присъстващите в Генуа, че италианското правителство е в постоянен контакт с американците за отношенията на Рим с Пекин. \r\nКитайският външен министър Ван И отхвърли опасенията на САЩ и открито призова Италия да подпише Меморандум за разбирателство, който да подчертае независимостта на италианското правителство от Вашингтон. „Италия е независима държава; Вярваме, че ще се придържате към решението, което сте взели независимо ”, каза Ван И пред журналистите. \r\nАмериканският съветник по националната сигурност Гарет Маркиз отговори на изказването на китайския външен министър за Италия, като каза, че „Един пояс, един път“ е проект на „китайската суета“, от който италианците трябва да стоят настрана. \r\n***  Държавният секретар на САЩ Майк Помпео обвини Русия и Куба, че са предизвикали политическата криза във Венецуела, като са подкрепили президента на страната Николас Мадуро и заяви, че е предупредил Индия да не помага на правителството в Каракас, закупувайки венецуелски петрол, предава  Reuters . \r\nНеговите коментари дойдоха, след като Министерството на финансите на САЩ наложи санкции на руската банка „Еврофинанс Моснарбанк“ за това, че помага на венецуелската държавна нефтена компания PDVSA да заобиколи финансовите рестрикции, наложени от САЩ. \r\n„Историята е непълна, ако не отбележим централната роля, която изиграха и продължават да играят Куба и Русия в подкопаването на демократичните мечти на венецуелския народ, както и тяхното богатство“, заяви Помпео пред журналистите. \r\n„Москва, както и Хавана, иска да осигури политически чадър за режима на Мадуро, като същевременно натиска страните да отрекат демократичната легитимност на временния президент Гуайдо“, добави първият дипломат на Вашингтон. \r\nПо-рано в понеделник Помпео се срещна с министъра на външните работи на Индия Виджай Гокхале в Държавния департамент и сред темите бяха покупките на петрол от правителството на Мадуро. \r\n„Искаме от Индия същото, което и от другите страни: да не осигуряват животоспасяваща икономическа линия за режима на Мадуро“, заяви Помпео, като отказа да разкрие детайли от разговорите. \r\nИндийският пазар е от решаващо значение за икономиката на Венецуела. В исторически план тя е вторият по големина клиент на венецуелския петрол след Съединените щати, които чрез санкциите срещу Мадуро предават контрола над голяма част от приходите на Гуайдо, обяснява „Ройтерс“. \r\n***  През тази седмица Вашингтон ще отзове всичките останали сътрудници на посолството на САЩ във Венецуела, съобщи държавният секретар Майк Помпео във вторник в „Туитър“, предава  ТАСС . \r\n„САЩ ще отзоват целият останал персонал от посолството във Венецуела през тази седмица“, написа той. „Това решение отразява влошаването на ситуацията във Венецуела, както и направеният извод, че присъствието на дипломатически персонал в посолството е станало препятствие за политиката на Вашингтон. \r\n***  България откри процес, с който кани инвеститори да участват в досега замразените планове за изграждане на атомна електроцентрала в град Белене на границата с Румъния, предава  Радио „Свободна Европа“ . Министерството на енергетиката в писмено съобщение отбеляза, че крайният срок за кандидатстване е три месеца, а очакванията за завършване на първата фаза на този процес са една година. Потенциалните миноритарни акционери също са поканени да изразят своя интерес, се казва в изявлението. \r\nРуският премиер Дмитрий Медведев заяви по време на посещението си в София миналата седмица, че руската ядрена компания „Росатом“ е готова да инвестира в този проект. \r\nДосега интерес към този проект проявиха германо-френският консорциум Frantam, американската компания General Electric, китайската CNC и Korea Hydro & Nuclear Power. \r\nПрез 2012 г. българското правителство спря да работи по този проект поради липса на пари.", "date": "2019.03.12", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/12/2633566/dobrich-izlozhbi-po-proekt-zaedno-uchim-tvorim-i-igraem-sa-predstaveni-v-dg-zornitsa-ou-hristo-smirnenski-i-obedineno-uchilishte-yordan-yovkov.html", "text": "Изложби със свои произведения експонираха децата, включени в клубовете „Занаяти“ по Проект „Заедно учим, творим и играем“, финансиран от Центъра за образователна интеграция на децата и учениците от етническите малцинства. Това съобщиха от пресцентъра на  Община Добрич . Най-малките участници от ДГ „Зорница“ подготвиха за своята изложба оцветени глинени съдове, делви и кани. Клуб „Изобразително изкуство“ и клуб „Мултикултурен фолклор“ се включиха с апликирани народни носии, оцветени трибагреници  и рисунки по актуални теми.  \r\nСмирненци, включиха в своята изложба, изработени пана за Националния празник на България – 3-ти март, мартеници, картички за Баба Марта и кукерски маски. Импровизираните ателиета при изработката им бяха отворени и за родителите. Учениците научиха тънкостите и тайните при изработване на мартеници. Малките творци вложиха умения и пресъздадоха чрез кукерските маски прогонването на злите духове и приветстваха благоденствието на пролетта.  \r\nПъстроцветни черги подготвиха на своите учебни станове възпитаниците на Обединено училище „Йордан Йовков“. Децата научиха как нашите предци са изработвали красиви черги, с които внасяли уют в домовете си. Уникалност и в своите мартеници демонстрираха децата от училището.  \r\nС въображение, естетически усет и сръчност показаха чрез творбите си видяното и наученото по проекта,  успешно обединяващ в съвместни инициативи децата от различни етноси.", "date": "2019.03.12", "title": "Добрич: Изложби по проект „Заедно учим, творим и играем“ са представени в ДГ „Зорница“, ОУ „Христо Смирненски“ и Обединено училище „Йордан Йовков“"}
{"url": "http://www.focus-news.net/news/2019/03/12/2633569/kyustendil-d-r-sasho-kotev-ostava-nachelo-na-rayonnata-zdravnoosiguritelna-kasa-v-grada.html", "text": "Д-р Сашо Котев остава начело на Районната здравноосигурителна каса в Кюстендил. Това каза пред журналисти д-р Котев, предаде репортер на  Радио „Фокус” – Кюстендил . Той се е явил на обявен конкурс за директорското място, на който е получил оценка от 5.50. Конкурсът е проведен на 8 март пред комисия от петима души.  \r\nД-р Сашо Котев е титуляр на здравната каса в Кюстендил още с нейното създаване досега и е имал две прекъсвания на управленския мандат. „Досега нямам уволнени служители, които работят в Здравната  каса в Кюстендил, като изключим един неприятен случай от 2000 година, когато отстраних служител, позволил си да иска подкуп”, каза д-р Сашо Котев. \r\nВенцеслав ИЛЧЕВ", "date": "2019.03.12", "title": "Кюстендил: Д-р Сашо Котев остава начело на Районната здравноосигурителна каса в града"}
{"url": "http://www.focus-news.net/news/2019/03/12/2633565/ombudsmanat-maya-manolova-toplofikatsiya-sofiya-tvardi-che-prez-2015-g-e-rabotila-s-19-yuriskonsulti-no-spored-doklad-na-adfi-prez-2014-2015-g-v-druzhestvoto-sa-rabotili-sredno-mesechno-54-yuristi.html", "text": "„Топлофикация София“ твърди, че през 2015 г. е имала трудови правоотношения с 19 юрисконсулти, но според доклад на Агенция „Държавна финансова инспекция“ (АДФИ) в дружеството са работили средно месечно 54 юристи. Това каза омбудсманът Мая Манолова, която представи информация, предоставена от „Топлофикация София“ ЕАД по повод нейно запитване къде е изразходило дружеството събраните през 2015 г. юрисконсултски възнаграждения чрез започнати дела срещу 21 хиляди софийски граждани, предаде репортер на  Агенция „Фокус“ .  \r\nНа въпрос, колко юрисконсулти са работили в дружеството през 2015 г. и какъв е размерът на трудовите им възнаграждения за същата година, отговорът на „Топлофикация София“ ЕАД през 2015 г. е: „Топлофикация София“ ЕАД е била в трудови правоотношения с 19 лица, заемащи длъжността „юрисконсулт“ в дружеството. Начислените им брутни трудови възнаграждения са в размер на 269 608, 51 лв., като основни заплати и възнаграждения по Кодекса на труда 258 290, 18 лв. и 11 318, 33 лв. за материално стимулиране. На служителите са изплатени средства по СБКО в размер на 76 554, 82 лв. за закупуване на работно облекло и очила 3 550, 54 лв.\".  \r\n„Според доклад на  Агенция „Държавна финансова инспекция“ за 2014 и 2015 г. в дирекция „Правна“ на дружеството са работили средно месечно по 54 души, като през месец май и юни са работили 67 души, които са получили възнаграждения в размер на 789 хил. лв., близо 800 хил. лв“, отбеляза тя. По думите ѝ тези средства се плащат от столичани, защото те са включени в сметките им за парно.  \r\nТя уточни, че дружеството е сключило 8 договора с адвокатски кантори за 2 млн. 245 хил. лв. за защита по 7 дела. По думите ѝ тези средства също влизат в цената на парното и се плащат от всички столичани.  \r\nДаяна ДЮЛГЕРОВА", "date": "2019.03.12", "title": "Омбудсманът Мая Манолова: „Топлофикация София“ твърди, че през 2015 г. е работила с 19 юрисконсулти, но според доклад на АДФИ през 2014-2015 г. в дружеството са работили средно месечно 54 юристи"}
{"url": "http://www.focus-news.net/news/2019/03/12/2633568/rumanskiyat-poslanik-yon-galya-rumanskoto-predsedatelstvo-podkrepya-tyasno-satrudnichestvo-s-treti-strani-prez-koito-tranzitirat-migrantite.html", "text": "Румънското председателство подкрепя тясно сътрудничество с трети страни, през които транзитират мигрантите. Това каза н. пр. Йон Гъля, посланик на Румъния в България по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“.  „Това е много голяма чест за мене да бъда тук и вярно е, че миграцията е много важна тема в сегашната Европа. Тя е важна не само за европейските избори, но и в същото време на дебатите, свързани с бъдещето на Европа. Искам да кажа, че съм съгласен с вас, че румънското председателство на Съвета на ЕС иска да продължи спешната работа на българското председателство и на австрийското. Позволете ми да ви представя някои елементи с румънското председателство по темата на миграцията“, каза още н. пр. Йон Гъля. Той уточни, че сме поставени на кръстопът в развитието на ЕС. „Ще има нови комисари, нов състав на ЕП и нова стратегическа програма през юни. Ние трябва да преследваме една двойна цел, да пазим мира и просперитета в Европа от една страна, а от друга - да дадем на ЕС необходимите инструменти за справяне с бъдещите предизвикателства. Румъния ще посвети специална среща на високо равнище за бъдещето на Европа, за да се подготвят стратегическите линии, които да се следват от държавите и правителството. Това ще бъде важен момент да привлечем вниманието на гражданите към значимостта на европейския проект“, изтъкна Гъля. По думите му Румъния е посветила един от приоритетите си на една по-сигурна Европа. Според него са необходими нови идеи и промяна. Посланикът обърна внимание, че румънското председателство подкрепя засилената работа по външния аспект на миграцията, който се прилага чрез тясно сътрудничество с трети страни, през които транзитират мигрантите. „Румъния подпомага необходимостта да се видят дълбоките причини за миграцията от самото начало на кризата през 2015 г. Една от основните цели на сътрудничеството между ЕС и третите страни, е борбата с контрабандата, с трафика на емигранти. Това е едно от основните предизвикателства пред възпирането, овладяването на този феномен“, заяви още посланикът. Той обърна внимание и на декларацията в Египет от края на февруари, която е допринесла за развитието на миграционната политика и решение на фундаменталните проблеми.  Посланикът на Австрия в България Н. пр. Андреа Вике  заяви, че е подготвила кратка презентация за ситуацията в Австрия. „За рамковата ситуация в Африка имаме редовна миграция. И основните групи, които получават постоянен престой в Австрия са студенти, членове на семейства, които вече са там, висококвалифицирани хора, хора на временна работа, включително квалифицирани работници. На 100 хил. души и различни други групи. През 2017 г. Австрия беше държава в ЕС с най-висок процент мигранти“, допълни още Вике.  Посланикът на Финландия в България н. пр. Пайви Блинникка  благодари за възможността да обсъждане тези теми. „Тъй като ние сме бъдещето председателство няма да споделям чак толкова много, но ние ще продължим отличната работа, свършена от Австрия и България и която сега се извършва от Румъния в тази област, която е изключително предизвикателство, а именно миграцията“, каза още Блинникка.  \r\nДеница КИТАНОВА", "date": "2019.03.12", "title": "Румънският посланик Йон Гъля: Румънското председателство подкрепя тясно сътрудничество с трети страни, през които транзитират мигрантите"}
{"url": "http://www.focus-news.net/news/2019/03/12/2633571/varna-nad-700-novi-darveta-i-hrasti-tryabva-da-badat-zasadeni-v-grada-prez-proletta-po-kompesatsionni-programi.html", "text": "Над 700 дървета и храсти трябва да бъдат засадени във Варна по компенсационни програми. Инициативите ще бъдат реализирани в периода до края на месец април. Това съобщиха за  Радио „Фокус“ – Варна  от Общината. През този месец в централния район „Одесос“ фирмите, поддържащи зелените площи, ще засадят по график общо над 61 дървета. По бул. „Приморски“ ще бъдат засадени четири кестена, а по ул. „Св. Климент“ и бул. „Цар Освободител“ девет дървета ясен. 17 нови липи ще има съвсем скоро на пл. „Славейков“, ул. „Д-р Пискюлиев“, бул. „Цар Освободител“, ул. „Христо Попович“, ул. „Любен Каравелов“, ул. „Бр. Миладинови. Предвидено е още да се залесят с 10 ели и 5 кедъра части от Градската градина, както и в Борисовата градина. Дървета от видовете кестен, ясен, липа, бреза, ела и кедър предстои да бъдат засадени и на бул. „Хр. Ботев“, ул. „Сан Стефано“, ул. „Княз Дондуков“, ул. „Кракра“ с ул. „Дрин“, ул. „Цариброд“, ул. „Братя Миладинови“, ул. „Македония“, ул. „Стефан Стамболов“ 24, ул. „Проф. Н. Державин“ с ул. „Македония“, ул. „Кракра“, ул. „Братя Шкорпил“, ул. „Константин Величков“ и пред  Археологическия музей.  \r\nНа територията на район „Приморски“ в процес на засаждане са общо 179 дървета и над 110 храсти. Сред тях са видовете шестил, лагерстремия, кедър, кипарис, птиче грозде, офика, индийски люляк и туя. Засаждане на дървета по компенсационни програми на територията на район „Младост“ е предвидено в периода от 18-ти до 22-ри март.  Определените за целта зони са бул. „Хр. Смирненски“,  жк. „Трошево“ – около бл. 77 и бл. 81,  бул. „Сливница“ – от спирка „Параклиса“ посока център, частта на ж.к. „Младост“, II м.р. с общо 35 броя от вида шестил. 15 броя албиция ще бъдат насадени на  бул. „Сливница“, а по бул. „Вл. Варненчик“ ще има нови дървета от вида японска вишна, до ДГ „Пролет“ е предвидено залесяване с кавказка ела. В  парк „Младост“ ще бъдат посадени 22 броя от вида лейланди. През март, в район „Владислав Варненчик“ е предвидено да бъде извършено представително засаждане – в парка между бул. „Трети март“ и бул. „Св. Елена“ с 10 японски вишни и 15 брези. В районния парк ще има също нови туя, магнолии, прунус. А до детски площадки в квартала ще бъдат засадени  албиции, явор и рустифина. В район „Аспарухово“ през март ще бъдат засадени дървета ясен в зелените площи по ул. ,,Мара Тасева” от страната на ж.к. ,,Дружба“. Компенсационната програма ще обхване също ул. ,,Народни будители”,  в зелените площи пред училище ,,Любен Каравелов“, ул. ,,Народни будители“, както и квартал „Галата“. \r\nДиана СТОЕВА", "date": "2019.03.12", "title": "Варна: Над 700 нови дървета и храсти трябва да бъдат засадени в града през пролетта по компесационни програми"}
{"url": "http://www.focus-news.net/news/2019/03/12/2633561/bloomberg-eto-kakvo-za-kakvo-se-razbraha-bryuksel-i-london-za-brekzit-v-ponedelnik.html", "text": "Британският премиер Тереза Мей не получи двете неща, които искаше най-много от посещението си в Страсбург в понеделник, където проведе поредни преговори с председателя на Европейската комисия Жан-Клод Юнкер с надеждата да получи нови отстъпки за Брекзит, отбелязва  американската агенция Bloomberg . \r\nТя не получи правото за едностранно излизане от предпазното споразумение, целящо да предотврати „твърда граница“ в Ирландия след излизането на Великобритания от Съюз, нито времева рамка за него. \r\nВъпреки това, формулировката в правно обвързващо съвместно изявление стига дотам, доколкото ЕС казва, че е възможно да се повтори, че защитната политика - застрахователна полица, която ефективно държи Великобритания в митническия съюз с ЕС - е само временна. И това дава на Великобритания някаква власт да си тръгне, ако ЕС не направи достатъчно, за да го замени с пълна търговска сделка, обяснява медията. \r\n•\tВ изявлението се казва, че съгласно системата за уреждане на спорове - изложена в първоначалната основна сделка - независимият арбитражен комитет (съставен от висши съдии) може да реши, че ЕС действа по такъв начин, че да задържи спирането за неопределено време. \r\n•\tВ документа се казва, че \"постоянният неуспех\" да се спази решението \"може да доведе до временни средства за защита\". \r\n•\tТова не стига до удовлетворяване на исканията на главния прокурор Джефри Кокс. Той иска ЕС да се съгласи да предостави на арбитражния комитет правомощия да премахне предпазните мерки при тези обстоятелства. Това беше отхвърлено. \r\n•\tНо съвместният документ продължава да казва, че Великобритания (или ЕС, в този смисъл) „в крайна сметка“ ще имат право „да приемат едностранно, пропорционално суспендиране на задълженията си по Споразумението за оттегляне“, включително резервното споразумение. \r\n•\tТова „ще остане в сила, освен ако и докато нарушителят не предприеме необходимите мерки, за да се съобрази с решението на арбитражния комитет“. \r\n•\tТова е и повторение на основния договор за развод Brexit, договорен през ноември. Това гласи, че суспендирането на задълженията „е временно и се прилага само докато въпросът не бъде отстранен. \r\n•\tВеликобритания също така публикува отделен документ, „тълкуващ“ съвместното изявление в собствената си формулировка, но с мълчаливото съгласие на ЕС. \r\n•\tВ него се казва, че ако двете страни не успеят да сключат споразумение за свободна търговия, което да замени предпазната клауза, „нищо в споразумението за оттегляне няма да му попречи да предприеме мерки, които в крайна сметка биха могли да доведат до неприлагане“ на задълженията. \r\nПревод и редакция:", "date": "2019.03.12", "title": "Bloomberg: Ето какво за какво се разбраха Брюксел и Лондон за Брекзит в понеделник"}
{"url": "http://www.focus-news.net/news/2019/03/12/2633572/kyustendil-administrativniyat-sad-shte-predstavi-otcheten-godishen-doklad-za-2018-godina-na-15-mart.html", "text": "Административният съд в Кюстендил ще представи отчетен годишен доклад за 2018 година. Това съобщиха за  Радио „Фокус” – Кюстендил  от пресофиса на съдебната институция. Годишното отчетно събрание е насрочено за 15 март от 11.00 часа в сградата на Съда. На събитието се очаква да присъстват председателят на Върховен административен съд Георги Чолаков, магистрати от Върховния административен съд, членове на Висшия съдебен съвет, както и ръководители на органите на съдебната власт в съдебния район. На събранието е поканен и председателят на Адвокатска колегия – Кюстендил. \r\nВенцеслав ИЛЧЕВ", "date": "2019.03.12", "title": "Кюстендил: Административният съд ще представи отчетен годишен доклад за 2018 година на 15 март"}
{"url": "http://www.focus-news.net/news/2019/03/12/2633573/blagoevgrad-katastrofa-e-stanala-na-glaven-pat-e-79-v-rayona-na-tunel-zheleznitsa.html", "text": "Катастрофа е станала на главен път Е-79 в района на тунел „Железница“. Това съобщи за  Радио „Фокус“ - Пирин  дежурният служител от Областно пътно управление - Благоевград. Автомобилът е изтеглен встрани от пътното платно.", "date": "2019.03.12", "title": "Благоевград: Катастрофа е станала на главен път Е-79 в района на тунел „Железница“"}
{"url": "http://www.focus-news.net/news/2019/03/12/2633551/shumen-prokuror-rumen-rachev-ot-okrazhnata-prokuratura-e-nagraden-za-otlichno-izpalnenie-na-zadalzheniyata-si-po-dosadebnoto-proizvodstvo-za-chetvornoto-ubiystvo-v-kaspichan.html", "text": "Прокурор Румен Рачев е отличен със служебна благодарност и награден нож със заповед на главния прокурор на Република България Сотир Цацаров. Това съобщиха от  Апелативна прокуратура - Варна . Наградата е за отлично изпълнение на служебните задължения по досъдебното производство за четворното убийство в град Каспичан. Благодарение на усилията и професионализма на прокурор Рачев то бе приключено само за три месеца, а извършителят вече е осъден на 30 години лишаване от свобода от първата съдебна инстанция.  \r\nПредложението за отличието на прокурор Румен Рачев е на административния ръководител – окръжен прокурор на Окръжната прокуратура в Шумен Маргарита Георгиева. Награден за разследването на тежкото умишлено убийство, също по предложение на окръжния прокурор на Шумен, е и разследващият полицай от ОДМВР - Шумен Бисер Георгиев.", "date": "2019.03.12", "title": "Шумен: Прокурор Румен Рачев от Окръжната прокуратура е награден за отлично изпълнение на задълженията си по досъдебното производство за четворното убийство в Каспичан"}
{"url": "http://www.focus-news.net/news/2019/03/12/2633570/agentsiya-beta-sarbiya-vuchich-e-razgovaryal-sas-savetnitsi-na-merkel.html", "text": "Президентът на Сърбия Александър Вучич е разговарял в Белград с първия съветник на германския канцлер Ангела Меркел по външната политика Ян Хекер и съветника й по балканските въпроси Матиас Лютенберг, предава  сръбската информационна агенция БЕТА . \r\nСрещата, според информацията в сръбските медии, е проведена в понеделник вечерта, продължила е два часа и е завършила без изявления за медиите. \r\nПреди това Хекер и Лютенберг бяха в Прищина, където разговаряха с президента и премиера на Косово Хашим Тачи и Рамуш Харадинай за диалога между Белград и Прищина. \r\nПревод и редакция:", "date": "2019.03.12", "title": "Агенция БЕТА (Сърбия): Вучич е разговарял със съветници на Меркел"}
{"url": "http://www.focus-news.net/news/2019/03/12/2633575/veliko-tarnovo-bukovo-listo-shte-bade-simvolat-na-poklonnicheskiya-pohod-svetiyat-pat-posveten-na-sv-ivan-rilski.html", "text": "Приключи Националното състезание, в рамките на което се търсеше символ за поклонническия поход, посветен на Св. Иван Рилски. Шествието „Светият път“ ще тръгне от Велико Търново и ще достигне до Рилския манастир, като началото ще е на 1 юли.  Днес бе обявен победителят в конкурса за рисунка – Станислав Райчев, предаде репортер на  Радио „Фокус“ – Велико Търново .  \r\nЕвгени Коев, един от инициаторите на идеята за похода, посочи пред журналисти, че походът, както и състезанието са посветени на 550-годишнината от връщането на мощите на светеца от Велико Търново в Рилския манастир.  \r\nДругият организатор Паскал Пиперков допълни, че състезанието бе обявено на 1-ви ноември 2018 година в Деня на народните будители и Ден на Св. Йоан Рилски. Целта е била да се даде повече гласност на всички събития, които предстоят и на самата годишнина.  \r\nКатегориите на конкурса бяха три – есе, снимка и рисунка. Станислав Райчев - победителят в категория рисунка, е изобразил буково листо, със стилизиран християнски кръст в него. Известно е, че пазителят на българския народ е живял в хралупа именно на буково дърво. Чрез новия символ ще бъде обозначен за в бъдеще светият път, дълъг 570 километра.  \r\nЕвгени Коев уточни, че участниците са били 47, от 11 български области и Будапеща. Повече от 10 от тях са отличени  в трите категории. Най-малкият участник бе на 9, а най-възрастният на 72 години. И двамата са се включвали в походите през лятото, посветени на свети Иван Рилски. За всички отличени са осигурени награди – книги, фотоалбуми, фото принадлежности, а победителят за лого – Станислав Райчев получава парична награда.  \r\nИсторикът проф. Пламен Павлов, който бе в журито, което оценяваше творбите, подчерта, че състезанието е постигнало целта си. „Това, което можем да заключим, без да сме прекалени максималисти, че той доказа националното и интернационалното значение на Търново. Това, което си говорим за историческа и духовна столица – състезанието бе макар и малка първа стъпка за постигането му“, допълни проф. Павлов. \r\nВъв всички категории има по трима наградени – в три възрастови групи (две за ученици и една за възрастни). Пълният списък с победителите можете да откриете на интернет платформите, свързани с инициативата. \r\nЛуиза ТРАНЧЕВА", "date": "2019.03.12", "title": "Велико Търново: Буково листо ще бъде символът на поклонническия поход „Светият път“, посветен на Св. Иван Рилски"}
{"url": "http://www.focus-news.net/news/2019/03/12/2633555/tsvetan-tsvetanov-gerb-reshenieto-za-migratsiyata-mozhe-da-bade-samo-obshto-i-kogato-vseki-edin-e-solidaren.html", "text": "Решението за миграцията може да бъде само общо и когато всеки един е солидарен. Това каза председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на кръгла маса „Управление на миграционната политика в контекста на изборите за Европейски парламент“, предаде репортер на  Агенция „Фокус“ . Цветанов допълни, че всяка една държава участва и с промяна с вътрешното си законодателство. „Когато знаехме каква е кризата през 2015 г., в българския парламент взехме решение, направихме законодателна промяна, с която дадохме възможност на Министерство на отбраната и МВР да съвместят работата си и да имат съвместни екипи. За нас беше важно да имаме и необходимата превенция, защото след затварянето на Балканския път за всички беше ясно, че той може да бъде насочен през други алтернативни подходи. България беше част от евентуалния трафик, който можеше да премине. Тук искам да благодаря на тогавашния министър на вътрешните работи Вальо Радев“, допълни още Цветанов.  \r\n„Искам да благодаря на всички, които участваха. Имаме още проблеми, има още сериозни предизвикателства, а и с данните, които той сподели за това, което има в Турция, така също и ситуацията в Иран, довежда до допълнителен миграционен поток. Тук нека все пак да отчетем, че тези 200 хил. афганистанци, тръгвайки от Иран, биха могли да продължат към Европа и точно за това трябва да бъдем много нащрек“, каза още Цветанов. По думите му през 2015 г. всички отчитаме, че това беше един много тежък период за ЕС, което е довело разделение на обществото. Цветанов отчете, че миграционният поток е 140 хил., което означава, че са предприети стъпки и се движим в правилната посока. Цветанов призова и за разум във връзка с предстоящите избори. „Нека действително да знаем, че заедно сме по-силни, отколкото всяка една държава членка поотделно“, допълни Цветанов. Той благодари на всички посланици, че са били заедно за такъв дълъг период. Председателят на Вътрешна комисия благодари и на Фондация „Конрад Аденауер“. Той обърна внимание, че данните са, че от 700 хил., които са на трудовия пазар, 300 хил. са намерили своята реализация. \r\nДеница КИТАНОВА", "date": "2019.03.12", "title": "Цветан Цветанов, ГЕРБ: Решението за миграцията може да бъде само общо и когато всеки един е солидарен"}
{"url": "http://www.focus-news.net/news/2019/03/12/2633559/ombudsmanat-maya-manolova-otgovorite-na-direktora-na-toplofikatsiya-sofiya-ead-na-zadadenite-ot-nas-vaprosi-se-razminavat-s-informatsiya-ot-drugi-dokumenti-na-druzhestvoto.html", "text": "За съжаление, отговорите на основните въпроси, които зададохме на изпълнителния директор на „Топлофикация София“ ЕАД, се разминават с официална информация от други официални документи, изходящи от същото дружество - годишен доклад на „Топлофикация София“ за 2015 г., годишен счетоводен отчет за 2015 г. и доклад на Агенция „Държавна финансова инспекция“ за 2014 и 2015 г. Това каза омбудсманът Мая Манолова, която представи получените от „Топлофикация София“ ЕАД отговори на нейно запитване за това къде дружеството е изразходило събраните през 2015 г. юрисконсултски възнаграждения чрез започнати дела срещу 21 хиляди софийски граждани, предаде репортер на  Агенция „Фокус“ .  \r\nМанолова даде за пример данните за образуваните през 2015 г. съдебни изпълнителни дела от „Топлофикация София“ ЕАД срещу нейни клиенти. „Според отговор на „Топлофикация София“ през 2015 г. са заведени 17 555 заповедни производства, 5051 искови и 6226 изпълнителни дела или общо 28 832 дела. Според годишния отчет на „Топлофикация София“ за 2015 г. делата са 15 362 заповедни, 5051 искови и 6900 изпълнителни - общо 27 313, което прави разлика от 1519 дела“, заяви Манолова. \r\nТя обясни, че от институцията вземат за верен отговора, който е дал изпълнителният директор на дружеството в писмото по повод отправеното им запитване и въз основа на тях пресмятат какви хонорари е поискала топлофикация от всички заведени дела през 2015 г. \r\n„Практиката на „Топлофикация София“ е ясна и константна - искат се юрисконсултски възнаграждения и пред съдебна инстанция и в изпълнителното производство и се присъждат минималните такива за 2015 г.“, заяви омбудсманът. „Това означава 17 555 заповедни дела по 300 лв. минимално юрисконсултско възнаграждение, което иска дружеството, прави 5,266 млн. лв. По 5051 искови дела минимумът е 300 лв., което прави 1,5 млн. лв. По 6026 изпълнителни дела по 350 лв. минимумът, са близо 2,2 млн. лв. Или общо близо 9 млн. лв. които са поискани от „Топлофикация София“ през 2015 г.“, обясни Манолова като уточни, че тези сметки са направени при условие, че претенциите на „Топлофикация“ по делата са за суми под 500 лв., а е ясно, че се водят и по-големи дела, по които юрисконсултските възнаграждения са по-големи. \r\n„Според „Топлофикация“ обаче присъдените юрисконсултски възнаграждания за всички тези 28 хил. дела са 4, 232 млн. лв., което е наполовина от това, което със сигурност е поискано през 2015 г.“, коментира Манолова. \r\n„Само за справка ще отбележа, че през 2016 г. дружеството има присъдени 10,2 млн. лв. юрисконсултски възнаграждания, а през 2017 г. думата достига почти 12 млн. лв.“, добави тя. \r\n„На този фон не е ясно защо в касата на дружеството от присъдени през 2015 г. според отчета 6,1 млн. лв. са постъпили само 2,2 млн. лв.“, коментира Манолова. По думите ѝ този въпрос е изключително важен и следва да бъде обект на допълнителен анализ. \r\nДаяна ДЮЛГЕРОВА", "date": "2019.03.12", "title": "Омбудсманът Мая Манолова: Отговорите на директора на „Топлофикация София“ ЕАД на зададените от нас въпроси, се разминават с информация от други документи на дружеството"}
{"url": "http://www.focus-news.net/news/2019/03/12/2633576/predsedatelyat-na-komisiyata-po-kulturata-i-mediite-vezhdi-rashidov-vazlozhil-sam-zakonodatelno-prouchvane-na-nay-dobriya-evropeyski-opit-v-opazvaneto-na-pametnitsite-na-kulturata.html", "text": "При предстоящите промени в Закона за културното наследство ще приложим най-доброто от европейския опит. Това заяви днес председателят на парламентарната Комисия по културата и медиите Вежди Рашидов, съобщиха от  Комисията по културата и медиите . Съвсем скоро ще бъде готово и поръчаното от Комисията законодателно проучване на практиката на страни членки на ЕС в опазването на паметниците на културата. \r\nЕвропейските страни като Италия, Франция, Испания, Гърция, които са водещи в културния туризъм, имат отлично работещи механизми за опазване, съхраняване и популяризиране на културното наследство, затова България само може да спечели, ако използва техния опит, убеден е Вежди Рашидов. Тези държави генерират огромен приход от посещенията на туристите, а уникалното наследство на България по нищо не отстъпва на европейското. Точно затова е поръчано и законодателното проучване на европейския  опит, за да може българското законодателство да бъде в пълен синхрон с европейските изисквания. \r\nЕвропейската практика включва голям набор от действащи и ефективни механизми за опазването и съхраняването на културното наследство,  различни стимули за всички, които опазват в съответствие със закона недвижимите културни ценности, както и санкции за недобросъвестните собственици. Ясно са разпределени задълженията и отговорностите на общините, които най-добре познават културното наследство на своята територия, както и отговорностите на държавата в опазването на паметниците, особено на тези с национално и световно значение.", "date": "2019.03.12", "title": "Председателят на Комисията по културата и медиите Вежди Рашидов: Възложил съм законодателно проучване на най-добрия европейски опит в опазването на паметниците на културата"}
{"url": "http://www.focus-news.net/news/2019/03/12/2633577/haskovo-obshtinata-obyavi-konkurs-grazhdanski-initsiativi-2019.html", "text": "Община Хасково обявява конкурс „Граждански инициативи 2019“. Това съобщи на пресконференция днес кметът Добри Беливанов, съобщиха от пресцентъра на  Общината .  „Идеята ни е гражданите да бъдат по-отговорни към средата в която живеят. Всеки иска градинката до неговия дом да изглежда добре, да има детска площадка или беседка. Но когато тези хора кандидатстват за финансиране на проекта, лично ще се чувстват отговорни да пазят и доразвиват тази градска среда“, каза Добри Беливанов. \r\nДопустими за финансиране са инициативи за изграждане възстановяване и озеленяване на терени, предназначени за зелени площи. Ще могат да бъдат доставени пейки, кошчета беседки, детски и спортни съоръжения. По тази програма на Общината ще могат да се създават и възстановяват зони за отдих, спортни или детски площадки, алеи, обособени кучешки площадки и подходи към тях. Гражданите могат да кандидатстват и за възстановяване на настилка около сградите обновени по Националната програма за енергийна ефективност и тези обновени по Оперативна програма „Региони в растеж\". Живеещите в селата на общината могат да кандидатстват и за благоустрояване на гробищните паркове.   \r\n200 хиляди лева е рамката на инициативата, те са от бюджета на Общината. 100 хиляди от тях ще са за проекти в Хасково останалите - в селата на общината. Срокът за кандидатстване е 31 май 2019 година.", "date": "2019.03.12", "title": "Хасково: Общината обяви конкурс „Граждански инициативи 2019“"}
{"url": "http://www.focus-news.net/news/2019/03/12/2633579/evrodeputatat-emil-radev-svobodata-na-dvizhenie-ne-oznachava-osvobozhdavane-ot-otgovornost.html", "text": "Свободата на движение не означава освобождаване от отговорност, това заяви българският евродепутат от ЕНП-ГЕРБ Емил Радев по време на дебат в пленарна зала на Европейския парламент относно новосъздадената система за обмен на информация в Европейския съюз за осъдителни присъди на граждани на трети държави, съобщиха от пресцентъра на  ПП ГЕРБ . Според българския представител, всички хора, които живеят в Европейския съюз, независимо от това дали са европейски граждани или не, имат задължението да спазват националните и европейските закони.  \r\nЕмил Радев припомни, че с оглед на терористичната заплаха в Европа с последните години бяха предприети редица мерки за повишаване сигурността на гражданите, като една от тях е създаването на нова централизирана система ЕКРИС за обмен на информация за осъдителни присъди на граждани на трети държави. \r\nПо-точно, тази нова централизирана система ще включва информация за лицата с издадени осъдителни присъди, като самата информация за присъдите ще може да бъде получена само от осъждащата държава-членка. Освен това гражданите с двойно гражданство - такова на ЕС и на трета държава, ще бъдат включени в централизираната база данни. Техните пръстови отпечатъци, събрани в съответствие с националното законодателство, ще бъдат включени в системата.  \r\nСпоред българския представител в Европейския парламент, ефективният обмен на информация за присъдите на граждани на трети страни, издадени от европейски съдилища, ще означава, че вече никой не може да избяга от закона като се премести от една страна в Европейския съюз в друга. „Новата система ще гарантира, че понасянето на съдебна отговорност ще става независимо от мястото на пребиваване“, заяви в заключение Емил Радев.", "date": "2019.03.12", "title": "Евродепутатът Емил Радев: Свободата на движение не означава освобождаване от отговорност"}
{"url": "http://www.focus-news.net/news/2019/03/12/2633574/ombudsmanat-maya-manolova-prez-poslednite-3-godini-toplofikatsiya-sofiya-ead-otchita-finansovi-zagubivapreki-tova-razhodite-za-personal-prez-2019-g-shte-badat-uvelicheni-s-19.html", "text": "Последните 3 години „Топлофикация София“ ЕАД отчита финансови загуби, но въпреки това разходите за персонал ще бъдат увеличени с 19 %. Това каза омбудсманът Мая Манолова, която представи информация, предоставена от „Топлофикация София“ ЕАД по повод нейно запитване, къде е изразходило дружеството събраните през 2015 г. юрисконсултски възнаграждения чрез започнати дела срещу 21 хиляди софийски граждани, предаде репортер на  Агенция „Фокус“ . Манолова обясни, че на въпроса какъв е размерът на внесените върху юрисконсултските възнаграждения данъци за 2015 г. от „Топлофикация София“ ЕАД са отговорили, че приходите от юристконсултските възнаграждения през 2015 г. са част от всички приходи на дружеството и формират данъчния финансов резултат, който за посочения период е загуба, и съответно не подлежи на облагане с данък печалба.  \r\n„През 2015 г. загубата на „Топлофикация София“ ЕАД е била 59 млн. лв., през 2016 – 40 млн. лв., през 2017 г. - 34 млн. лв. Въпреки това с едно последно решение на СОС разходите за персонал през 2019 г. ще бъдат увеличени с 19 , вероятно ще се назначат още юристи в правна дирекция на „Топлофикация София“, коментира още Мая Манолова. „Изводът е, че „Топлофикация София“ не знае колко точно дела е завела срещу клиенти през 2015 г. не знае колко суми са и присъдени и поставяме под въпрос информацията за това, колко пари са постъпили в касата на дружеството, защото има сериозно несъответствие между тези числа. „Топлофикация не знае или не иска да отговори, или има друго обяснение за начина, по който се осчетоводяват суми в дружеството и се води отчетност, след като в официални документи се представят различни данни“, обясни тя. Във всички случаи изводът е един „Топлофикация София“ печели много добре на гърба на столичани, чрез хонорари на юристи. Тя работи много добре като една правна кантора, която осигурява присъдени - за 2015 г. 6 115 000 лв. за 2016 г. - 10 224 000 лв. за 2017 г. – 11 884 000 лв.“, заяви омбусманът. „В същото време загубата продължава да бъде най-ниското число на 32 млн. лв“, коментира тя.  \r\nДаяна ДЮЛГЕРОВА", "date": "2019.03.12", "title": "Омбудсманът Мая Манолова: През последните 3 години „Топлофикация София“ ЕАД отчита финансови загуби,въпреки това разходите за персонал през 2019 г. ще бъдат увеличени с 19%"}
{"url": "http://www.focus-news.net/news/2019/03/12/2633581/stoyan-parashkevov-obshtina-svishtov-hubavo-e-vseki-koyto-iska-da-kandidatstva-po-programata-mestni-initsiativi-da-go-napravi-nay-kasno-do-kraya-na-april.html", "text": "Все още няма подадени документи по програмата „Местни инициативи“ на Община Свищов, но всеки, който иска да се включи, трябва да побърза. Това каза в ефира на  Радио „Фокус“ – Велико Търново  Стоян Парашкевов, директор на Дирекция „Управление на проекти“. Той добави, че няма краен срок за кандидатстване, но опитът показва, че средствата свършват до края на месец април. „През миналата година имахме разнообразни проекти. Като се започне от места за отдих, които бяха облагородени от инициативни групи граждани, съфинансиране на малки проекти по кметствата на общината от рода на изграждане на тротоар на новоафалтирана улица в село Морава. Друг подобен проект бе основен ремонт на клуба на пенсионера в село Драгомирово. Имахме и изграждане на прекрасен кът за отдих в село Вардим“, каза още Стоян Парашкевов. Той посочи, че срокът за реализация на дейностите, след евентуално одобрение на даден проект, е четири месеца. \r\nЛуиза ТРАНЧЕВА", "date": "2019.03.12", "title": "Стоян Парашкевов, Община Свищов: Хубаво е всеки, който иска да кандидатства по програмата „Местни инициативи“, да го направи най-късно до края на април"}
{"url": "http://www.focus-news.net/news/2019/03/12/2633578/ombudsmanat-maya-manolova-prizovavame-ministar-temenuzhka-petkova-da-predlozhi-nova-formula-za-izchislenie-na-taksa-sgradna-instalatsiya-koyato-da-e-razbiraema-i-spravedliva-za-grazhdanite.html", "text": "Призоваваме министър Теменужка Петкова да предложи нова формула за изчисление на такса „сградна инсталация“, която да е разбираема и справедлива за гражданите. Това каза омбудсманът Мая Манолова, която представи получените от „Топлофикация София“ ЕАД отговори на нейно запитване за това къде дружеството е изразходило събраните през 2015 г. юрисконсултски възнаграждения чрез започнати дела срещу 21 хиляди софийски граждани, предаде репортер на  Агенция „Фокус“ .  \r\n„Преди 1 година Административен съд-София, отмени формулата, по която се изчислява „сградна инсталация“, като я определи за необяснима и неразбираема, неотчитаща реалното подаване на топлинна енергия. След постановяване на това решение на първа инстанция, имаше обещание от страната на министъра на енергетиката да предложи справедлива формула, която да е разбираема за гражданите и експертите, и която да отразява реално излъченото количество топлина“, обясни Манолова. „За целта министърът на енергетиката сформира работна група, която започна работа през 25 май 2018 г. и приключи на 1 октомври 2018 г. Тази работна група така и не излезе с резултат - официално предложение, което да бъде представено на гражданите“, припомни омбудсманът. \r\n„Междувременно отоплителният сезон ще приключи, на гражданите ще им бъдат начислени сметки по тази отменена формула на „сградна инсталация“, и е много вероятно да застанем пред ситуация, в която хората ще си потърсят ненадлежно събраните пари по една формула, която най-вероятно ще бъде окончателно отменена и от втората съдебна инстанция“, заяви тя.  \r\n„Призоваваме отново министър Петкова, в чието министерство би трябвало да има съответните специалисти, която е отговорна за методиката за „сградна инсталация“, да направи предложение, което да бъде публично обсъдено и да е справедливо за столичани и за всички граждани в страната, които използват парно“, допълни Манолова. \r\n„Топлофикация София“ има ново ръководство, започваме с един апел, да започне процедура за промяна в общите условия на дружеството, така че балансът на интереси на потребители и дружество да бъде възстановен. Ние сме опитвали да накараме КЕВР да започне такава процедура, той трябва да следи освен за интересите на топлофикация, но и на гражданите, но там винаги „удряме на камък“, сега призоваваме новия изпълнителен директор да започне такава процедура“, допълни Мая Манолова.    \r\nДаяна ДЮЛГЕРОВА", "date": "2019.03.12", "title": "Омбудсманът Мая Манолова: Призоваваме министър Теменужка Петкова да предложи нова формула за изчисление на такса „сградна инсталация“, която да е разбираема и справедлива за гражданите"}
{"url": "http://www.focus-news.net/news/2019/03/12/2633582/sport-zinedin-zidan-shte-ostavi-marselo-v-real-madrid.html", "text": "След назначаването на Зинедин Зидан за треньор на Реал Мадрид, Марсело ще остане в клуба, съобщава A Bola Brasil. Левият бек е останал доволен от завръщането на французина и е променил решението си да напусне Мадрид след края на сезона. В пресата се беше появила информация, че бразилецът вече е съгласувал предварителен договор с Ювентус, където трябваше да се присъедини към бившия си съотборник от Реал Кристиано Роналдо.", "date": "2019.03.12", "title": "Спорт: Зинедин Зидан ще остави Марсело в Реал Мадрид"}
{"url": "http://www.focus-news.net/news/2019/03/12/2633583/blagoevgrad-okolo-10-dka-suhi-trevi-sa-izgoreli-pri-pozhar-nad-kv-alen-mak.html", "text": "Около 10 дка сухи треви са изгорели при пожар над кв. „Ален мак“ в Благоевград. Това съобщи за  Радио „Фокус“ - Пирин  инж. Георги Пармаков, директор на РД „Пожарна безопасност и защита на населението“ - Благоевград. По думите му огънят вече е потушен. Той уточни, че два пожарни екипа са овладяли стихията. \r\nНатали СТЕФАНОВА", "date": "2019.03.12", "title": "Благоевград: Около 10 дка сухи треви са изгорели при пожар над кв. „Ален мак“"}
{"url": "http://www.focus-news.net/news/2019/03/12/2633567/glavniyat-prokuror-sotir-tsatsarov-nagradi-prokuror-rumen-rachev-za-visok-profesionalizam-pri-rakovodstvoto-na-razsledvaneto-na-chetvornoto-ubiystvo-v-grad-kaspichan.html", "text": "Главният прокурор Сотир Цацаров награди прокурор Румен Рачев от Окръжна прокуратура - Шумен за постигнати отлични резултати при ръководството на разследването на четворното убийство в град Каспичан на 24 септември 2018 г., извършено по особено мъчителен за убитите начин и с особена жестокост и за постигането на наказание от 30 години лишаване от свобода при строг режим за извършителя Петър П. Това съобщиха от пресцентъра на  Прокуратура на Република България . \r\nТежкото престъпление в Каспичан бе разкрито само за два часа под ръководството на прокурор Рачев от Окръжната прокуратура в Шумен. На 24 септември 2018 г. на улицата пред къщата между Петър П. и чичо му възникнал конфликт по повод пребиваването му във фамилната къща. Петър бил употребил алкохол. Подсъдимият се прибрал в къщата. Живеел на втория етаж. Взел малка брадвичка и слязъл на първия етаж, където живеело семейството на чичо му. Вратата била отключена и Петър влязъл. Умъртвил чичо си и стринка си. В това време в къщата дошли синът и дъщерята на възрастното семейство, които Петър също убил. След това се качил на втория етаж. \r\n64-годишният подсъдим Петър П., който уби 81-годишния си чичо Георги В.,70-годишната му съпруга Гуля В., 48-годишната им дъщеря им Славка и 46-годишния им син Веселин на 24 септември 2018 г. по особено мъчителен начин и с особена жестокост, бе задържан от прокурор Рачев и предаден на съд само три месеца след извършването на престъплението. \r\nСамо пет месеца след извършване на четворното убийство в гр. Каспичан подсъдимият Петър П. бе осъден на 30 години лишаване от свобода при строг режим от Шуменския окръжен съд. Петър П. призна вината си с цел да получи по-леко наказание. Състав на Шуменския окръжен съд след намаляване на наказанието заради съкратеното съдебно следствие му определи да изтърпи 30 години лишаване от свобода, каквото наказание поиска и прокурор Румен Рачев от Окръжната прокуратура в обвинителната си пледоария.   \r\nЗа проявен висок професионализъм, образцово изпълнение на служебните задължения и постигане на максимална осъдителна присъда на извършителя на тежкото престъпление в изключително кратък срок, главният прокурор награди прокурор Рачев с отличие „Служебна благодарност“ и с предметна награда – „Награден нож“. \r\nПредложението за наградата е направено от Маргарита Георгиева, административен ръководител на Окръжна прокуратура-Шумен. \r\nЗа образцово изпълнение на служебните задължения като прокурор и административен ръководител на Районна прокуратура – Кърджали, главният прокурор г-н Цацаров награди и прокурор Гергана Колева с отличие „Служебна благодарност и грамота“.", "date": "2019.03.12", "title": "Главният прокурор Сотир Цацаров награди прокурор Румен Рачев за висок професионализъм при ръководството на разследването на четворното убийство в град Каспичан"}
{"url": "http://www.focus-news.net/news/2019/03/12/2633584/bdzh-uchastva-vav-foruma-natsionalni-dni-na-karierata.html", "text": "„БДЖ-Пътнически превози” ЕООД участва в „Национални дни на кариерата: Добра кариера. Добър живот”. Форумът е най-значимото кариерно изложение в България и се провежда в рамките на два дни (днес и на 13 март) в Националния дворец на културата. Това съобщиха от пресцентъра на  БДЖ . \r\nЗа поредна година HR-екипът на националния железопътен превозвач се включва със свой щанд на кариерния форум. Целта на представителите на БДЖ е да предоставят информация относно сферата на дейност на компанията, както и да очертаят начините за успешно кариерно развитие в железопътния превозвач. По време на събитието на младежите се предлагат и свободните позиции и стажантските програми в дружеството.  \r\nНационалният железопътен превозвач предоставя възможности за развитие на младите хора, които търсят сериозна кариерна реализация. Като работодател, за компанията това е начин да привлече млади хора и да насърчи придобиването на квалификации по застрашени професии, които обаче са с ключово значение за дейността на единствения железопътен оператор за превоз на пътници на територията на страната. \r\nПроектът „Заедно напред” на „БДЖ-Пътнически превози” ЕООД осъществи съвместно сътрудничество с професионалните гимназии по транспорт в София, Горна Оряховица, Пловдив, партньорите в дуална форма на обучение от професионалната гимназия по механизация на селското стопанство в гр. Мездра и висшите учебни заведения ВТУ „Тодор Каблешков”, УНСС, Техническият университет в гр. София.  Идеята е да бъде изграден добре работещ механизъм, който да предоставя на обучаващите се кадри още от гимназиално ниво възможност за професионална реализация и продължаващо обучение във висше учебно заведение.", "date": "2019.03.12", "title": "БДЖ участва във форума „Национални дни на кариерата”"}
{"url": "http://www.focus-news.net/news/2019/03/12/2633585/kyustendil-s-vodosvet-za-kasmet-i-uspeshna-rabota-e-napravena-parva-kopka-na-novata-detska-gradina-v-dupnitsa.html", "text": "С водосвет за късмет и успешна работа е направена първа копка на новата детска градина в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Сградата на новата детска градина ще се построи в жилищен комплекс „Бистрица“. На церемонията в най-големия жилищен квартал на Дупница са присъствали кметът на Общината инж. Методи Чимев, общински съветници и граждани.  \r\nДетското заведение ще бъде за 4 групи между 80 и 100 деца. „Преди 4 години направихме една нова детска градина, това ще бъде втората. Не случайно е в най-големия квартал, където живеят почти една трета от населението на града, но липсваше удобство за родителите къде да водят децата си”, каза Христо Апостолов. Сградата трябва да бъде готова в края на месец октомври, срокът е 210 дни. С изграждането й окончателно ще се реше проблемът със свободните места за децата в града, но и условията за най-малките ще бъдат отлични във всички детски градини. \r\nВенцеслав ИЛЧЕВ", "date": "2019.03.12", "title": "Кюстендил: С водосвет за късмет и успешна работа е направена първа копка на новата детска градина в Дупница"}
{"url": "http://www.focus-news.net/news/2019/03/12/2633586/oblastniyat-koordinator-na-gerb-yambol-georgi-slavov-nad-11-mln-lv-po-evropeyski-programi-sa-investirani-v-obrazovatelna-infrastruktura-v-yambol.html", "text": "Разговорът за образованието е най-важен, защото е разговор за бъдещето на нашите деца. Ямбол през последните години направи много за развитието на образованието в града, защото за нас то винаги е било приоритет. Това заяви кметът на Ямбол и областен координатор на ГЕРБ Георги Славов по време на граждански диалог на тема образование, който се проведе в областния център, съобщиха от пресцентъра на  ПП ГЕРБ . Събитието е част от серията граждански диалози под мотото „Европа в нашия дом“. Във форума взеха участие заместник-министърът на образованието и науката Деница Сачева , народният представител от ГЕРБ и член на Комисията по образованието и науката Ася Пеева,  народният представител от ГЕРБ – Ямбол д-р Юлиян Папашимов, областният управител на Ямбол Димитър Иванов, кметове и председатели на общински съвети от областта, директори на училища и детски градини, учители, представители неправителствени организации и много граждани. \r\nГеорги Славов представи накратко проектите, реализирани по европейски програми в града. „Благодарение на тези проекти бе подобрен цялостният облик на училища и детски градини и бяха създадени съвременни условия за провеждане на учебен и възпитателен процес. Общият размер на инвестициите по европейски програми за модернизация на образователната инфраструктура в Ямбол надхвърля 11 милиона лева“, подчерта градоначалникът. \r\n„Образованието е тема номер едно на българското правителство и на Европейския съюз, защото ни дава универсалните отговори на всички наши въпроси“,  заяви по време на срещата зам.-министърът на образованието и науката Деница Сачева и определи учителската професия като професия на бъдещето, като интелектуално предизвикателство, с което може да се променя света. „Това е и причината учителите да бъдат мотивирани, подготвени и подкрепяни  чрез инвестиции в тяхното развитие и квалификация“, каза Сачева. \r\n„Динамичното развитие на обществото изисква от всички нас да подготвяме качествено децата и учениците, а това означава и всички ние, заетите в сферата на образованието, да сме добре подготвени“, акцентира в изказването си народният представител и член на Комисията по образованието и науката Ася Пеева. Според нея образованието трябва да бъде кауза и всеобща отговорност.", "date": "2019.03.12", "title": "Областният координатор на ГЕРБ-Ямбол Георги Славов: Над 11 млн. лв. по европейски програми са инвестирани в образователна инфраструктура в Ямбол"}
{"url": "http://www.focus-news.net/news/2019/03/12/2633580/ombudsmanat-maya-manolova-shte-nastoyavame-adfi-da-napravi-palna-proverka-za-tova-kakvi-dela-e-zavela-toplofikatsiya-sofiya-ead-sreshtu-stolichani-prez-2015-2016-2017-i-2018-g.html", "text": "Ще настояваме Агенция „Държавна финансова инспекция“ (АДФИ) да направи пълна проверка за това какви дела е завела „Топлофикация София“ ЕАД срещу столичани през 2015, 2016, 2017 и 2018 г. – заповедни, искови, колко изпълнителни производства, какви суми са присъдени за разноски и какви са постъпили в касата на дружеството за този период. Това каза омбудсманът Мая Манолова, която представи информация, предоставена от „Топлофикация София“ ЕАД по повод нейно запитване, къде е изразходило дружеството събраните през 2015 г. юрисконсултски възнаграждения чрез започнати дела срещу 21 хиляди софийски граждани, предаде репортер на  Агенция „Фокус“ . „След като след 3-годишна сага, стана ясно, че „Топлофикация София“ е субект, който дължи обществена информация, ще поискаме същата информация, която поискахме за 2015 г. за 2016, 2017, 2018 г.“, заяви тя.  По думите ѝ, след като се получи тази информация, ще се прецени дали да събират и допълнителна такава. „Например Инспектората на Министерството на правосъдието, което проверява частните съдебни изпълнители“, каза още тя. Даяна ДЮЛГЕРОВА", "date": "2019.03.12", "title": "Омбудсманът Мая Манолова: Ще настояваме АДФИ да направи пълна проверка за това какви дела е завела „Топлофикация София“ ЕАД срещу столичани през 2015, 2016, 2017 и 2018 г."}
{"url": "http://www.focus-news.net/news/2019/03/12/2633587/vidin-oblastniyat-upravitel-albena-georgieva-prisastva-na-predstavyane-na-godishniya-otchet-analiz-za-deynostta-na-oblastna-direktsiya-na-mvr-vidin-za-2018-g.html", "text": "Областният управител Албена Георгиева присъства на представяне на годишния отчет-анализ за дейността на Областна дирекция на МВР – Видин за 2018 г., съобщиха за  Радио „Фокус“ – Видин  от Областната администрация.  \r\n„Използвам случая да изразя своята признателност за това, че всички вие безрезервно и всеотдайно изпълнявате високо хуманния си дълг към обществото, пренебрегвайки понякога семействата и личното си удобство. Убедена съм, че и занапред ще продължите да отстоявате принципите на нелеката ви професия за осигуряване сигурността на гражданите, повишаване на общественото доверие и авторитета на институцията“, каза Албена Георгиева. Тя поздрави служителите в системата на МВР за добрата работа през изминалата година, което е видно и от представения анализ. Областният управител благодари за добрата съвместна работа между Дирекцията и Областната администрация. \r\nДиректорът на ОДМВР - Видин старши комисар Петър Коцин представи отчет-анализа за 2018 г. Той направи преглед на изпълнението на дейностите по приоритетите на вътрешното министерство, допринесли за подобряване работата на териториалната структура и постигнатите резултати и очерта акцентите за текущата година. Данните показват сериозно намаляване на броя на регистрираните престъпления и в същото време увеличаване на разкриваемостта. \r\nСъбитието уважиха директорът на Главна дирекция „Национална полиция” главен комисар Христо Терзийски, заместник-директорът на Главна дирекция „Гранична полиция“ старши комисар Бисер Костадинов, председателите на Окръжен и Административен съд, прокурори от Окръжна и Районна прокуратура,  директорът на Териториална дирекция „Национална сигурност“ - Видин и ръководни служители от областната дирекция. Гостите благодариха за добрата работа на служителите в Областната дирекция на МВР – Видин, поздравиха ги за постигнатите високи резултати и им пожелаха здраве и още много лични и професионални успехи.", "date": "2019.03.12", "title": "Видин: Областният управител Албена Георгиева присъства на представяне на годишния отчет-анализ за дейността на Областна дирекция на МВР – Видин за 2018 г."}
{"url": "http://www.focus-news.net/news/2019/03/12/2633590/st-kom-nikolay-dimov-odmvr-smolyan-v-povecheto-sluchai-agresiyata-mezhdu-uchenitsi-e-verbalna-po-ryadko-se-stiga-do-fizicheska-samorazprava.html", "text": "В област Смолян случаите на агресия между ученици, не са много, но има такива. Това каза за  Радио „Фокус“ – Смолян  ст. комисар Николай Димов, директор на Областна дирекция на МВР – Смолян. Според него случаите се отработват съвместно с педагозите от училищата и Детска педагогическа стая. По думите му повечето от тях касаят спорове, свързани с момичета. „Младите хора са прекалено чувствителни и в началото започват пререканията по вербален път първо и след това прибягват до физическа саморазправа. Повечето случаи са на вербална агресия, а по-рядко се стига до физически действия. Скоро имаше случай в Смолян, при който 16-годишни бяха били 14-годишни“, посочи ст. комисар Димов. Той добави, че повечето случаи на агресия са на ученици от 12 до 16 години. „След тази възраст те се вразумяват, но в този период са по-импулсивни, с изострено чувство за справедливост и чест, тъй като в тази възраст се формира личността им\", коментира директорът на ОДМВР – Смолян. Той уточни, че за тези случаи има подписан координационен механизъм между МОН, МВР и Агенцията за закрила на детето и институциите работят съвместно. „Механизмът добре функционира в нашата област. При всички случаи с непълнолетни и малолетни деца, съобразно ситуацията, се търси полицейска закрила при нужда и се търси Агенцията по закрила на детето, РУО и училищата. За по-тежките случаи се уведомява и Прокуратурата, но по-дребните случаи обикновено се препращат на Местните комисии за борба с противообществените прояви на малолетни и непълнолетни, които ги има във всяка една община“, обясни ст. комисар Димов. \r\nТой подчерта, че изключително много залагат на превенцията срещу агресията при подрастващите от област Смолян. „От Детска педагогическа стая и от Териториална полиция често се изнасят лекции в училищата и една от основните теми е за прояви на агресия. Провеждат се превантивни кампании на цялото Министерство и на Областната дирекция, правят се Детски полицейски управления и Детски полицейски академии и фокуса на вниманието е насочен към агресията“, посочи ст. комисар Димов. Той добави, че в обществото все по-често тези прояви на агресия имат своето проявление. Започва се от повреждане на автомобил – надраскване, спукване на гуми, разрушаване на огради, отсичане на дръвчета и има множество такива случаи. Наказателно-правната част на този вид неуредени отношения в обществото е свързана с унищожаване и повреждане на имущество. При децата агресията се изразява във вербални нападки и понякога се стига и до физически, каза още ст. комисар Димов. \r\nНели ГЕРГЬОВСКА", "date": "2019.03.12", "title": "Ст. ком. Николай Димов, ОДМВР – Смолян: В повечето случаи агресията между ученици е вербална, по-рядко се стига до физическа саморазправа"}
{"url": "http://www.focus-news.net/news/2019/03/12/2633591/inzh-slavi-dimitrov-obshtina-kardzhali-samo-4-vazrozhdenski-kashti-sa-restavrirani-ot-10-te-v-arhitekturen-ansambal-kliment-ohridski.html", "text": "Само 4 възрожденски къщи са реставрирани от Архитектурен ансамбъл „Климент Охридски\" в старата част на града. Това каза за  Радио „Фокус“  инж. Слави Димитров, главен експерт в Дирекция “Архитектура, строителство и устройство на територията” в Община Кърджали. По проект комплексът се състои от 10 къщи, признати за паметници на културата с местно значение, но останалите шест сгради не се знае дали ще бъдат възстановени. Според експерта без помощта на държавата този ансамбъл от къщи не може да бъде осъществен, защото повечето от тях са частна собственост и собствениците трябва да бъдат инициатори на реконструкциите. Но те не са заинтересовани - или поради липса на средства, или защото искат да продадат парцелите. „В случай, че наследници на собственици и собственици се обединят и направят проекти, и искат финансиране от държавата, или ако къщите станат държавна собственост, всяка от тях е заснета архитектурно, с всички специфични детайли, и би могла веднага да се изгради отново“, каза главният експерт. Повечето допълнителни пари, които се отпускат за паметниците на културата, са предназначени за такива от национално значение. За местните паметници на културата общините, заедно със собствениците, ще трябва да търсят други начини за реконструкция и поддръжка. Най-големите и красиви къщи са реставрирани в стария квартал на Кърджали още преди 1989 година, те са собственост на Общината. Много повече възрожденски сгради са били предвидени да се включат в комплекса като паметници на културата, със специфична конструкция и уникални детайли от вътрешното оформление, като дърворезбовани тавани и врати, греди и трегери, но повечето от тях вече не съществуват.  \r\n„На някои от къщите Общината не можа да намери собствениците, а други имат много наследници, които не могат да се разберат или нямат средства, за направят една такава скъпо струваща реконструкция на къщата си, в която да може и да се живее“, каза още инж. Слави Димитров. По думите му така една епоха от градоустройството на Кърджали е изгубена за идните поколения. Последната калдъръмена средновековна улица с улей в средата за оттичане на водите от голямата 200-годишна старинна чешма пред нея, за която има местна легенда, и от която се е снабдявал стария квартал с вода, преди да се прекара водопровод - пешеходната улица „Искър“, е била залята заедно с чешмата с асфалт и под запечатката изчезва специфичната ѝ древна красота. „Имаше идея също да бъдат възстановени старите едноетажни дюкянчета, които стояха полуразрушени доскоро по улица „Климент Охридски“, но те не бяха включени към зоната на архитектурния комплекс. Едно обособено кварталче със стари каменни къщи край река Арда е било съборено изцяло и на негово място са построени жилищни блокове. Така Кърджали остана без ефектната си старинна историческа част. Комплексът в Стария град  се намира между улиците \"Иван Вазов\" и \"Свети Климент Охридски“, за които предстои до края на месец март да се определи изпълнител на проект по обществена поръчка за реконструкция, осъществяван с финансовата подкрепа на оперативна програма „Региони в растеж” 2014-2020 г., съфинансирана от европейския съюз, чрез европейския фонд за регионално развитие. „Този проект не се отнася за старите къщи, а за тротоарите, пътните платна и осветлението. Бъдещето на Архитектурния комплекс в стария град на Кърджали остава неясно“, каза в заключение инж. Слави Димитров.  \r\nДарина ДЕЕНИЧИНА", "date": "2019.03.12", "title": "Инж. Слави Димитров, Община Кърджали: Само 4 възрожденски къщи са реставрирани от 10-те в Архитектурен ансамбъл „Климент Охридски\""}
{"url": "http://www.focus-news.net/news/2019/03/12/2633592/st-kom-petar-kotsin-odmvr-vidin-prez-2018-g-nivoto-na-prestapnost-v-oblastta-belezhi-spad.html", "text": "През 2018 г. нивото на престъпност в област Видин бележи спад – при криминалната с 0.75%, а при икономическата с 18.92%. Това каза старши комисар Петър Коцин, директор на ОДМВР – Видин, при представяне на отчет-анализа за 2018 г., съобщиха за  Радио „Фокус“ – Видин  от полицията. 1198 криминални престъпления са били регистрирани в региона през миналата година. Разкрити от тях са 756. Постигнато е ниво на разкриваемост в размер на 63.11%. Регистрираните икономически престъпления в област Видин през 2018 г. са били 210, разкрити от тях са 139. Нивото на разкриваемост възлиза на 66.19%. С 24.61 % бележат намаление престъпленията против собствеността. Наблюдава се чувствителен спад на регистрираните домови кражби с 32.39%  и намаление при взломните с 20.35%. Полицейските служители са разкрили 176 от регистрираните 386 престъпления против собствеността (при разкриваемост от 45.60%). \r\nОт регистрираните през годината криминални престъпления най-висок дял заемат кражбите, следват престъпленията по линия „Акцизи“, престъпленията в горското стопанство и престъпленията в транспорта. С най-нисък дял са престъпленията против личността, грабежите и противозаконните отнемания на моторни превозни средства. \r\nПрез 2018 г. е извършено едно убийство, тежкото криминално престъпление е разкрито. \r\nВъпреки високият дял, който заемат в структурата на криминалната престъпност, кражбите бележат намаление с  25.82%, като домовите намаляват с 32.39%, а взломните с 20.35%. Кражбите от магазини бележат лек спад – с 2.44%,  а  кражбите на части и вещи от МПС намаление с 31.73%.", "date": "2019.03.12", "title": "Ст. ком. Петър Коцин, ОДМВР - Видин: През 2018 г. нивото на престъпност в областта бележи спад"}
{"url": "http://www.focus-news.net/news/2019/03/12/2633589/varna-nepalnoletno-momche-e-izvarshilo-vaorazhen-grabezh-v-magazin-za-alkohol-i-tsigari.html", "text": "Непълнолетно момче е извършило въоръжен грабеж на магазин във Варна. Това съобщиха от  ОДМВР – Варна . На 11 март е постъпил сигнал за грабеж на сумата от 500 лв., извършен след заплаха с оръжие в магазин за алкохол и цигари. След извършени оперативно-издирвателни дейности е установено, че извършител на деянието е непълнолетно момче, известно на МВР. По случая е образувано досъдебно производство, материалите са докладвани в Районна прокуратура – Варна. Момчето е задържано за срок до 24 часа.", "date": "2019.03.12", "title": "Варна: Непълнолетно момче е извършило въоръжен грабеж в магазин за алкохол и цигари"}
{"url": "http://www.focus-news.net/news/2019/03/12/2633593/dobrich-regionalniyat-istoricheski-muzey-organizira-konkurs-za-istorichesko-ese-s-tema-140-godini-ot-priemaneto-na-tarnovskata-konstitutsiya.html", "text": "Регионален исторически музей – Добрич организира конкурс за историческо есе на тема „140 години от приемането на Търновската конституция“, съобщават от  културното ведомство . В конкурса могат да участват ученици от VIII до XII клас от Община град Добрич. Крайният срок за изпращане на есетата е 22 март 2019 г. на еmаil: z_nedkov@abv.bg или в Музея в градски парк „Св. Георги“. Наградите на победителите ще бъдат връчени на 8 април 2019 г. от 17.00 часа в Дом-паметник „Й. Йовков”.", "date": "2019.03.12", "title": "Добрич: Регионалният исторически музей организира конкурс за историческо есе с тема „140 години от приемането на Търновската конституция“"}
{"url": "http://www.focus-news.net/news/2019/03/12/2633597/blagoevgrad-zhena-e-postradala-pri-katastrofata-na-glaven-pat-e-79-v-rayona-na-tunel-zheleznitsa.html", "text": "Жена е пострадала при катастрофата на главен път Е-79 в района на тунел „Железница“. Това съобщи за  Радио „Фокус“ - Пирин  Йорданка Шаркова, говорител на ОДМВР - Благоевград. Катастрофата е между лек и товарен автомобил. Пострадалата е транспортирана до МБАЛ - Благоевград. Сигналът за инцидента е получен в 12.54 часа. Причините за инцидента са в процес на установяване. \r\nНатали СТЕФАНОВА", "date": "2019.03.12", "title": "Благоевград: Жена е пострадала при катастрофата на главен път Е-79 в района на тунел „Железница“"}
{"url": "http://www.focus-news.net/news/2019/03/12/2633595/varna-otkradnat-avtomobil-e-nameren-goryasht-na-izhoda-na-selo-goren-chiflik-izvarshitelyat-e-zadarzhan.html", "text": "Откраднат автомобил е намерен горящ на изхода на село Горен Чифлик, извършителят е задържан. Това съобщиха от  ОДМВР – Варна . На 10 март е постъпил сигнал за кражбата на автомобил, паркиран пред частен дом в селото. След извършени оперативно-издирвателни дейности и действия по разследване на случая е установено, че извършител на деянието е 26-годишен с инициали Я.И. от с. Гроздьово, известен на МВР и осъждан. По случая е образувано досъдебно производство, материалите са докладвани в Районна прокуратура – Варна. Мъжът е задържан за срок до 24 часа, повдигнато му е обвинение. Автомобилът, обект на престъплението, е намерен горящ на изхода на с. Горен чифлик.", "date": "2019.03.12", "title": "Варна: Откраднат автомобил е намерен горящ на изхода на село Горен Чифлик, извършителят е задържан"}
{"url": "http://www.focus-news.net/news/2019/03/12/2633594/ek-sporazumenie-za-po-dobra-zashtita-v-es-na-litsata-podavashti-signali-za-narusheniya.html", "text": "Европейският парламент и държавите членки постигнаха днес предварително споразумение относно нови правила, които ще гарантират високо равнище на защита на лицата, подаващи сигнали за нарушения, които докладват за случаи на нарушаване на законодателството на ЕС, съобщава  представителството на Европейската комисия в България. \r\nТези нови правила за определяне на общи за ЕС стандарти за защита на лицата, подаващи сигнали за нарушения, бяха предложени за първи път от Европейската комисия през април 2018 г.  \r\nТе обхващат голям брой области на правото на ЕС, включително борбата с изпирането на пари и корпоративното данъчно облагане, защитата на данните, защитата на финансовите интереси на Съюза, безопасността на продуктите и храните и защитата на околната среда и ядрената безопасност. Освен това държавите членки са свободни да разширят обхвата на тези правила, за да включат и други области. Комисията ги насърчава да създадат всеобхватни рамки за защита на лицата, сигнализиращи за нередности, въз основа на същите принципи.  \r\nСледваща стъпка  \r\nСега предварителното споразумение трябва да бъде официално прието от Европейския парламент и Съвета.", "date": "2019.03.12", "title": "ЕК: Споразумение за по-добра защита в ЕС на лицата, подаващи сигнали за нарушения"}
{"url": "http://www.focus-news.net/news/2019/03/12/2633598/varna-mazh-i-dete-sa-blasnati-ot-lek-avtomobil-v-dolni-chiflik.html", "text": "Двама пешеходци, мъж и дете, са пострадали при пътен инцидент в Долни чифлик. Това съобщиха от  ОДМВР – Варна . Произшествието е станало на 11 март около 20.10 часа на кръстовището на ул. „Черно море“ и ул. „Тракия“. 18-годишно момиче, шофирало лек автомобил, по време на движение застига и блъска пешеходци – мъж и дете, движещи се по пътното платно. Вследствие на инцидента 30-годишният мъж получава фрактура на кост на левия крак, а детето е получило контузия на корем. Пострадалите са прегледани и освободени за домашно лечение, без опасност за живота. По случая има образувано досъдебно производство.", "date": "2019.03.12", "title": "Варна: Мъж и дете са блъснати от лек автомобил в Долни чифлик"}
{"url": "http://www.focus-news.net/news/2019/03/12/2633596/ivan-aleksiev-kmet-na-pomorie-zastanahme-zad-ideyata-i-obshtinata-da-uchastva-v-proekta-chernomorska-kuhnya.html", "text": "Застанахме зад идеята и Общината да участва в проекта „Черноморска кухня“. Това каза за  Радио „Фокус“ – Бургас  кметът на Поморие Иван Алексиев. По думите му идеята на проекта е да се популяризира черноморската кухня и тя да стане запазен бранд и позната марка, както са  средиземноморската, италианската или френската кухня, например. „Вчера проведохме разговор с представителите на проекта „Черноморска кухня“ и застанахме зад идеята и Община Поморие да вземе участие в него“, отбеляза кметът Алексиев. Той добави, че, за да се осъществи тази идея, ще бъде необходимо изграждането на Център за реализирането ѝ. „Нашата идея е да осигурим възможността за изграждането на такъв център, където да се обучават необходимите професионалисти, да се предлагат характерните за региона ни ястия и освен това, да бъдат предлагани вина, с чието производство регионът ни също е известен“, каза още кметът Алексиев. Той посочи, че вчерашното обсъждане на проекта е било в сферата на предварителните разговори. „Всичко тепърва предстои. Има изключително много рецепти, които трябва да се отсеят, за да се оформи една качествена черноморска кухня – не само от български рецепти, но и от тези на всички държави по Черноморието“, посочи още кметът Иван Алексиев. \r\nМария ПОПЧЕВА", "date": "2019.03.12", "title": "Иван Алексиев, кмет на Поморие: Застанахме зад идеята и Общината да участва в проекта „Черноморска кухня“"}
{"url": "http://www.focus-news.net/news/2019/03/12/2633599/blagoevgrad-obshtinata-organizira-kampaniya-za-sabirane-i-izvozvane-na-opasni-i-bitovi-otpadatsi.html", "text": "Общината организира поредна кампания за събиране на опасни отпадъци от домакинствата. Това съобщиха от пресцентъра на  Община Благоевград . Тя ще бъде в рамките на два дни – 16 и 17 април. За целта се организира мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита  ще бъде разположен  на паркинга на ул. „Скаптопара“ 1 от 10.00 до 12.30 часа на 16  април. От 13.30 до 16.00 часа, на същата дата ще се приемат отпадъци в кв. „Грамада“, паркинга пред магазин „Аско Деница“.   \r\nНа 17 април от 10.00 часа до 12.30 часа - паркинга на ул. „Свобода“ и „Симеон Радев“. В 13.00 часа до 16:00 часа мобилния пункт ще се намира в жк. „Струмско“ на уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2019.03.12", "title": "Благоевград: Общината организира кампания за събиране и извозване на опасни и битови отпадъци"}
{"url": "http://www.focus-news.net/news/2019/03/12/2633604/gencho-genchev-kmet-na-svishtov-13-mln-lv-sa-zadalzheniyata-na-bolnitsata-v-grada-kam-dneshna-data-500-hilyadi-ot-tyah-sa-zaema-koyto-teglihme-za-da-ya-spasim.html", "text": "Около 1.3 млн. лева са задълженията на МБАЛ „Д-р Димитър Павлович“ към днешна дата. 500 хиляди лева от тях са средствата, които бяха взети като заем през миналата година, за да не спре да функционира лечебното заведение. Това каза в ефира на  Радио „Фокус“ – Велико Търново  кметът на Свищов Генчо Генчев. Той посочи, че до момента Общината няма никакви просрочвания в изплащането на кредита. „Проблемите ни са свързани и с основните трудови възнаграждения на персонала, особено на сестрите и санитарите, след увеличението на минималната работна заплата. Имаме проблем и с клиничните пътеки, че се правят по-големи разходи за лечение, отколкото се плаща по Каса. Проблеми има и с енергийната ефективност на сградата, с отоплението“, коментира още кметът. Основното препятствие е изплащането на задължения към доставчиците на консумативи и лекарства. Той уточни, че липсата на кадри също създава много препятствия пред нормалното функциониране на болницата, но увери, че се работи в насока подобряване на нещата. \r\nЛуиза ТРАНЧЕВА", "date": "2019.03.12", "title": "Генчо Генчев, кмет на Свищов: 1.3 млн. лв. са задълженията на болницата в града към днешна дата, 500 хиляди от тях са заема, който теглихме, за да я спасим"}
{"url": "http://www.focus-news.net/news/2019/03/12/2633602/varna-69-godishen-mazh-e-postradal-pri-katastrofa-v-suvorovo.html", "text": "69-годишен мъж е пострадал при катастрофа в Суворово. Това съобщиха от  ОДМВР – Варна . Инцидентът е станал на 11 март около 12.45 часа на кръстовището на ул. „Горски кладенец“ и ул. „Средна гора“. 69-годишният водач на лек автомобил от град Девня по време на движение, не спазва разпоредбите на пътен знак „Б2 – Спри! Пропусни движещия се по път с предимство“, не пропуска и блъска друг лек автомобил. Вследствие на инцидента мъжът получава фрактура на бедрена кост, като е настанен за лечение в болнично заведение, без опасност за живота. По случая е образувано досъдебно производство.", "date": "2019.03.12", "title": "Варна: 69-годишен мъж е пострадал при катастрофа в Суворово"}
{"url": "http://www.focus-news.net/news/2019/03/12/2633605/galap-interneshanal-61-ot-mladite-nyamat-namerenie-da-emigrirat.html", "text": "През 2002 г. 14% от младите казваха, че нямат намерение да емигрират, през 2014 г. делът е 47%, а през 2018 г. е 61%. Решението за емиграция все по-малко се възприема като повратен момент и все повече като мобилност, улеснена от европейските програми за младежки пътувания. Това са данните от  младежко изследване, представено от експертите от Института по социология „Иван Хаджийски“, социологическа агенция „Галъп интернешънъл“ и фондация „Фридрих Еберт“  – проф. д-р Петър-Емил Митев, доц. Борис Попиванов, Първан Симеонов, доц. Сийка Ковачева, д-р Хелене Кортлендер и Мария Петрова на пресконференция в сградата на БТА. \r\nИзводи от изследването сочат, че младото поколение в България показва нарастваща европейска идентичност и заедно с това растящи признаци на национализъм. Намерението за емиграция не е толкова силно, както в предишни години, но отчуждението сред ромите, например, се задълбочава. Като че ли за пръв път страхът от социални несправедливости изпъква и това е още един симптом на преодоляване на известния индивидуализъм, който младото поколение в предишни периоди споделяше. Днешните млади са по-социални, може би по-прагматични, по-оптимистични, по-отдалечени от гражданска и политическа активност и все повече отлагащи напускането на родителския дом. \r\nСред страховете на младежта с 45% от споменавания изпъква социалната несправедливост. Сериозно е усещането за корупция – в 42% от отговорите, както и бедността – отново в 42%. Въобще, социалното сред младите хора започва да се уравновесява с господстващия в предходните години индивидуализъм. Това се доказва и от факта, че сред младото поколение социалните мрежи изместват телевизията като основен медиен канал. \r\nЗаедно с европейското чувство, може би расте и национализмът по проявление на патриотизъм и национализъм, българските младежи застават в челото на региона. Расте декларативната привързаност към брака и двудетния модел, но в същото време статистиката показва, че бракът все повече се отлага, както и напускането на родителския дом. \r\nСексуалната разкрепостеност се разпространява. Ако през 2014 г. 42% намираха въздържанието преди сватбата за остаряло схващане, сега този дял е 66%. \r\nСмартфоните, автомобилите и компютрите се смятат за задължително, независимо какъв жизнен стандарт имат младите хора. \r\nЗа банална цел се смята също така – висшето образование (разбира се, с изключение на ромите). През 1987 г. 54% искаха висше образование, през 1995 г. – 62%, през 2002г. – 69%, през 2014 г. – 73%, а сега са 59%, т.е. тенденцията за ръст се пречупва. Младежите масово споделят разминавания в изискванията на пазара на труда и това, което получават в университета. Като водещ критерий за намиране на работа, изпъква късметът. А общо близо 60% са съгласни, че у нас е вероятно или по-скоро възможно оценките да се купуват. \r\nКато цяло поколението е настроено по-оптимистично, като че ли по-прагматично, в същото време все по-дистанцирано от политиката и формите на гражданско участие. Минимални са желанията за участие в различни форми на активизъм. Изследването „Българската младеж 2018/2019“, проведено от „Галъп интернешънъл“ по поръчка на фондация „Фридрих Еберт“, бюро България, е част от международния изследователски проект „Изследвания за младежта в Югоизточна Европа 2018/2019“ и цели да идентифицира, опише и анализира младежките нагласи и модели на поведение в съвременното общество. Допитването е проведено сред млади хора на възраст между 15-29 години едновременно в 10 страни от Югоизточна Европа през 2018 г.", "date": "2019.03.12", "title": "„Галъп интернешънъл“: 61% от младите нямат намерение да емигрират"}
{"url": "http://www.focus-news.net/news/2019/03/12/2633603/gd-granichna-politsiya-bez-problemi-i-izchakvaniya-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми и изчаквания се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.03.12", "title": "ГД „Гранична полиция“: Без проблеми и изчаквания се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/12/2633606/burgas-momichetata-ot-obshtinski-handbalen-klub-pomorie-specheliha-bronzovi-medali-v-turnira-za-kupa-balgariya.html", "text": "Момичетата от Общински хандбален клуб „Поморие“ взеха участие в турнира за Купа България, организиран в Хасково от Българската федерация по хандбал. Това съобщиха от пресцентъра на  Община Поморие . В съревнованието влезе отборът на домакините, както и девойките младша възраст от Габрово, Панагюрище, Велико Търново, Хасково и Русе. Първият мач на ОХК ”Поморие” бе на 9 март с отбора на ХК ”Етър”. Поморийските състезателки победиха с 20:9, след което се изправиха срещу СКХ ”Мартен”. Отличната игра отново ги изведе до успех със значителна преднина от 31:15 и до първото място в групата. На 10 март ОХК „Поморие” игра с втория отбор от другата група – ХК „Панагюрище и загуби с 15:26. На полуфинала за третото място девойките ни отново победиха СКХ „Мартен” с 32:18 и се окичиха с бронзови медали. С 32 гола Росица Роева стана „Голмайстор на турнира“, а Елеонора Николова беше избрана в „Идеалната седмица“. Ето и състава на отбора: Антоанета Зотева (17 гола), Тодорка Казакова (9 гола),  Росица Роева (32 гола), Калина Димова (12 гола), Елеонора Николова (24 гола), Станимира Пасхова (4 гола), Ани Иванова, Томина Сарандиева, Християна Стоева и Яница Вичева.", "date": "2019.03.12", "title": "Бургас: Момичетата от Общински хандбален клуб „Поморие“ спечелиха бронзови медали в турнира за Купа България"}
{"url": "http://www.focus-news.net/news/2019/03/12/2633601/kmetat-na-sofiya-yordanka-fandakova-ot-utre-grazhdanite-mogat-da-podavat-zayavleniya-za-bezplatna-podmyana-na-stari-pechki-na-darva-i-vaglishta.html", "text": "От утре гражданите могат да подават заявления за безплатна подмяна на стари печки на дърва и въглища. Това каза пред журналисти кметът на София Йорданка Фандъкова, предаде репортер на  Агенция „Фокус“ . „От утре започваме изпълнението на първия голям проект, спечелен от Столична община заедно с още пет български общини, за безплатна подмяна на старите печки на дърва и въглища на гражданите, които желаят. От утре пускаме чрез районните кметове заявления, които всеки желаещ може да попълни и да заяви своето желание за подмяна на печка на дърва и въглища с по-екологично гориво. Тези заявления ще бъдат обработени и на база на интереса ще могат да се определят зоните за въздействие, както и целевите групи. А ако има нужда и интересът е много голям, ще се обявят и допълнителни критерии“, заяви Фандъкова. \r\nТя посочи, че освен изпълнението по Програма Лайф+, предстои и изпълнението на проекта по ОП „Околна среда“ за подмяна на печките на още 15 000 домакинства. „Така че нашата цел е с тези два проекта до три години в Столичната община да бъдат подменени отоплителните инсталации на около 20 000 домакинства – т.е. повече 1/3 от домакинствата, които в момента се отопляват на дърва и въглища“, каза още тя и припомни, че отоплението на твърдо битово гориво е един от най-сериозните източници на замърсяване на въздуха. Фандъкова обясни, че Столична община ще прецени кои кандидати по коя програма да бъдат финансирани.", "date": "2019.03.12", "title": "Кметът на София Йорданка Фандъкова: От утре гражданите могат да подават заявления за безплатна подмяна на стари печки на дърва и въглища"}
{"url": "http://www.focus-news.net/news/2019/03/12/2633608/veliko-tarnovo-uchenitsi-organizirat-blagotvoritelen-bal-v-podkrepa-na-detskiya-dom-v-debelets.html", "text": "За трети пореден път младежите от Градски ученически парламент във Велико Търново организират благотворителен бал. Това съобщиха от пресцентъра на  Общината . Поводът е предстоящото отбелязване на Празника на Велико Търново – 22 март. Инициативата е подкрепена от Общината, а каузата е закупуване на апаратура за Дома за медико-социални грижи за деца в Дебелец.  Благотворителният бал ще се състои на 14 март от 19.00 часа в зала „Царевец“ на хотел „Премиер“. Специални гости ще бъдат популярните изпълнители Лора Караджова и Мартина Иванова, които са били част от групата Ice Cream.  \r\nНа сцената ще се изявят още Гергана Стоянова и Илиян Калинов, а за настроението ще се погрижат и от танцов клуб „Боляри“.  \r\nПоканите за събитието са на стойност 20 лева и могат да бъдат закупени от председателя на Градски ученически парламент Савина Иванова (тел: 0884954633).", "date": "2019.03.12", "title": "Велико Търново: Ученици организират благотворителен бал в подкрепа на детския дом в Дебелец"}
{"url": "http://www.focus-news.net/news/2019/03/12/2633612/sofiya-dvama-nepalnoletni-sa-otkradnali-parichni-dareniya-ot-hram-v-borovets.html", "text": "Двама непълнолетни са откраднали парични дарения от храм в Боровец. Това съобщиха от пресцентъра на  ОДМВР-София . Работата по случая е започнала след сигнал за извършена кражба на сумата от 200 лева от каса за дарения в параклис в курорта Боровец. След бързи оперативно- издирвателни действия полицейските служители са влезли в дирите на извършителите - две момчета на 14 и 15 години от Самоков, известни на органите на реда. Материалите по случая са докладвани в районната прокуратура с мнение за налагане на възпитателни мерки съгласно разпоредбите на чл. 61, ал.1 от НК.", "date": "2019.03.12", "title": "София: Двама непълнолетни са откраднали парични дарения от храм в Боровец"}
{"url": "http://www.focus-news.net/news/2019/03/12/2633611/stara-zagora-v-obshtinata-se-provede-sreshta-posvetena-na-vazmozhnostite-za-savmestni-kulturni-proyavi.html", "text": "Възможностите за съвместни културни прояви обсъдиха на среща днес в Община Стара Загора директорът на Китайския културен център в София Ту Сюесон и Иванка Сотирова, зам.-кмет на Община Стара Загора. Това съобщиха от пресцентъра на  Общината . \r\n„Договорихме се за участие на китайски художници в нашия пленер по живопис „Дружба“, както и за провеждане на Фестивал на китайското кино със субтитри през месец октомври“, обясни Иванка Сотирова. Китайският гост попита и каква е възможността за гостуване на балетен спектакъл на сцената на Операта в Стара Загора. Двамата се договориха за участие на китайски продукти и лектори във фестивала „Здравей здраве“, който се провежда в Града на липите. \r\nОбсъдена бе и възможността за посещение на група от 500 - 600 туристи, които ще бъдат в България по линия на културния обмен. „Нека Стара Загора бъде една от спирките им у нас, имаме с какво да ги посрещнем и впечатлим“, обясни зам.-кметът.   \r\n„С тази среща поставихме началото, радвам се, че имате мисленето да изведете културните прояви на Центъра извън столицата“, каза още Сотирова. Тя предложи Стара Загора да бъде предвидена и при празнуването на Китайската нова година, както и да се мисли за възможности да бъде представено съвременното китайско дигитално изкуство.  \r\n„Това е едно много добро начало, надявам се, че с времето ще осъществим много съвместни проекти“, сподели Ту Сюесон. Той разказа още, че има възможности китайските изложби, които гостуват в Центъра да бъдат експонирани и в Стара Загора. Може да се работи и по проекти в сферата на библиотечното дело, по- конкретно по практиките за опазване на книгите.  \r\nСтара Загора е първият град извън столицата, който Ту Сюесон посещава през тази година и е много доволен от визитата. Китайският гост получи покана отново да дойде тук, да разгледа културно-историческите забележителности на града, както и да наблюдава оперен спектакъл.", "date": "2019.03.12", "title": "Стара Загора: В Общината се проведе среща, посветена на възможностите за съвместни културни прояви"}
{"url": "http://www.focus-news.net/news/2019/03/12/2633615/rakovodstvoto-na-pp-abv-shte-dade-preskonferentsiya-na-13-mart.html", "text": "Ръководството на ПП АБВ ще даде пресконференция на 13 март. Това съобщиха от пресцентъра на  ПП АБВ . Събитието ще се проведе от 11.30 часа в централата на партията на улица „Врабча“ 23. На пресконференцията ще бъде обсъдено, че група политически партии се приобщават към идеята на АБВ за провеждане на референдум за мир. Участие ще вземат председателят на ПП АБВ Румен Петков и представителите на политически партии, които се приобщават към идеята на АБВ за подкрепа на подписка за свикване на референдум.", "date": "2019.03.12", "title": "Ръководството на ПП АБВ ще даде пресконференция на 13 март"}
{"url": "http://www.focus-news.net/news/2019/03/12/2633588/glavniyat-prokuror-na-velikobritaniya-poslednata-sdelka-na-tereza-mey-ne-promenya-nishto.html", "text": "Юридическият риск Великобритания да остане задръстена в търговските споразумения на Европейския след Брекзит „остава непроменен“, заяви Главният прокурор на Великобритания във вторник, предава  AFP , като от това става ясно, че едва ли и последната сделка на Тереза Мей, договорена в понеделник с председателя на Европейската комисия Жан-Клод Юнкер в Страсбург, ще бъде одобрена от депутатите в британския парламент. \r\nГлавният прокурор Джефри Кокс заяви, че постигната в последния момент договорка „намалява риска“ от това, Великобритания да бъде задържана „против волята си и за неопределено време“ в споразумението за границата на Ирландия. Но, „юридическият риск остава същият“ Лондон да няма правни лостове да излезе от Съюза без одобрението на Брюксел. \r\nПревод и редакция:", "date": "2019.03.12", "title": "Главният прокурор на Великобритания: Последната сделка на Тереза Мей не променя нищо"}
{"url": "http://www.focus-news.net/news/2019/03/12/2633613/dots-darina-naydenova-dietolog-balgarite-nyamat-hranitelna-ponosimost-kam-soyata-i-kashuto-koeto-vodi-do-problemi-pri-konsumatsiyata-im.html", "text": "Българите нямат хранителна поносимост към соята и кашуто, което води до здравословни проблеми при консумацията им. Това каза в интервю за  Радио „Фокус“ – Варна  диетологът доц. Дарина Найденова. Тя обясни, че в последно време животинските заместители на основата на соята, както и ядките от кашу са много популярни сред хората, които не искат да консумират месо. Според нея въпреки това храносмилателните системи на българите нямат изграден толеранс към тези храни. „Консумирането на тези продукт, вместо да се отрази благоприятно на нашето здраве, по-скоро може да го влоши при някои хора. Българинът много късно в еволюцията се е срещнал с тях и не е успял все още да изгради толеранс към тях. При нас в България е доста чест проблемът с консумацията на соя и соеви производни, а те са най-вече използвани за създаването на имитационни продукти. С кашуто имаме също проблеми доста често. Много вкусна ядка, но не винаги се толерира от нашата храносмилателна система“, съобщи диетологът.  \r\nДоц. Найденова добави, че соята е източник на растителни хормони, които наподобяват женския хормон естроген. Според нея точно това може да е изключително опасно за една част от населението, което се включва соята и кашуто в менюто си. „Това са хора, при които има диагностицирано заболяване, свързано с клетки, чувствителни към естроген като тумори на гърдата и тумори на яйчниците. При тези хора консумацията на соя би повишила риска от рецидив на заболяването, т.е. влошаване на състоянието. Тъй, че трябва много внимателно да се преценява дали си заслужава при нашите български гени да вкарваме тези сравнително чужди за нашата страна продукти“, каза още специалистът.  \r\nДоц. Найденова добави, че значителен процент от произвежданата соя в световен мащаб, е съпътствана с генномодифицирани организми (ГМО). По думите ѝ все още липсват достатъчно конкретни научни изследвания, които да оценят влиянието на ГМО продуктите за човешкия организъм. „Аз не бих могла да се изкажа, че категорично те са вредни, но не бих могла да кажа, че те са безвредни. Все още няма достатъчно мащабни и продължителни във времето проучвания, които да кажат или потвърдят, едната или другата хипотеза. Оставаме с повишено внимание към тези продукти“, каза диетологът. \r\nБояна АТАНАСОВА", "date": "2019.03.12", "title": "Доц. Дарина Найденова, диетолог: Българите нямат хранителна поносимост към соята и кашуто, което води до проблеми при консумацията им"}
{"url": "http://www.focus-news.net/news/2019/03/12/2633610/georgi-svilenski-bsp-ako-kolegite-ot-obedineni-patrioti-ne-iskat-zakonat-za-veroizpovedaniyata-da-vidi-byal-svyat-da-ne-se-registrirat-na-vtoroto-chetene.html", "text": "Ако колегите от „Обединени патриоти“ не искат Законът за вероизповеданията да види бял свят, да не се регистрират на второто четене. Това каза заместник-председателят на ПГ на „БСП за България“ Георги Свиленски по време на пресконференция в централата на партията, предаде репортер на  Агенция „Фокус“.  Той коментира законопроекта на ГЕРБ и ДПС за опрощаване и амнистиране на задължения към българските вероизповедания в частност Мюфтийството. „Задължения в размер на над 12 млн. лв. Не става ясно колко точно. Една много малка част за останалите вероизповедания и по-голяма основно за Мюфтийството. В този законопроект въобще не става въпрос за етнически мир или някакво противопоставяне на общности, както се опитват да го изкарат управляващите“, изтъкна Свиленски. \r\n„Да не злоупотребяват с тази тема, българските граждани са достатъчно грамотни, за да разберат за какво става въпрос и какъв законопроект се внася. Въпросите са основателни и нямат отговор“, посочи още Свиленски. Заместник-председателят на ПГ на „БСП за България“ призова управляващите да обяснят за колко пари става въпрос, на кого ще бъдат опростени и под каква форма.  \r\n„На констатациите, че ако БСП е присъствала в зала, този законопроект нямало да мине, ще кажем само едно – народни представители, колеги от „Обединени патриоти“, ако не искате този законопроект да види бял свят, да бъде приет, просто в деня, в който се приема, не се регистрирайте. Няма как да играеш ролята на опозиция, а в същото време да твърдиш, че БСП ти е виновна. БСП има ясна позиция за повода за напускане на Народното събрание и ясно решение кога ще се върне. „Обединени патриоти“ не са тези, които ще ни призоват“, заяви още Свиленски.  \r\nДеница КИТАНОВА", "date": "2019.03.12", "title": "Георги Свиленски, БСП: Ако колегите от „Обединени патриоти“ не искат Законът за вероизповеданията да види бял свят, да не се регистрират на второто четене"}
{"url": "http://www.focus-news.net/news/2019/03/12/2633600/varna-apelativniyat-sad-potvardi-parvonachalniya-arest-na-petima-mazhe-otglezhdali-marihuana-v-narkooranzheriya-v-razgrad.html", "text": "Варненският апелативен съд потвърди в пет съдебни заседания първоначалния арест на Иван И., Пламен К., Пламен В., на Сунай А. и на Мирослав К., привлечени като обвиняеми за промишленото отглеждане в съучастие на марихуана в наркооранжерия, базирана в избено помещение под спортния салон на бившия завод „Диамант“ в Разград. Това съобщиха от пресцентъра на  Апелативна прокуратура - Варна . На 27 февруари тази година Окръжният съд в Разград е определил на всеки един от петимата обвиняеми първоначална мярка за неотклонение „задържане под стража“. Те се разследват затова, че в периода от 1 декември 2018, а Сунай от юли миналата година до 24 февруари 2019, в Разград и в съучастие като съизвършители произвели и държали наркотични вещества с цел разпространение. За същия период и отново в съучастие засели 9 растения от рода на конопа. \r\nДосъдебното производство е започнало през месец юли миналата година, а наркооранжерията е била разкрита на 24 февруари тази година. Органите на реда установили съвременна техника за промишлено отглеждане на марихуана – климатична, осветителна и поливна системи. За да не се разнася специфичната миризма на конопа, стените и прозорците са били изолирани с фибран и опаковани с плътни найлони. В помещението били намерени 9 саксии с растения, достигнали зрелост, както и 500 грама марихуана, подготвена на продажба. Иззети били електронна везна, семена, мелничка за мелене на конопа, компютри и флашки, както и още 10,2 грама канабис, разпределен в дози. \r\nСпоред разследващите целта на организаторите на наркооранжерията била да затворят производствения цикъл – от засяването на семената до продажбата на готовата марихуана. Още при първите следствени действия в пет населени места и в два автомобила били намерени боен пистолет със заличени номера на Пламен К., картечен пистолет с патрони, иззет от Мирослав, пневматична пушка, открита в помещение, обитавано от Сунай. Мъжете са на възраст 23 – 38 години и са от различни населени места в страната.  \r\nЗащитата на всеки един от обвиняемите оспори днес пред въззивната апелативна инстанция наличието на данни за обосновано предположение, че мъжете в съучастие са отглеждали марихуана, предназначена за разпространение. Съставът на Апелативен съд – Варна обаче не намери основание да промени изводите на Окръжния съд в Разград, според които събраните още в първите дни доказателства, материали и гласни свидетелства обосновават подозрението, че Иван И., Пламен К., Пламен В., Сунай А. и Мирослав К. са съпричастни към промишленото отглеждане на марихуана, предназначена за разпространение. \r\nУстановено по безспорен начин било, че водеща роля в съучастническата дейност имал Сунай. Той е наел помещението, финансирал е техническото оборудване на наркооранжерията, наемането на хора за дейността, държането и разпространението на дрогата. За всеки един от обвиняемите има данни, че поддържали контакти с криминално проявени лица.  \r\nСпоред разследващите, за Иван – разпространението на наркотични вещества бил основният му източник на доходи. Мирослав, за когото няма данни за постоянно местоживеене е донесъл през декември семена за засяване в оранжерията. Изобилие от данни има и за криминалната дейност на Пламен К., който също осигурявал семена „за посев“, от години бил наркозависим, занимал се с разпространение на забранени от закона вещества, с лихварство, имал висящо наказателно производство, но не и постоянен адрес. Пламен В. пък оказал компетентна помощ за отглеждането на семената в нарколабораторията. За него разследващите имали данни, че се занимавал със сводничество, с разпространението на наркотици и често сменял адреса на който живее. \r\nПреценката на всички тези факти, материали и свидетелства обосновават и извода, че всеки един от петимата има опасност да се укрие от наказателно преследване или да извърши престъпление. \r\nОпределенията, с които Апелативният съд във Варна потвърди първоначалния арест на Иван И., Пламен К., Пламен В., на Сунай А. и на Мирослав К., привлечени като обвиняеми за промишленото съучастническо отглеждане на марихуана в наркооранжерия, предназначена за разпространение не подлежат на обжалване.", "date": "2019.03.12", "title": "Варна: Апелативният съд потвърди първоначалния арест на петима мъже, отглеждали марихуана в наркооранжерия в Разград"}
{"url": "http://www.focus-news.net/news/2019/03/12/2633617/sliven-obshtinata-i-antichna-krepost-tuida-sa-nominirani-za-nagradite-bulgarian-travel-awards.html", "text": "Община Сливен и Антична крепост „Туида“ са сред номинирани участници за наградите Bulgarian Travel Awards. Това съобщиха от  Антична крепост „Туида“ . Те са номинирани в две от категориите: „Туристическа община на годината“ и „Туристическа атракция на годината“. Мисията на настоящите награди е насърчаването на качеството в предлаганите туристически услуги и продукти в България. \r\nЖелаещите да подкрепят номинациите на Община Сливен и Антична крепост „Туида\", могат са гласуват  .", "date": "2019.03.12", "title": "Сливен: Общината и Антична крепост „Туида“ са номинирани за наградите Bulgarian Travel Awards"}
{"url": "http://www.focus-news.net/news/2019/03/12/2633619/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  ще чуем зам.-кмета на Общината Антон Минев за проблемите с автобусните превози там. Поетапна промяна на разписанията върви в общината. Рейсовете до селата остават наполовина, тъй като превозвачески фирми вече се отказват да возят пътници по съществуващата транспортната схема. Ще чуете подробностите и предложенията на Общината за разрешаване на този проблем. \r\nВ днешното предаване ще ви направим съпричастни и с една геройска постъпка на младежи от Карлово. Двама 29-годишни мъже спасиха от смърт 11-годишно момиче и още две деца на тази възраст при водопада Сучурум край Карлово. Повече за тази постъпка ще ни разкаже старши комисар Атанас Илков, директор на ОДМВР - Пловдив. \r\nЛегендарната баскетболистка от Карлово Пенка Стоянова бе наградена със златна значка от Общината при представянето на биографична книга за нея. Повече за това ще ни разкаже също зам.-кметът Антон Минев. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2019.03.12", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2019/03/12/2633614/georgi-svilenski-bsp-boyko-borisov-ne-e-spiral-da-upravlyava-s-dps.html", "text": "Бойко Борисов не е спирал да управлява с ДПС. Това каза заместник-председателят на ПГ на „БСП за България“  Георги Свиленски по време на пресконференция в централата на партията, предаде репортер на  Агенция „Фокус“ . Според него няма как да се повярва на премиера, че не управлява с ДПС, когато всеки път при липса на кворум, търси подкрепата им. „Много по-почтено е, когато управляваш с коалиционен партньор, да бъде на базата на договори, на споразумение, а не на задкулисни договорки. БСП е управлявала с ДПС и винаги е било на принципа на коалиция и всички вие сте знаели и министрите“, коментира Свиленски. По думите му Бойко Борисов се разплаща за подкрепата на ДПС, а твърди, че не иска подкрепата им. „Хайде да бъде достатъчно откровен и точен по този въпрос към българските граждани“, призова зам.-председателят на ПГ на БСП. Той обърна внимание на законодателната работа на парламента. „Тази седмица Правна комисия има заседание в сряда. От 6 точки дневен ред четири законопроекта са внесени от народни представители от новото мнозинство – ГЕРБ и ДПС, два законопроекта са внесени от Министерски съвет. Всички те са внесени след 28 февруари. Има и на 6 март“, посочи Георги Свиленски и уточни, че законопроектите са внесени без обществено обсъждане, анализ на оценката на въздействие, както и без нито едно становище от засегнатите страни. „И забележете МС какво внася- законопроект, касаещ коалицията ГЕРБ и ДПС“, коментира Свиленски и уточни, че става дума за Закона за концесиите. По думите му в законопроекта се защитават интересите на бъдещите концесионери на летище „София“, ако следващо управление отмени концесията. „БСП е заявила нееднократно, че когато дойде на власт, концесията на летище „София“ ще бъде отменена“, подчерта Георги Свиленски. \r\nДеница КИТАНОВА", "date": "2019.03.12", "title": "Георги Свиленски, БСП: Бойко Борисов не е спирал да управлява с ДПС"}
{"url": "http://www.focus-news.net/news/2019/03/12/2633618/sport-real-madrid-podgotvi-100-miliona-paunda-za-eden-azar.html", "text": "Реал Мадрид е започнал офанзивата си за лятната селекция още отсега, като британското издание The Telegraph пише, че от „Сантиаго Бернабеу“ вече са направили постъпки за привличането на най-желания от испанския гранд играч – Еден Азар от Челси. Според информацията на вестника, ръководството на Реал вече е отправило оферта от 100 милиона паунда за белгийския национал.", "date": "2019.03.12", "title": "Спорт: Реал Мадрид подготви 100 милиона паунда за Еден Азар"}
{"url": "http://www.focus-news.net/news/2019/03/12/2633616/georgi-svilenski-bsp-zashto-se-povdigat-obvineniya-sreshtu-kmeta-na-zlatitsa-mesetsi-predi-evropeyskite-i-mestnite-izbori.html", "text": "Въпросът е защо се повдигат обвинения срещу кмета на Златица месеци преди европейските и местните избори. Това каза заместник-председателят на ПГ на „БСП за България“ Георги Свиленски по време на пресконференция във връзка с подвигнатото обвинение на кмета на Община Златица Магдалена Иванова за документно престъпление и за длъжностно присвояване в особено големи размери, предаде репортер на  Агенция „Фокус“ . На въпрос как ще коментира повдигнатите обвинения на кмета на БСП в Златица, Свиленски заяви, че няма значение от коя политически сила е. „Единственият коментар, който мога да направя е, че става въпрос за неща, случили се през 2014 г. Нека органите да си свършат работата. БСП е пуснала немалко сигнали в Прокуратурата и до ден днешен няма развитие почти по нито един. Когато идват местни избори, вероятно от днес нататък ще има още доста такива акции. Нека да си свършат колегите от правоохранителните органи работата. За много повдигнати обвинения не се случи нищо“, допълни Свиленски. На въпрос дали това е целенасочена акция срещу БСП, Свиленски заяви, че не може да каже. Според него всеки български гражданин трябва да си направи изводите защо преди местни избори зачестява повдигането на подобни обвинения.  \r\nДеница КИТАНОВА", "date": "2019.03.12", "title": "Георги Свиленски, БСП: Защо се повдигат обвинения срещу кмета на Златица месеци преди европейските и местните избори"}
{"url": "http://www.focus-news.net/news/2019/03/12/2633622/silistra-parvite-pelikancheta-se-izlyupiha-v-rezervata-srebarna.html", "text": "Излюпиха се първите пеликанчета тази година в колонията на защитения вид в поддържан резерват „Сребърна“. Това съобщиха от пресцентъра на  РИОСВ - Русе . Експертите са наблюдавали малките чрез зрителни тръби и системата за видеонаблюдение през почивните дни. Вероятно малките са поколение на първата група от около 10 двойки, които загнездиха в колонията през февруари.  \r\nВсе още е трудно да се определи броят на малките, тъй като метеорологичните условия са нестабилни и родителите старателно ги крият. В момента двойките активно мътят, но все още има екземпляри със силно зачервени гуши, което означава, че са в началото на размножителния си период.   \r\nВ колонията на къдроглавите пеликани от дни се наблюдава ято млади екземпляри, които още не са достигнали полова зрялост. Експертите предполагат, че ще използват колонията като база за почивка и храна, и изразяват надежда, че ще харесат мястото за бъдещо гнездене. С тях числеността на птиците достигна до около 150.  \r\nНа територията на резервата ежедневно се извършват обходи. Не са констатирани нарушения на режимите. Водните нива са стабилни. При точката за измерване показват 226 см.", "date": "2019.03.12", "title": "Силистра: Първите пеликанчета се излюпиха в резервата „Сребърна“"}
{"url": "http://www.focus-news.net/news/2019/03/12/2633621/agentsiya-mitnitsi-kontrabandna-valuta-za-nad-80-000-leva-zadarzhaha-na-punkt-kapitan-andreevo.html", "text": "Недекларирани 41 000 евро задържаха митнически служители на пункта „Капитан Андреево“, съобщиха от пресцентъра на  Агенция „Митници“ . Валутата е открита в товарен автомобил с полска регистрация, пътуващ от Турция през България за Полша. Камионът пристигнал на граничния пункт на 10 март. Шофьорът, полски гражданин, представил редовни документи за превозвания товар и заявил, че не пренася лични вещи, стоки или валута за деклариране. Превозното средство е селектирано за щателна митническа проверка, при която, в таблото на шофьорската кабина, са открити пачки в евро в различни купюри в размер на 40 000 евро. При личен преглед на шофьора, в портмонето му, са открити още 1000 евро. Откритите общо 41 000 евро с левовата равностойност на 80 189 лева са задържани. \r\nПо случая е образувано бързо производство от разследващ митнически инспектор от Териториален отдел „Митническо разузнаване и разследване Южна морска“ към ГД „МРР“ на Агенция Митници, под надзора на Районна прокуратура Свиленград.", "date": "2019.03.12", "title": "Агенция „Митници“: Контрабандна валута за над 80 000 лева задържаха на пункт „Капитан Андреево“"}
{"url": "http://www.focus-news.net/news/2019/03/12/2633620/pazardzhik-prodalzhavat-protsesualno-sledstvenite-deystviya-v-obshtina-strelcha.html", "text": "Продължават процесуално-следствените действия на „Икономическа полиция“ под ръководството на прокуратурата в Община Стрелча. Това съобщи за  Радио „Фокус“ - Пазарджик  говорителят на Окръжна прокуратура Пламен Пантов. Той отказа да коментира дали става дума за документи с невярно съдържание, които се изземват, нито дали има задържани лица при акцията. Пантов каза, че след приключване на акцията, ще бъде оповестена цялата информация, свързана с нея. \r\nВаня НИКОЛОВА", "date": "2019.03.12", "title": "Пазарджик: Продължават процесуално-следствените действия в Община Стрелча"}
{"url": "http://www.focus-news.net/news/2019/03/12/2633607/kmetat-na-sofiya-yordanka-fandakova-vazlozhila-sam-da-se-prouchat-vazmozhnostite-za-smyana-na-predpaznite-saorazheniya-na-ul-graf-ignatiev.html", "text": "Възложила съм да се проучат възможностите за смяна на предпазните съоръжения на ул. „Граф Игнатиев“. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\nФандъкова коментира темата за продължаващия ремонт на ул. „Граф Игнатиев“ и случаите на наранили се хора на поставените предпазни съоръжения. Тя обясни, че монтирането на тези съоръжения е било част от проекта. „Въпреки това съм възложила да се проучат възможностите за смяна, защото когато става дума за безопасност, за мен това е най-важният приоритет. Така че ще направим всички усилия доброто изпълнение на проекта да не пострада, но да бъдат подменени с други варианти на обезопасяване. Защото да оставим трамваят да се движи без обезопасителни съоръжения, също е опасно. Ще разговаряме и с КАТ. Очаквам в най-скоро време архитектите да ми предложат друг, по-безопасен вариант, който ще обсъдим и с „Пътна полиция“, обясни Фандъкова. \r\nВъв връзка с подмяната на автобусите в София тя посочи, че вече има пристигнали и подготвени за включване в движение 22 къси автобуса на природен газ. „Сега започнаха да пристигат и съчленените автобуси, които са 60 на брой и също са на природен газ. Предстои до края на тази година и те да влязат в движение. Така ще изпълним поетия ангажимент за подмяна на 90% от автобусите на Столичния автотранспорт. Освен това очакваме и доставка в Столичния електротранспорт на 15 електробуса, както и на 13 нови трамвая още тази година“, заяви Фандъкова.", "date": "2019.03.12", "title": "Кметът на София Йорданка Фандъкова: Възложила съм да се проучат възможностите за смяна на предпазните съоръжения на ул. „Граф Игнатиев“"}
{"url": "http://www.focus-news.net/news/2019/03/12/2633624/blagoevgrad-intenziven-e-trafikat-na-gkpp-kulata-na-izhod-ot-stranata-za-tovarni-avtomobili.html", "text": "Интензивен е трафикът на ГКПП „Кулата“ на изход от страната за товарни автомобили. Това съобщиха за  Радио „Фокус“ - Пирин  от ГД „Гранична полиция“. Нормално се осъществява трафикът на ГКПП „Илинден“. Без забавяне се осъществява преминаването през ГКПП „Златарево“. \r\nНатали СТЕФАНОВА", "date": "2019.03.12", "title": "Благоевград: Интензивен е трафикът на ГКПП „Кулата“ на изход от страната за товарни автомобили"}
{"url": "http://www.focus-news.net/news/2019/03/12/2633623/smolyan-snyag-vali-v-oblastta-patnite-nastilki-sa-mokri.html", "text": "Сняг вали в областта. Това съобщи за  Радио „Фокус“ – Смолян  дежурният в Областно пътно управление – Смолян. Валежите са по-интензивни по проходите в областта. Пътищата са мокри, все още няма натрупана снежна покривка върху пътните настилки, които са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. Машините на Пътната служба са в готовност и при усилване на валежите ще започнат снегопочистване. \r\nНели ГЕРГЬОВСКА", "date": "2019.03.12", "title": "Смолян: Сняг вали в областта, пътните настилки са мокри"}
{"url": "http://www.focus-news.net/news/2019/03/12/2633628/burgas-uchenitsi-ot-su-konstantin-petkanov-shte-iznesat-kontsert-po-akordeon-v-kulturen-tsentar-morsko-kazino.html", "text": "Ученици от СУ „Константин Петканов“ ще изнесат концерт на 13 март от 18.00 часа в зала „Петя Дубарова“ на Културен център „Морско казино“. Това съобщиха от пресцентъра на  Община Бургас . Децата са членове на най-новата школа по акордеон в страната – „Хармоника“ към училището в к-с „Меден рудник“ с ръководител Петър Иванов. \r\nСпециално участие в концерта ще вземат майсторът на акордеона Пламен Димитров и неговите ученици от НУФИ „Филип Кутев“ – Котел, както и Ангел Маринов – изпълнител на баян и бандонеон и преподавател в Музикалната академия в Пловдив. \r\nВ програмата ще бъдат включени класически произведения, джаз и фолклор от композиторите Бах, Астие, Феликс Лее, Джон Гард, Любомир Панайотов и др.", "date": "2019.03.12", "title": "Бургас: Ученици от СУ „Константин Петканов“ ще изнесат концерт по акордеон в Културен център „Морско казино“"}
{"url": "http://www.focus-news.net/news/2019/03/12/2633626/georgi-svilenski-bsp-premierat-borisov-da-se-razplati-s-dps-i-da-otivame-na-predsrochni-izbori.html", "text": "Премиерът Борисов да се разплати с ДПС и да отиваме на предсрочни избори. Това каза заместник-председателят на ПГ на „БСП за България“ Георги Свиленски по време на пресконференция в централата на партията, предаде репортер на  Агенция „Фокус“.  Той призова да си напишат набързо ДПС законите, да ги дадат в деловодството, да ги приемат в рамките на една седмица. „Г-н Борисов да се разплати и да отиваме на предсрочни избори, защото от това управление никой няма интерес в тази държава“, допълни още Свиленски. Той припомни, че когато е гласуван законопроектът през месец декември в Комисия БСП заедно с „Обединени патриоти“ не са подкрепили законопроекта и той тогава не е минал. „Тогава гласовете мисля, че са били пет на пет. Законопроектът тогава не е минал. Сега обаче, използвайки липсата на БСП в парламента новата коалиция ГЕРБ – ДПС се опитва да прокара всякакви такива закони“, допълни още Свиленски. „Само ще напомня, че през месец декември 2018 г. този законопроект е гледан в българския парламент в Комисията по вероизповедания и там народен представител от ГЕРБ е заявил ясно: „Това е политическо решение“. Ние питаме каква е цената на това политическо решение“, попита заместник-председателят на ПГ на „БСП за България“. Според него тази стенограма е укривана повече от три месеца и от няколко дни е качена на сайта на парламента. „Валери Симеонов е заявил, че когато има някаква непочтена сделка, тя винаги бива определяна или като въпрос от националната сигурност, или като някаква секретност. Така беше определено приемането на този законопроект. Тук въпросът е да попитаме г-н Симеонов, такава непочтена и корупционна сделка примерно беше случая с оградата на границата, която правителството определи като обект от национална сигурност. Вероятно признанията, които се правят сега почват да дават яснота на въпросите, които БСП е поставяла през месеците назад“, допълни още заместник-председателят на ПГ на „БСП за България“. \r\nДеница КИТАНОВА", "date": "2019.03.12", "title": "Георги Свиленски, БСП: Премиерът Борисов да се разплати с ДПС и да отиваме на предсрочни избори"}
{"url": "http://www.focus-news.net/news/2019/03/12/2633625/nimh-nay-golyamo-kolichestvo-valezhi-ot-dazhd-e-izmereno-v-ahtopol-7-lkv-m-nay-golyama-e-snezhnata-pokrivka-v-lovech-3-sm.html", "text": "Най-голямо количество валежи от дъжд е измерено в Ахтопол – 7 л/кв. м., най-голяма е снежната покривка в Ловеч – 3 см. Това съобщиха за  Агенция „Фокус“  от  Националния институт по метеорология и хидрология (НИМХ) . Към 14.00 ч. в много райони на страната продължават валежите, като в Северна България дъждът преминaва в сняг. Най-големи количества дъжд за последните шест часа са измерени в Ахтопол – 7 л/кв. м, следван от Ловеч, Добрич и Плевен, където са отчетени по 6 л/кв. м, а в София – 2 л/кв. м. Най-голяма е снежната покривка в Ловеч – 3 см. По цялото Черноморие поривите на вятъра достигат до 20-22 м/сек. \r\nЦветилена СИМЕОНОВА", "date": "2019.03.12", "title": "НИМХ: Най-голямо количество валежи от дъжд е измерено в Ахтопол – 7 л/кв. м, най-голяма е снежната покривка в Ловеч – 3 см"}
{"url": "http://www.focus-news.net/news/2019/03/12/2633630/sofiya-dvama-nepalnoletni-sa-zadarzhani-za-72-chasa-za-domova-krazhba-v-botevgrad.html", "text": "Двама непълнолетни са задържани за 72 часа за домова кражба в Ботевград. Това съобщиха от пресцентъра на  ОДМВР-София . В началото на март, след бързи оперативни действия, криминалисти от РУ- Ботевград са разкрили извършителите на кражба на златно колие с тегло 22 грама от дома на местна жителка. След приключване на действията по разследването и доклад на събраните доказателства в районната прокуратура, на 17-годишните криминално проявени и осъждани младежи са повдигнати обвинения и наложена мярка за неотклонение „задържане под стража“ за срок до 72 часа.", "date": "2019.03.12", "title": "София: Двама непълнолетни са задържани за 72 часа за домова кражба в Ботевград"}
{"url": "http://www.focus-news.net/news/2019/03/12/2633629/pazardzhik-43-godishen-mazh-e-zadarzhan-za-izdavane-na-falshivi-diplomi-za-osnovno-obrazovanie.html", "text": "Криминалисти от РУ- Пазарджик задържаха мъж, снабдявал жители на пазарджишко село с фалшиви дипломи. Това съобщиха от пресцентъра на  МВР . Акцията е проведена вчера на територията на село Априлци. В хода й са установили седем местни жители, които са се снабдили с неистински дипломи за завършено основно образование. По първоначални данни престъпната дейност е извършена в периода от 2016 година до момента. Като организатор на схемата е задържан 43-годишният жител на селото. По първоначални данни, срещу съответното заплащане, той е посредничил на желаещите да получат такива документи, а целта им била изкарване на свидетелство за управление на моторно превозно средство. В рамките на извършените процесуално – следствените действия са иззети издадените дипломи, както и придобитите по-късно свидетелства за управление на МПС. Мъжът е задържан в ареста на РУ-Пазарджик, а спрямо него е образувано бързо производство. Срещу притежателите на фалшивите документи се водят преписки, които ще бъдат докладвани на Районната прокуратура в Пазарджик.", "date": "2019.03.12", "title": "Пазарджик: 43-годишен мъж е задържан за издаване на фалшиви дипломи за основно образование"}
{"url": "http://www.focus-news.net/news/2019/03/12/2633631/burgas-kontsert-posveten-na-tvorchestvoto-na-emil-dimitrov-shte-se-sastoi-v-kulturniya-dom-na-neftohimika-na-11-april.html", "text": "Концерт-спектакъл, посветен на творчеството на българската музикална легенда Емил Димитров, ще се състои на 11 април от 19.00 часа в Културния дом на Нефтохимика. Това съобщиха от пресцентъра на  Община Бургас . „Емил – изповед пред олтара на живота“ е спектакъл на Николай Априлов по текст на Влади Априлов. Аранжиментът на песните на Емил Димитров са на Светослав Заров. \r\nВ концерта ще участват още певците Олга Михайлова – Динова, Пейо Филипов, Денислав Новев, Велин Михайлов и Орлин Цветанов. Диригент на оркестъра ще бъде Страцимир Павлов. \r\nПесните на Емил Димитров са една цяла морална система, която за съжаление липсва в съвремието ни. Те носят изконни ценности, които са важни за всеки човек, защото историите които разказва, са много лични. \r\nМелодиите на Емил Димитров не са просто забавни, той не прави просто естрадна, „забавна“ музика. В неговите песни винаги има послания – за приятелството, любовта, изневярата, верността. \r\nНека не забравяме „Ако си дал“ по стихове на Иля Велчев – няма песен, която да не носи нещо насочено към обществото. И това го прави  уникален – той никога не е търсел самоцелното създаване на някакъв хит. Може би най-силното послание е “ Моя страна, моя България“, която освен, че е обявена за песен на столетието е и неофициален химн на българите навсякъде по света. \r\nВ спектакъла, който предлага актьорът Николай Априлов коректно, без излишни сензации, разказва етапни моменти от детството, възхода и кариерата, трудните години и още много любопитни факти и събития от живота на Звездата. Разказът е занимателен, атрактивен, предизвикателен, но и разгърнат на философска основа. Събужда доста изводи за смисъла на живота, за избора на място под слънцето, за сложните връзки, зависимости и взаимодействия на артиста. Зрителите остават впечатлени от силно изразения темперамент на Априлов, от умелото боравене с гласа, от горещината на чувствата, от похвалното потъване в кожата на легендарния Емил. \r\nСъществено място в спектакъла имат най-големите хитове на певеца. Съвсем естествено е огнено темпераментните и неудържимо жизнени Страцимир Павлов – пиано и Орлин Цветанов – цигулка да се пристрастят към музиката на Емил. Тази мощна музикална сила, омагьосва публиката, запазва цялата прелест на познатите песни, но едновременно с  това внася промени в тяхната постройка и особено в тяхната ритмика. \r\nПевците Пейо Филипов, Велин Михайлов, Денислав Новев и Олга Михайлова – Динова проникват с изпълненията си в явните, но и в невидимите пластове на човешката душевност. \r\nЕмил Димитров и днес ни привлича с таланта да влиза в дълбочината на човешките преживявания  и да стига до дъното, чрез песните си. \r\nБилети за концерта „Емил – изповед пред олтара на живота“ можете да закупите на касата на НХК.", "date": "2019.03.12", "title": "Бургас: Концерт, посветен на творчеството на Емил Димитров, ще се състои в Културния дом на Нефтохимика на 11 април"}
{"url": "http://www.focus-news.net/news/2019/03/12/2633633/predstaviteli-na-rakovodstvoto-na-pp-abv-se-sreshtnaha-s-poslanika-na-yemen-v-balgariya.html", "text": "Председателят на ПП АБВ Румен Петков и доц. Георги Кючуков, съветник по въпросите на международните отношения в партията, се срещнаха с посланика на Йемен в София Н. Пр. Абдулразак Ал-Амрани. Това съобщиха от пресцентъра на  ПП АБВ . Срещата беше организирана с помощта на Анастас Терзобалиев, съветник по отношенията с арабските страни. \r\nН. Пр. Ал-Амрани  посочи, че в Йемен най-голямата катастрофа, след Арабската пролет, е войната. Тя е взела над 12 000 жертви, а пострадалите са 45 000, хуманитарната криза се задълбочава, над 500 000 деца под 5-годишна възраст гладуват. В резултат на войната парламентът не работи, едно от двете основни пристанища Худейда е под контрола на бунтовниците, което спъва доставките на хуманитарна помощ. Хусите (йеменските бунтовници) контролират 70% от населението и от две години възпрепятстват заплатите на администрацията на легитимната власт. \"Те отвличат деца и ги обучават за войници.  \r\nВойната не е на религиозна основа\", обясни Н. Пр. Ал-Амрани, който коментира, че споразумението с ООН за разоръжаване на нелегитимните групировки не се изпълнява и, че хусите трябва да предадат оръжието така, както сочи документът. Водените преговори не дават резултат, защото хусите се дистанцират от международното право. Н. Пр. изрази смущение, че не се изпълняват резолюциите на ООН и няма категорични действия от Международната общност.  \r\nПосланик Ал-Амрани отбеляза, че АБВ е първата партия в България, която се интересува от  ситуацията в Йемен и разчита на Румен Петков, като политик, да съдейства за дискусия по проблема за кризата в арабската държава. Петков изрази готовност за съдействие и за среща между посланика и представители на Българския червен кръст. Доц. Георги Кючуков отправи покана към посланик Ал-Амрани за визита във Варна, която той прие с благодарност.", "date": "2019.03.12", "title": "Представители на ръководството на ПП АБВ се срещнаха с посланика на Йемен в България"}
{"url": "http://www.focus-news.net/news/2019/03/12/2633634/burgas-v-biznes-inkubatora-shte-se-provede-forumat-tehnologichni-inovatsii.html", "text": "В Бизнес инкубатора в Бургас  ще се проведе форумът „Технологични иновации“. Това съобщиха от пресцентъра на  Общината . Най-добрите хрумвания никога не са изцяло нови идеи и в тяхната основа винаги стои нещо познато, преобразувано по уникален начин. Доказателство за това са участниците във форума „Технологични иновации“, който ще се проведе на 14 март 2019 в Бизнес инкубатор – Бургас. Ето кои са те: \r\n– от 13.00 часа – Гудрайв Глобал България ООД, официален представител за България на продуктите на Мобилай- изpaeлcĸи paзpaбoтчиĸ нa cиcтeми зa aвтoмoбилнa бeзoпacнocт, ще представи Решение за предотвратяване на сблъсък. Чрез камера, насочена в посока напред, непрекъснато се наблюдава пътят пред превозното средство. С нейна помощ се идентифицират потенциално опасни ситуации и се получава аудио и видео сигнализация към водача, с цел да му помогне при предотвратяването на сблъсък. \r\n– от 14.00 часа – доц. Веселина Жечева ще представи проекта „Платформа за иновации и инструменти за повишаване на иновативния капацитет на малките и средни предприятия в страните от Балканския регион и Средиземноморието (ИноПлатформ)“ (http://innoplatform.eu ). Целта му е подпомагане на малките и средни предприятия в Балканско – Средиземноморската зона в иновативния процес, като са разработени някои онлайн инструменти в помощ на фирмите, както и бизнес анализи на състоянието на икономиките. На събитието ще бъде представена платформата и начините за работа с нея. \r\n– от 15.00 часа – Устройство OrCam MyEye (Моето око), разпознаващо лица и текстове в помощ на незрящи, с размерите на голяма флашка, което се прикрепя към рамката на очила, разполага с камера и микрофон. Камерата може да чете текст на 19 езика, включително български. С тази „флашка“ човек със зрителни проблеми може да разпознава лица, да идентифицира продукти, баркодове, цветове, пари, имена на улици. \r\n– От 16.00 часа – Фондация „АСИСТ – Помагащи технологии“ ще представи своите високотехнологични средства за допълваща и алтернативна комуникация – системи за контрол с поглед, системи за контрол с движения на главата и др. Тези помагащи технологии позволяват на деца и възрастни с тежки физически увреждания да имат достъп до дигитални технологии, да се развиват, учат, практикуват професии и да заемат полагащото им се място в живота. Фондацията разработва методики за работа, адаптирани приложения и провежда обучения на специалисти, работещи с хора с увреждания.", "date": "2019.03.12", "title": "Бургас: В Бизнес инкубатора ще се проведе форумът „Технологични иновации“"}
{"url": "http://www.focus-news.net/news/2019/03/12/2633636/burgas-okrazhnata-prokuratura-zadarzha-za-72-chasa-britanski-podanik-izdirvan-za-izvarshvane-na-vaorazheni-obiri.html", "text": "Окръжна прокуратура – Бургас задържа за срок до 72 часа британския поданик Оуен У. Това съобщиха от пресцентъра на Окръжна прокуратура – Бургас. Той е обявен за международно издирване въз основа на Европейска заповед за арест (ЕЗА), издадена от съд в гр.Лийдс, Великобритания, за извършване въоръжени обири на автосервиз, разположен на територията на същия град. Оуен У. е задържан в гр.Бургас, като лицето няма постоянен адрес в България. Процедурата по задържане на лице, което е искано с ЕЗА изисква в срок до 72 часа Окръжна прокуратура – Бургас да получи от британските власти, необходимите за производството документите. Предстои, след получаване на същите, Окръжна прокуратурата – Бургас да внесе в съда искане за налагане на мярка за неотклонение „временно задържане под стража“ на лицето, чието предаване се иска.", "date": "2019.03.12", "title": "Бургас: Окръжната прокуратура задържа за 72 часа британски поданик, издирван за извършване на въоръжени обири"}
{"url": "http://www.focus-news.net/news/2019/03/12/2633637/govoritelyat-na-glavniya-prokuror-rumyana-arnaudova-shte-dade-informatsiya-za-razsledvaniya-na-prokuraturata.html", "text": "От 16.00 часа на партера на Съдебната палата говорителят на главния прокурор Румяна Арнаудова ще даде информация за разследвания на Прокуратурата. Това съобщиха от пресцентъра на  Прокуратурата на Р България .", "date": "2019.03.12", "title": "Говорителят на главния прокурор Румяна Арнаудова ще даде информация за разследвания на Прокуратурата"}
{"url": "http://www.focus-news.net/news/2019/03/12/2633609/afp-tri-godini-po-kasno-britanskite-deputati-reshavat-za-sdelkata-na-tereza-mey.html", "text": "Близо три години, след като британците взеха решение да излязат от Европейския съюз, депутатите в парламента на страната трябва да решат дали да подкрепят постигната преди броени часове в Страсбург сделка между премиера Тереза Мей и Брюксел, която може да разчисти пътя за излизане на Обединеното кралство от Европейския съюз, както е предвидено, на 29 март и то с подписано споразумение, предава  AFP . \r\nВъв вторник британските народни представители трябва да преценят дали постигнатите в понеделник промени са достатъчни или не, за да ги привлекат. \r\nНай-категорични против излизането от Съюза със сделка са радикалните привърженици на Брекзит в управляващата Консервативна партия и техните съюзници от северноирландската Демократическа юнионистка партия (ДЮП). \r\nТяхната подкрепа ще бъде от решаващо значение при определянето на това дали сделката ще потъне или ще плава, само 17 дни преди Великобритания да напусне Европейския съюз след 46 години в блока. \r\nВсички погледи бяха насочени към главния прокурор Джефри Кокс, главния правен съветник на правителството. \r\nТой публикува актуални съвети относно основната загриженост на искащите раздяла с Брюксел: дали новите споразумения от понеделник  ще оставят Великобритания в капан в постоянен митнически съюз с ЕС против волята й. Неговата присъда беше: и тази сделка на Тереза Мей не променя нищо. \r\nГласуването в Камарата на общините ще се състои в 19:00 часа местно време (21:00 българско). Поправяне на предпазната мярка \r\nМей пристигна в Страсбург късно в понеделник за разговори с лидерите на ЕС в опит да спаси договорената от тях сделка за Брекзит. \r\nСлед това двете страни обявиха пакет от три части от правно обвързващи промени в старото споразумение. \r\nТе са насочени към преодоляване на ключовия проблем за британските депутати, когато те отхвърлиха сделката през януари: така нареченият резервен план за запазване на сухоземната граница между Великобритания и Република Ирландия. \r\n„Сега е моментът да се обединим, да подкрепим подобрената сделка за Брекзит и да изпълним инструкциите на британците“, каза Мей. \r\nПредседателят на Европейската комисия Жан-Клод Юнкер заяви: „Или тази сделка, или Брекзит изобщо може да не се случи... Няма да има трета възможност“. \r\nКъсно в понеделник обаче от основната опозиционна партия във Великобритания – Лейбъристката, заявиха, че ще гласуват срещу сделката. \r\nСпоразумението „не съдържа нищо, което се доближава до обещанията, които Тереза Мей обеща на парламента“, заяви лидерът на Работническата партия Джереми Корбин. \r\nТова прави реакцията на бунтовното крило на Консервативната партия и ДЮП още по-важна. \r\nАко сделката бъде отхвърлена, депутатите ще гласуват в сряда дали Великобритания просто трябва да напусне на 29 март без никакво споразумение. \r\nТози вариант е изпълнен с икономически опасности и се подкрепя само от твърдите привърженици на развода. \r\nАко депутатите гласуват против сценарий \"без сделка\", те ще гласуват отново в четвъртък, за да поискат забавяне на Брекзит от ЕС. \r\nДругите 27 държави ще трябва да подкрепят удължаването единодушно и да решат колко време трябва да бъде дадено на Лондон и Брюксел, за да продължат още своите преговори. Техните лидери ще се срещнат в Брюксел на среща на върха на 21-22 март. \r\nВсяко отлагане може да е много краткотрайно. \r\nЮнкер заяви в понеделник, че забавянето след изборите за Европейски парламент в края на май ще означава, че Великобритания ще трябва да участва в изборите.  Ирландският премиер: Брекзит е тъмен облак над нас  \r\nПроблемната предпазна мярка е предназначена да запази границата на остров Ирландия - между члена на ЕС Република Ирландия и Северна Ирландия, която е част от Обединеното кралство - невидима и свободно течаща. \r\nАко не могат да се договорят нови търговски споразумения между Великобритания и ЕС, Обединеното кралство ще се придържа стриктно към търговските правила на ЕС, докато страните не постигнат нова търговска сделка. \r\nНо онези, които подкрепят Брекзит, се страхуват да останат затворени в квазисъюз с Европа за неопределено време. \r\nИрландският премиер Лео Варадкар приветства новите гаранции, договорени през Мей и Юнкер. \r\n\"Брекзит е тъмен облак над нас в продължение на много месеци и особено заплахата от Брекзит без сделка“, каза той в изявление. \r\n\"Едно положително гласуване тази вечер може да премахне този облак и да възстанови доверието и оптимизма във Великобритания, Ирландия и в целия Европейски съюз\". \r\nПремиерът на Нидерландия Марк Руте също заяви, че е доволен от споразумението. \r\n„Организиран Брекзит е жизнено важен и за ЕС, и за Обединеното кралство. Надявам се, че Камарата на общините ще подкрепи постигнатото от Тереза Мей споразумение. Няма алтернатива\", каза той. \r\nПревод и редакция:", "date": "2019.03.12", "title": "AFP: Три години по-късно: Британските депутати решават за сделката на Тереза Мей"}
{"url": "http://www.focus-news.net/news/2019/03/12/2633635/sofiya-48-godishen-rabotnik-e-postradal-v-tseh-za-malogramazhna-hartiya-na-ul-lomsko-shose-v-kostinbrod.html", "text": "48-годишен работник е пострадал в цех за малограмажна хартия на ул. „Ломско шосе“ в Костинброд. Това съобщиха от  ОДМВР-София . Около 13.50 часа вчера в РУ-Костинброд постъпил сигнал за пострадал служител във фирма на ул. „Ломско шосе“. Извършен е оглед на местопроизшествието. По първоначални данни е установено, че в цех за малограмажна хартия, по време на работа 48- годишен работник е бил притиснат от машинна ролка към хидравлична маса. Пострадалият е транспортиран за лечение с контузия на главата и гърдите, без опасност за живота. По случая е образувано досъдебно производство под наблюдението на районната прокуратура.", "date": "2019.03.12", "title": "София: 48-годишен работник е пострадал в цех за малограмажна хартия на ул. „Ломско шосе“ в Костинброд"}
{"url": "http://www.focus-news.net/news/2019/03/12/2633632/yavor-bozhankov-bsp-nekachestvenoto-zakonodatelstvo-po-vazhna-materiya-kato-zakona-za-veroizpovedaniyata-samo-po-sebe-si-porazhda-naprezhenie.html", "text": "Некачественото законодателство по важна материя като Закона за вероизповеданията само по себе си поражда напрежение. Това каза народният представител от ПГ на „БСП за България“ Явор Божанков по време на пресконференция в централата на партията, предаде репортер на  Агенция „Фокус“ . „Всеки законопроект, макар и този да е обществено чувствителен заради неговата тема, в крайна сметка е законопроект. Той има юридическа страна и тя включва процедурната част, по която е приет и материалната част  - неговото съдържание. Изключително важно е, в България това се пренебрегва – оценката на въздействието. Дни наред българските журналисти търсеха информация от незнайни източници. В медийното пространство се публикуваха най-различни спекулации, интерпретации, различни цифри. Това обърка българските граждани и само по себе си създаде абсолютно ненужно напрежение“, каза още Божанков. Той обърна внимание, че не БСП, нито българските граждани са писали, гласували или осигурили кворума за приемането на тези текстове. Според него е неоснователно обвинението на управляващите, че опозицията създава напрежение. „Истината е една, те си създадоха това напрежение сами и ги призоваваме колкото може по-бързо да го преодолеят. Това зависи от тях и от качеството на законодателството, което правят“, допълни народният представител. \r\nСекретарят на ПГ на „БСП за България“ Филип Попов допълни, че е хубаво след изявленията на ГЕРБ, че Законът за вероизповеданията е чисто политически закон, да им се припомни какво гласи чл. 13, ал. 4 от Конституцията. „Той именно казва, че религиозните общности не могат да се използват за политически цели. Тук не става въпрос за противопоставяне на етническа или верска основа. ГЕРБ са тези, които кумулират напрежение, говорейки за Косово, за възродителен процес, правейки тези паралели и използвайки на практика религиозните общности за техни, тесни партийни политически цели с ДПС“, коментира Филип Попов. \r\nНа въпрос дали дерби „Станишев - Йончева“ за водач на евролистата може да разклати БСП, заместник-председателя на ПГ на „БСП за България“ Георги Свиленски отговори, че между тях няма противопоставяне, нито в партията.  \r\nДеница КИТАНОВА", "date": "2019.03.12", "title": "Явор Божанков, БСП: Некачественото законодателство по важна материя като Закона за вероизповеданията само по себе си поражда напрежение"}
{"url": "http://www.focus-news.net/news/2019/03/12/2633638/interfaks-ukrayna-puskat-poleti-ot-kiev-do-varna-i-burgas.html", "text": "Украинската авиокомпания SkyUp пусна в продажба билети за полети от Киев до Варна и Бургас, предава   Интерфакс (Украйна) , като се позовава на информация, публикувана на официалната интернет страница на компанията. \r\nЛинията Киев-Варна ще се изпълнява всеки петък, считано от 14 юни. До Бургас пасажерите ще могат да пътуват от 31 май два или три пъти седмично.  \r\nОсвен до България, от месец май SkyUp започва изпълнението на полети по направление Киев-Ереван, Армения.  Тереза Герова", "date": "2019.03.12", "title": "Интерфакс (Украйна): Пускат полети от Киев до Варна и Бургас"}
{"url": "http://www.focus-news.net/news/2019/03/12/2633639/sofiya-postapilite-proekti-po-programa-navan-shte-badat-predstaveni-v-ekspozitsionnoto-prostranstvo-na-triagalnata-kula-na-serdika-ot-14-do-17-mart.html", "text": "От 14 до 17 март Дирекция „Култура“ на Столична община ще представи всички постъпили проекти по програма „Навън“ за 2019 г. в експозиционното пространство на Триъгълната кула на Сердика (бул.\"Княгиня Мария Луиза” №16). Проектните предложения ще бъдат показани в оригиналния си вид с всички придружаващи материали – макети и визуализации. Това съобщиха от пресцентъра на  Столична община . Програма „Навън“ за подкрепа на временни художествени инсталации в градска среда – площадка „Мавзолей“, се реализира за първи път тази година. Тя е създадена в изпълнение на Стратегията „София – творческа столица“, в която основен приоритет е развитието на творческата инфраструктура, обособяването на артистични пространства за изкуство, особено в публична среда. Правилата на програмата предвиждат публично представяне само на одобрените от Творческата комисия проекти. Това са „Мавзолеят“ с автор Васил Симитчиев и „Един човек“ с автор Венелин Шурелов. По конструктивно-технически причини проектът „Мавзолеят“ няма да бъде реализиран и беше оттеглен от автора си. Поради засиления обществен интерес към програмата, ще бъдат представени всички 18 проекта - Фондация Аматерас, „Семейство – три тотема“, Тодор Тодоров, скулптура; Фондация ДА ЛАБ, „Един човек“, Венелин Шурелов, инсталация; Васил Симитчиев, „Камбаната“, инсталация; Васил Симитчиев „Мавзолеят“, инсталация; Станимир Цонев Божилов, проф. Олег Гочев и Румен Кожухаров, „Арка на толерантността и на приемствеността“, арт инсталация; Николай Панайотов, „Конуси“, инсталация; Сдружение „Тух арт“, „1990“, обект, Destructive Creation; Христо Гелов, „Отворено – Open“, инсталация; Андрей Врабчев, „Мавзолей“, скулптурна инсталация; Светослав Теодоров Недев, „Либер мунди“, инсталация; Иван Русев, „ Каменен лабиринт с „пеещи колони““, инсталация;  Студио A PRIORI, „МЕХ“, Марио Радев, инсталация; Сариев Галерия, „Стрийт лайт София 2019“, Стефан Николаев, инсталация; Камелия Белинчева, „Танц на светлината“, инсталация; Сдружение Проект А, „Погледът на свободата“, Хубен Черкелов, инсталация; Данчо Йорданов „Пропуснати възможности“, инсталация; Тодор Димитров, „Снопът“, инсталация; Добромир Вичев, „Ние“, скулптура. Към настоящия момент одобреният за реализация проект „Един човек“ на Венелин Шурелов  е в процес на съгласуване, според изискванията на Наредбата за именуване и преименуване на общински обекти, поставяне, преместване и премахване на паметници и художествени елементи на територията на Столична община.   \r\nСледващият етап е одобрението на проекта „Един човек“ от Столичния общински съвет и подписването на договор, с който да се гарантира финансиране на проекта.", "date": "2019.03.12", "title": "София: Постъпилите проекти по програма „Навън“ ще бъдат представени в експозиционното пространство на Триъгълната кула на Сердика от 14 до 17 март"}
{"url": "http://www.focus-news.net/news/2019/03/12/2633640/tass-evropeyskiyat-parlament-se-izkaza-za-prekratyavane-na-proekt-severen-potok-2.html", "text": "Европейският парламент счита за необходимо да бъде прекратен проекта за строителство на газопровода „Северен поток 2“, се казва в одобрен във вторник доклад на ЕП „За политическите отношения между Европейския съюз и Русия“, предава  ТАСС . \r\n„ЕП подчертава, че в момента ЕС е главният търговски партньор на Русия и че Съюзът ще запази своята позиция на ключов икономически партньор в обозримото бъдеще. Но в същото време той посочва, че газопровода „Северен поток 2“ засилва зависимостта на ЕС от доставките на руски газ, което поставя под заплаха вътрешния пазар на ЕС и нейните стратегически интереси и затова трябва да бъде спрян“, се казва в текста на доклада. \r\nВ същото време ЕП „изразява съжаление по повод политиката на Русия, изразяваща се в използването на нейните енергийни ресурси в качеството на политически инструмент за оказване, поддържане и усилване на своето политическо влияние и натиск над зона, която Русия счита за своя сфера на влияние. А също така за въздействие над крайните потребители“. \r\nПри това ЕП „подчертава, че никакви нови проекти не трябва да бъдат осъществявани без предварителна юридическа оценка и тяхното правово съответствие със законодателството на ЕС и съгласуване с политическите приоритети“. В документа също така се отбелязва, че ЕС „остава ангажиран със завършването на проекта за създаване на Европейски енергиен съюз и задачата за обезпечаване на диверсификация на своите енергоресурси“. \r\n„ЕС трябва да говори с един глас и да демонстрира устойчива вътрешна солидарност по отношение на енергийната сигурност. Силната зависимост на ЕС от изкопаемите горива подкопава изработването на балансиран, последователен и основан на европейските ценности подход спрямо Русия“, се казва още в документа. В него се изказва мнение, че „трябва да се създаде по-надеждна и по-стратегическа енергийна инфраструктура в Европейския съюз, неговите страни-членки и в страните от Източното партньорство, за да се увеличи тяхната устойчивост към руските хибридни действия“. \r\nЕП „подкрепя скорошното завършване на формирането на интегриран Европейски енергиен съюз, който в бъдеще ще включва източните партньори“, се казва в документа.  \r\nПревод и редакция:", "date": "2019.03.12", "title": "ТАСС: Европейският парламент се изказа за прекратяване на проект „Северен поток 2“"}
{"url": "http://www.focus-news.net/news/2019/03/12/2633643/varna-v-grada-zapochna-nabiraneto-na-kadri-v-sferata-na-turizma-za-predstoyashtiya-leten-sezon.html", "text": "Вече е започнало активното търсене на кадри в сферата на туризма за предстоящия летен сезон във Варна. Към този момент в бюрата по труда има обявени десетки свободни позиции за бармани, сервитьори, готвачи и камериери. Това съобщиха за  Радио „Фокус“ – Варна  от Дирекция „Бюро по труда“ в града. Сред обявените свободни позиции тази седмица има и десет за сарафи. Изискването към кандидатите е да имат диплома за завършено средно образование. Набират се също рецепционисти с немски, английски и руски езици. Търсене има и за готвачи.  \r\nВ основната си част обявите са за кадри със средно образование. За някои от местата е посочено, че кандидатите трябва да владеят или руски, или английски, или немски език. Най-многобройни са свободните места за бармани, камериери и сервитьори. Средните заплати варират между 680 и 880 лева. От 850 до над 1050 лева са предлаганите средни трудови месечни възнаграждения за готвачи. Позициите са за работа на двусменен режим от по осем часа. Бъдещите служители в кухните на хотели и ресторанти трябва да следят за спазване на технологичните режими на първична обработка на продуктите, да извършват хигиенизиране на помещенията, хладилните и складови помещения, на машините, съоръженията и посудата. В списъка с обяви тази седмица има и такива за управители на хотели, а предлаганото възнаграждение за някои от тях е над 1200 лева. Чрез бюрата по труда се търсят още пазачи, охранители и общи работници. \r\nДиана СТОЕВА", "date": "2019.03.12", "title": "Варна: В града започна набирането на кадри в сферата на туризма за предстоящия летен сезон"}
{"url": "http://www.focus-news.net/news/2019/03/12/2633642/sport-yuventus-posreshta-atletiko-madrid-v-18-finalen-mach-revansh-ot-shampionskata-liga.html", "text": "Тази вечер Ювентус посреща Атлетико Мадрид в 1/8-финален мач-реванш, който ще определи кой от двата отбора ще се класира за следващия етап на Шампионската лига. Срещата в Торино започва в 22:00 часа. \r\nВ първия мач на стадион „Уанда Метрополитано“, където ще се играе финалът на турнира в края на сезона, Атлетико Мадрид победи с 2:0 Ювентус.", "date": "2019.03.12", "title": "Спорт: Ювентус посреща Атлетико Мадрид в 1/8-финален мач-реванш от Шампионската лига"}
{"url": "http://www.focus-news.net/news/2019/03/12/2633627/the-london-economic-ochakva-se-363-deputati-da-othvarlyat-brekzita-na-tereza-mey.html", "text": "Сделката за Брекзит на Тереза Мей и Брюксел ще бъде отхвърлена от 363 депутати при гласуването в Камарата на общините във вторник от 21:00 часа българско време, пише  левичарското електронно издание The London Economic , като се позовава на данни, предоставени от компанията за залози Sporting Index. \r\nВторият вот за Брекзит в британския парламент ще даде нов повод за разочарование на министър-председателя, смятат от компанията, като предвиждат „за“ да гласуват едва 275 народни представители. \r\nМедията припомня, че през януари Мей преживя истински разгром, когато сделката й бе отхвърлена от рекордните 432 депутати, като само 202 дадоха своето одобрение.  \r\nПревод и редакция:", "date": "2019.03.12", "title": "The London Economic: Очаква се 363 депутати да отхвърлят Брекзита на Тереза Мей"}
{"url": "http://www.focus-news.net/news/2019/03/12/2633646/veliko-tarnovo-stopanskata-akademiya-v-svishtov-predstavi-aktualnite-vazmozhnosti-za-obuchenie-pred-balgarskata-obshtnost-v-kipar.html", "text": "Стопанска академия „Димитър А. Ценов” – Свищов представи образователното си портфолио и актуалните възможности за обучение пред българската общност в Република Кипър. Това съобщиха от пресцентъра на  Стопанската академия . В рамките на тридневна визита гл. ас. д-р Юлиян Господинов – координатор „Образователен маркетинг” в Академичния център за кариерно консултиране и връзки с обществеността, проведе серия от срещи в градовете Никозия, Паралимни, Ларнака и Лимасол с директори, учители и ученици от българските неделни училища, общественици и бизнесмени. Сред участниците в срещите бяха: Снежана Георгиева – директор, и Антоанета Янева – учител в Българско неделно училище „Васил Левски” – Дали, Никозия; Живка Милова – директор на Българско неделно училище „Народни будители” – Паралимни; Калинка Панчева – директор на Българско съботно-неделно училище „Родна стряха” – Ларнака; Даниела Събева – директор и Ивайло Колев от неделно училище „Българското училище в Пафос”; Таня Христова – директор на Българско училище „Паисий Хилендарски” – Лимасол; Димитър Лечев и Ангел Михайлов от Съюз на българите в Лимасол „Възраждане”; Стела Георгиева – организационен секретар в Свободна работна федерация на работещите в хотелиерството и туризма – СЕК Лимасол; Биляна Кочева Мессиу – собственик на офис за преводи, легализации, оформяне на документи в Никозия; Добрин Добрев –  народен певец, собственик на Информационен офис в Лимасол за преводи, легализации и адвокатски услуги.  \r\nПо време на проведените срещи гл. ас. д-р Юлиян Господинов представи образователното портфолио на Стопанска академия в ОКС „бакалавър” и ОКС „магистър”, в професионалните направления 3.8. Икономика и 3.7. Администрация и управление. Пред своите сънародници той поясни, че за учебната 2019-2020 година свищовското висше училище осъществява прием по 15 специалности в държавна поръчка и 17 в платена форма за ОКС „бакалавър”.  \r\nЗа обучение, субсидирано от държавата, специалностите са: Финанси; Застраховане и социално дело; Счетоводство и контрол; Стопански и финансов контрол; Бизнес статистика и анализи; Маркетинг; Управление на проекти; Бизнес информатика; Международни икономически отношения; Индустриален бизнес и предприемачество; Аграрна икономика; Икономика на търговията; Икономика на туризма; Стопанско управление; Публична администрация.  \r\nПри платената форма на обучение прием се осъществява и в специалностите Макроикономика и Екомениджмънт. Обучението на магистри, за което Стопанска академия предлага над 40 магистърски програми, се осъществява в редовна и в дистанционна форми. Пред участниците в различните срещи бяха представени новостите в Кандидатстудентска кампания 2019, начините за кандидатстване и срокове за подаване на документи. Отговаряйки на конкретни въпроси от представители на българската общност в Кипър, гостът от свищовското висше училище каза още, че по време на обучението си в Стопанска академия студентите могат да се настанят в студентски общежития и да се хранят в студентски стол при преференциални цени. Те имат възможност да участват в научни форуми, научноизследователски проекти и стажантски програми. Могат да провеждат студентска мобилност по програма „Еразъм+” с цел обучение и с цел практика в над 100 партньори от Европа, Азия, Африка, Южна Америка. „Завършилите Стопанска академия „Димитър А. Ценов” – Свищов, получават диплома за придобита образователна степен и Европейско дипломно приложение, признати в целия ЕС, САЩ и Канада”, подчерта още гл. ас. д-р Юлиян Господинов. Той сподели, че през учебната 2018 - 2019 г. Стопанска академия посрещна първите си студенти от Кипър, които се обучават в редовна форма по различни бакалавърски специалности. \r\nВ рамките на визитата, гл. ас. д-р Юлиян Господинов гостува и в българското посолство в Никозия, където бе приет от Любомир Тодоров –Извънреден и пълномощен посланик на Република България в Република Кипър (от 01.01.2019 г.). Проведена бе среща и с Мина Христова-Маринова – Втори секретар (двустранни отношения в областта на културата и образованието, финансови въпроси). Гостът от Свищов осъществи и поредна среща с представители на първия задграничен Алумни клуб на Стопанска академия – „Приятели на СА – Кипър”, създаден през есента на 2017 г.", "date": "2019.03.12", "title": "Велико Търново: Стопанската академия в Свищов представи актуалните възможности за обучение пред българската общност в Кипър"}
{"url": "http://www.focus-news.net/news/2019/03/12/2633647/balgarska-delegatsiya-za-prav-pat-vzema-uchastie-na-mezhdunaroden-forum-na-stranite-ot-briks-v-delhi.html", "text": "Българска делегация за пръв път взема участие на международен форум на страните от БРИКС в Делхи. Това съобщиха от пресцентъра на  ПП АБВ . На форума \"Визия за бъдещето\" участват повече от 15 държави от Европа, Азия, Южна Америка и Африка, представители на Г-20, ОНД, ЕС. АБВ е единствената партия от страната представена на форума.  \r\nМеждународното събитие е подкрепено от правителството на Индия и бе открито от президента на Международния форум на БРИКС Пурнима Ананд, министъра на социалната политика на Индия, посланика на Русия в Индия, дипломати, политици, младежки лидери и т.н.  \r\nПо време на откриването координаторите на страните представиха своите делегации. В състава на делегацията на АБВ влизат областните председатели в Перник - Петър Първанов, в Бургас- Антон Коджабашев, Димчо Темелков и членове на ръководството на АБВ-Младежи – лидерът Пламена Заячка, която е и координатор за на събитието за България, Димитър Петров, Марин Банев.  \r\nПрограмата включва панелни дискусии на „Глобална криза в ерата на фалшивите новини“, „Международно хуманитарно сътрудничество - Визия за бъдещето“, „Индустриални промени и преструктуриране на света“, в които делегатите ще вземат активно участие. \r\nПо време на форума представителите от България проведоха двустранни срещи с колегите си от Русия, Сърбия, Испания, Монголия, Аржентина и Бразилия.", "date": "2019.03.12", "title": "Българска делегация за пръв път взема участие на международен форум на страните от БРИКС в Делхи"}
{"url": "http://www.focus-news.net/news/2019/03/12/2633644/zimata-se-zavarna-sas-snyag-dazhd-i-silen-vyatar-obzor.html", "text": "Зимата се завърна със сняг, дъжд и силен вятър. В повечето области в Северна България вали дъжд и сняг, в Югоизточна България и по река Дунав - дъжд, в Родопите - сняг. Времето: \r\nРязкото захлаждане дойде с голям спад на температурите, като максималните са в диапазона 3 – 8 градуса. Облачността над цялата страна е значителна. Жълт код за обилни валежи и силен вятър беше обявен за 21 области в страната на 12 март. В областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра и Шумен е в сила предупреждение за обилни валежи от дъжд, а в планинските райони - от сняг. В областите Добрич, Варна, Бургас, Сливен, Ямбол, Хасково, Кърджали, Смолян, Благоевград и Кюстендил е обявен жълт код за силен вятър. По цялото Черноморие е обявен жълт код за силен вятър. \r\nНай-интензивни бяха валежите до обяд, като в следобедните часове постепенно започнаха да отслабват. Към 14.00 ч. най-голямо количество валежи от дъжд е измерено в Ахтопол – 7 л/кв., следван от Ловеч, Добрич и Плевен, където са отчетени по 6 л/кв. м., а в София – 2 л/кв. м. Най-голяма е снежната покривка в Ловеч – 3 см. По цялото Черноморие поривите на вятъра достигнаха до 20-22 м/сек. Пътна обстановка: \r\nОт Агенция „Пътна инфраструктура“ съобщиха, че 195 машини са почиствали републиканските пътища през изминалата нощ в районите със снеговалеж. Няма въведени ограничения по пътната мрежа. Най-обилни валежи от сняг са отчетени на проходите Петрохан и Троянски, където покривката е около 10 см. Проходите обаче са проходими при зимни условия. \r\nВ столицата преваляванията от сняг започнаха още през нощта. От Столична община посочиха, че 117 снегорина са били в готовност за почистване на улиците на София. През нощта са извършвани обработки със смеси против заледяване на улиците, по които се движи градският транспорт в район „Кремиковци“ и по общински пътища в район „Панчарево“.  Опесъчени са били и пътищата в природен парк „Витоша“. Прогноза: \r\nСиноптикът Анастасия Стойчева от Националния институт по метеорология и хидрология съобщи за Агенция „Фокус“, че динамичното лошо време у нас бързо ще отмине, като през нощта валежите навсякъде ще спрат. В сряда облачността ще се разкъса и временно ще намалее до слънчево. Вятърът ще отслабне, без да стихва. Ще има отрицателни температури сутринта, като те ще са около минус 4 градуса. В четвъртък и петък се очаква ново смущение да премине през страната, но то няма да бъде със съществено понижение на температурите. В повечето райони ще превали слаб дъжд. В края на седмицата ще започне затопляне, като температурите много бързо ще се повишат - дневните ще надхвърлят 15-20 градуса. Времето до края на месец март остава динамично. \r\nЦветилена СИМЕОНОВА", "date": "2019.03.12", "title": "Зимата се завърна със сняг, дъжд и силен вятър (ОБЗОР)"}
{"url": "http://www.focus-news.net/news/2019/03/12/2633649/emiliya-ilieva-statisticheski-izsledvaniya-blagoevgrad-prez-2017-g-razhodite-za-pridobivane-na-dalgotrayni-materialni-aktivi-v-oblastta-sa-4871-mln-lv.html", "text": "През 2017 година разходите за придобиване на дълготрайни материални активи във всички сектори на икономиката в област Благоевград са 487.1 млн. лв. Това каза пред  Радио „Фокус“ - Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. По думите ѝ най-голям обем инвестиции в дълготрайни активи са вложени в сектора на услугите – 186.3 млн. лв., което е с 6.9% по-малко от 2016 година. „Следващ по обем на направените инвестиции за дълготраен материален актив е промишления сектор – 99.7 млн. лв., или с 13.8% повече в сравнение с предходната година. През 2017 година тези сектори заедно формират 58.7% от общия размер разходи за дълготрайни материални активи в област Благоевград, а общият им относителен дял намалява спрямо 2016 г. с 8.6 процентни пункта“, каза още тя. \r\nПо думите ѝ най-значителни разходи за придобиване на дълготрайни материални активи през 2017 година са извършени в община Благоевград – 176.2 млн. лв. Тя уточни, че това са 36.2% от общите разходи за областта. По думите ѝ на второ място се нарежда община Петрич с 20.0 %.  \r\nИлиева добави, че през 2017 година е регистрирана промяна и в структурата на извършените разходи за придобиване на дълготрайни материални активи в областта по видове, като относителният дял на направените инвестиции за сгради, строителни съоръжения и конструкции нараства с 0.9 пункта в сравнение с предходната година и достига 32.8%, а делът на разходите за машини, производствено оборудване и апаратура – с 4.7 пункта, и е 22.9%.  \r\n„Намаляват направените разходи за транспортни средства – с 3.4 пункта и за други разходи – с 3.2 пункта, които формират съответно 29.1 и 10.3% от общия обем инвестиции в дълготрайните материални активи“, коментира експертът. \r\nНатали СТЕФАНОВА", "date": "2019.03.12", "title": "Емилия Илиева, „Статистически изследвания“ - Благоевград: През 2017 г. разходите за придобиване на дълготрайни материални активи в областта са 487.1 млн. лв."}
{"url": "http://www.focus-news.net/news/2019/03/12/2633641/nimh-vodnite-kolichestva-na-reka-eleshnitsa-pri-selo-vaksevo-sa-okolo-praga-za-visoki-vodi.html", "text": "Водните количества на реките в Западнобеломорски басейн са около и под праговете за средни води, с изключение на река Елешница при село Ваксево, където е около прага за високи води. Това сочи справка на сайта на  Националния институт по метеорология и хидрология . През последното денонощие нивата на наблюдаваните реки са останали без съществени изменения. Регистрираните колебания на речните нива за водосбора на река Места са от минус 5 см до плюс 5 см, а за водосбора на река Струма от минус 8 см до плюс 6 см.  \r\nДнес в резултат на валежи и частично снеготопене ще има незначителни повишения на речните нива. През следващите три дни речните нива ще се понижават, като вследствие на оттичане утре все още са възможни незначителни повишения на речните нива в долните течения на реките Струма и Места. Краткотрайни и незначителни повишения са възможни и на 14 март в резултат на очаквани валежи. Водните количества на реките в басейна ще бъдат под праговете за внимание.", "date": "2019.03.12", "title": "НИМХ: Водните количества на река Елешница при село Ваксево са около прага за високи води"}
{"url": "http://www.focus-news.net/news/2019/03/12/2633650/grazhdanski-dialog-na-tema-regionalno-razvitie-shte-se-provede-v-shumen-na-13-mart.html", "text": "Граждански диалог на тема регионално развитие ще се проведе в Шумен на 13 март 2019 г. от 16.00 часа в зала „Тича” на хотел „Шумен“. Това съобщиха от пресцентъра на  ПП ГЕРБ . Форумът е част от платформата за граждански диалози „Европа в нашия дом“.  \r\nУчастие в дискусионната среща ще вземат зам.-министърът на регионалното развитие и благоустройството Николай Нанков, кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област. \r\nСъбитието е отворено за всички граждани, институции и представители на неправителствените организации.", "date": "2019.03.12", "title": "Граждански диалог на тема регионално развитие ще се проведе в Шумен на 13 март"}
{"url": "http://www.focus-news.net/news/2019/03/12/2633655/kardzhali-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио „Фокус“  от Областно пътно управление - Кърджали. Екипите на управлението са готви при нужда да реагират на обявения за днес жълт код за дъжд и силен вятър. Навсякъде е облачно, вятърът е умерен, вали слаб дъжд и пътищата са мокри. По високите части на планината няма порои и силни ветрове. Движението по пътищата се осъществява без проблем. Температурите са от 1 до 8 градуса. \r\nДарина ДЕЕНИЧИНА", "date": "2019.03.12", "title": "Кърджали: Мокри са пътните настилки в областта"}
{"url": "http://www.focus-news.net/news/2019/03/12/2633653/konstantin-i-aleksandar-vladigerovi-shtastlivi-sme-che-s-muzikata-mozhem-da-pokazhem-na-sveta-koy-e-pancho-vladigerov-i-koya-e-nashata-familiya.html", "text": "Най-топлата и сърдечна публика е в Шумен, тук всички ни чакат с много любов и радост. Имаме много приятели и роднини. С музиката и с тези приятелства продължаваме напред. Това заявиха на пресконференция в Шумен Константин и Александър Владигерови, внуци на Панчо Вдаригеров, предаде репортер на  Радио „Фокус“ - Шумен . На 13 март те ще изнесат концерт със Симфониета Шумен, с което в града се поставя и началото на програмата за 120-годишнина от рождението на големия български композитор, диригент и педагог Панчо Владигеров. В пресконференцията участваха и кметът на Шумен Любомир Христов, заместник-кметът Найден Косев, Калина Василева, диригент на шуменската Симфониета, пианистът Христо Попов, Диана Дечева, изп. директор на Фондация „Панчо Владигеров“.  \r\n„Много сме щастливи, че сме отново на шуменска сцена. Огромна чест е да направим този концерт.  Щастливи сме, че с музиката можем да допринесем да стане хубав празник и отново да покажем на света кой е Панчо Владигеров и коя е нашата фамилия“, каза Александър Владигеров.  \r\nПианистът Христо Попов отбеляза, че в предстоящия концерт наред с класическата музика ще има и много интересни изненади за публиката. „За мен е голяма чест да свиря за втори път на годишнина на Панчо Владигеров“, заяви пианистът.   \r\nДиригентът Калина Василева посочи, че работят по концерта  с много творческа енергия и любов. Тя обясни, че програмата е специално ориентирана за Шумен. „В концерта ще прозвучат  миниатюри „Шумен“, изпълняваме ги по идея на неговите внуци, много трудно намерихме нотите и до последно не се знаеше дали ще успеем“, каза Калина Василева. Тя посочи, че пазят сантимент към Панчо Владигеров и неговото творчество през годините, а шуменският оркестър е този, който най-често е изпълнявал неговата музика.  \r\n„В концерта искахме да използваме неща, свързани тясно с град Шумен, направихме транскрипция на цикъла „Песни и танци“ от 1936 година на нашия дядо Панчо. Избрахме Господско хоро, което за първи път прозвучава в Шумен, в преработка за четири ръце с неговата жена Катя. Искаме да направим мост между музиката, която ние в момента композираме и тази на дядо, да се отиваме да създадем нещо ново, по-слушаемо и по-разбираемо за новата публика. За нас е голям професионализъм да бръкнем в неговата златна душевност и да изкараме неговите мелодии чрез нашия джаз мироглед и нашият музикален език“, обясни Александър Владигеров. Той посочи, че в концерта е включена и пиесата „Приказка“ от Опус 46. Александър Владигеров каза още, че до края на годината цялото творчество на Панчо Владигеров – оркестрово, камерно, хорово, ще бъде дигитализирано и ще излезе на дискове. „Музиката на нашия дядо носи невероятен дух  и с всяка една нота ни зарежда този професионализъм, на който сме се учили още от деца“, каза още Александър Владигеров.  \r\n„С гордост и с голяма почит приветстваме тези две дати 12 и 13 март - на 12 март е роден Любен, а на 13 март неговият брат Панчо. Голямо е вълнението. С преклонение към духа на нашия дядо Панчо  Владигеров и днес творим и живеем. Това е нашият път, както и на сестра ни Екатерина - да продължаваме и да развиваме нашето изкуство, но и като наследници на великия Панчо Владигеров да продължаваме да свирим и да интерпретираме неговата музика. Голяма смелост и предизвикателство е да мога да представям творчеството му - всеки тон, всяка фраза, до която се докосвам е предизвикателство и отговорност“, каза Константин Владигеров.  \r\nКметът Любомир Христов посочи, че срещите с внуците на Панчо Владигеров зареждат с много позитивизъм. „Те обещаха всяка година на 13 март да бъдат в Шумен“, посочи кметът. Заместник-кметът Найден Косев заяви, че интересът към утрешния концерт е голям и няма свободни места. „Продължаваме традицията 13 март да е основополагащ в културния календар на община Шумен, свързан с името на Панчо Владигеров. Наред с Тончо Жечев, Боян Пенев, Здравко Петров и много други, Владигеров остава трайно в съкровищницата на историческата памет на шуменеца. В програмата, посветена на 120-ата годишнина от рождението на великия композитор, с над 10 събития,  се включват различни възрастови групи, което е ценно за нас и дава възможност името Панчо Владигеров и Шумен да вървят ръка за ръка“, каза Найден Косев.  \r\nУтре програмата ще започне в 11.00 часа в музейния комплекс „Панчо Владигеров“ с Ден на отворените врати и концерт – матине за деца. В 18.00 часа в Драматично-кукления театър „Васил Друмев“ ще бъде представена изложба от документи и снимки „120 години от рождението на Панчо Владигеров“, свързани с живота и делото на композитора, които се съхраняват в Държавния архив в Шумен. Кулминацията от празнични събития е концертът на Симфониета – Шумен от 18.30 часа в Драматично-кукления театър „Васил Друмев“. В него освен внуците на композитора – Александър и Константин Владигерови, ще участват Христо Попов и Стоян Янкулов – Стунджи. Диригент на спектакъла е Калина Василева. На 13 и 14 март в музейния комплекс „Панчо Владигеров“ ще се състои и национална кръгла маса, посветена на творческото наследство на композитора, с участието на студенти и докторанти от цялата страна. \r\nИвелина ИВАНОВА", "date": "2019.03.12", "title": "Константин и Александър Владигерови: Щастливи сме, че с музиката можем да покажем на света кой е Панчо Владигеров и коя е нашата фамилия"}
{"url": "http://www.focus-news.net/news/2019/03/12/2633645/pernik-na-preskonferentsiya-byaha-predstaveni-rezultatite-ot-proekta-za-obnovyavane-i-vavezhdane-na-merki-za-energiyna-efektivnost-na-sgrada-na-obshtinata.html", "text": "С нов и модерен облик е сградата на Общината след реализирането на проекта „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\", съобщиха от пресцентъра на  Община Перник . Целта му е да увеличи експлоатационната годност на сградата, да приложи всички енергоспестяващи мерки за постигане на енергиен клас А и повече от 60% енергийни спестявания, да осигури по-добър достъп до нея, включително за хора с увреждания и не на последно място да се подобрят условията на труд на работещите, както и качеството на обслужване на гражданите. Това беше обявено днес на заключителната пресконференция, която се състоя в обновената Заседателна зала на Общината. В нея взеха участие кметът на Община Перник Вяра Церовска, заместник-кметът Владислав Караилиев, който е и ръководител на проекта, областният управител Ирена Соколова, председателят на Общински съвет Иво Савов, представители на фирми, институции и общински съветници.  \r\n„Уважаеми гости, добре дошли в обновената административна сграда, която е най-голямата и има представителство на 7 институции. Тя е построена през 1976 година и за мен е изключителна чест, че с този проект, който спечелихме, изцяло променихме визията на нашия град и успяхме да съхраним сградата, която е собственост на всички перничани“, посочи кметът Церовска. Тя допълни, че програмата „Региони в растеж“ дава много възможности, ще има още административни сгради, които ще бъдат санирани по нея.  \r\n„Ще бъде включено и изграждането на социални жилища в кв. „Тева“. Новият дом ще бъде за около 100 човека с 42 апартамента. Включено е и санирането на 13 жилища за по-доброто изграждане на нашия град“, подчерта кметът Вяра Церовска.  \r\nПроектът „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\" се реализира по Оперативна програма „Региони в растеж“ 2014-2020г. и е на стойност 2 853 505,74 лева. \r\n„С изпълнението на проекта се увеличава експлоатационната годност на сградата, както и осигуряване на подходяща рентабилна и енергоефективна инфраструктура, спомагаща за устойчивото развитие и подобряване конкурентоспособността на градския ареал на Община Перник“, коментира зам.-кметът Владислав Караилиев и уточни, че спестените средства от енергийнаната ефективност ще бъдат в полза за всички граждани, тъй като ще намалят разходите на електро и топлоенергия.  \r\nИнтервенциите се извършиха в цялата сграда, чиято разгъната застроена площ е 11 410, 66 кв. м. Бенефициент на безвъзмездната помощ е Община Перник, с партньори: Областна администрация Перник, Национална агенция за приходите, Главна дирекция „Пожарна безопасност и защита на населението” – МВР, Агенция по вписванията, Агенция за социално подпомагане и Министерство на труда и социалната политика. \r\nРемонтните дейности включваха топлоизолация по фасади и подмяна на дограмата с 5 камерна ПВЦ. Беше изцяло ремонтиран и изолиран покрива, монтирани са три малки фотоволтаични инсталации за производство на електроенергия за собствени нужди с обща максимална мощност 75 KWp. Системите вече са поставени под напрежение и се черпи електроенергия от тях.  \r\nВ рамките на проекта бяха подменени отоплителните тела, преоборудвани са етажните разпределителни табла, направена е реконструкция на главното разпределително табло, подменени са всички осветителни тела с енергоспестяващи. Монтирани са пожароизвестителна и мълниезащитна и заземителна инсталация. Подменени са интериорни и входни врати , отделени са стълбищните клетки, чрез монтаж на преградни врати.", "date": "2019.03.12", "title": "Перник: На пресконференция бяха представени резултатите от проекта за обновяване и въвеждане на мерки за енергийна ефективност на сграда на Общината"}
{"url": "http://www.focus-news.net/news/2019/03/12/2633654/varna-golyama-chast-ot-shirokiya-tsentar-na-grada-shte-bade-bez-vodopodavane-za-poveche-ot-12-chasa-na-13-mart.html", "text": "Централни части във Варна ще бъдат с нарушено водоподаване за повече от 12 часа на 13 март. Причината е в извършваните реконструкции на бул. „Съборни“ от страна на пътна фирма. Това съобщиха за  Радио „Фокус“ – Варна  от дружеството „Водоснабдяване и канализация“ в града. От 9.00 до около 24.00 часа на 13 март без вода ще бъде карето между булевардите „Цар Освободител“, „Осми Приморски полк“, „Мария Луиза“, ул. „Д-р Пискюлиев“ и ул. „Отец Паисий“. Поради изграждане на връзки от друга фирма-изпълнител на инфраструктурен обект от 9.00 до около 19.00 часа, без вода ще бъдат част и от абонатите по ул. „Ген. Г. Попов“ и ул. „Братя Бъкстон“. \r\nДиана СТОЕВА", "date": "2019.03.12", "title": "Варна: Голяма част от широкия център на града ще бъде без водоподаване за повече от 12 часа на 13 март"}
{"url": "http://www.focus-news.net/news/2019/03/12/2633656/veliko-tarnovo-gradat-e-nominiran-za-godishnite-biznes-nagradi-v-turizma-bulgarian-travel-awards.html", "text": "Велико Търново влезе в надпревара за туристическа община на 2018 година. Това съобщиха от пресцентъра на  Общината . Градът е сред номинираните кандидати за годишните бизнес награди в туризма Bulgarian Travel Awards, а гласуването продължава до 31 март включително.  \r\nВсеки желаещ може да подкрепи Велико Търново с вот на официалната страница на инициативата  . \r\nГодишните туристически награди Bulgarian Travel Awards са проект на „Туристическа Академия“ ООД. Инициативата е национална и цели повишаване на качеството на туристическите услуги и продукт в България.", "date": "2019.03.12", "title": "Велико Търново: Градът е номиниран за годишните бизнес награди в туризма Bulgarian Travel Awards"}
{"url": "http://www.focus-news.net/news/2019/03/12/2633652/kathimerini-gartsiya-mozhe-da-upravlyava-dnevniya-red-v-zapadnite-balkani-tvardyat-ot-atlanticheskiya-savet.html", "text": "Гърция има възможност да „управлява дневния ред“ в Западните Балкани и да претендира, че икономическият растеж и връщането към нормалността в държавата ще окажат благоприятно влияние за засилване на ролята й роля. Това подчерта изпълнителния вицепредседател на Атлантическия съвет Деймън Уилсън, съобщава електронното издание на водещия атински ежедневник  Kathimerini . \r\n„Гърция може да стане архитект на стратегия на ЕС и НАТО… Това може да бъде изцяло в икономически, политически и политически интерес на Гърция. Страната може да управлява този дневен ред\", заяви пред изданието Уилсън.  \r\nКоментирайки неотдавнашното захлаждане на отношенията между Вашингтон и Анкара,  което доведе след себе си опасенията, че страната ще се отдалечи още по-далеч от съюзниците си в НАТО, Уилсън подчерта „важността Турция да има силни положителни икономически отношения със Запада\". \r\n„Това е икономическото бъдеще на Турция. Това е единствената стратегия, която подкрепя турската средна класа”, твърди вицепредседателят на Атлантическия съвет. \r\n„Президентът [Реджеп Тайип] Ердоган е успешен като политически лидер в Турция, защото  помогна на десетки милиони хора да се измъкнат от бедността и да попаднат средната класа\", обяснява Уилсън. „Какво прави това възможно? Дали отношенията с Китай или Русия? Не точно. Това, което го направи възможно, е, че икономиката на Турция се е интегрира допълнително в глобалната икономика, която е либерализирана, конкурентоспособна. Последното нещо, което искаме, е да пожелаем щети на турската икономика\", подчерта Уилсън.  \r\nПо въпроса за американския ангажимент в Близкия изток Уилсън заяви, че въпреки различията между администрациите на американския президент Доналд Тръмп и неговия предшественик Барак Обама, има „последователност ... в желанието да се ограничат американските военни ангажименти в региона\". \r\n„За Обама това се превърна в драматично ограничаване на присъствието ни в Ирак; за президента Тръмп това е за прекратяване на войната срещу „Ислямска държава“ и нашето военно присъствие в Сирия”, обяснява американецът. \r\n„Не е толкова просто. Поради американските интереси и отношения не е реалистично да се казва, че САЩ се оттеглят. Ще видите съкращаване, свиване на американското военно присъствие, особено във военните действия в региона. Но все още имаме присъствие\", допълва Уилсън. Тереза Герова", "date": "2019.03.12", "title": "Kathimerini: Гърция може да „управлява дневния ред“ в Западните Балкани, твърдят от Атлантическия съвет"}
{"url": "http://www.focus-news.net/news/2019/03/12/2633660/pazardzhik-okrazhniyat-sad-gleda-iskane-za-postoyanen-arest-na-74-godishen-mazh-obvinen-za-prichinyavane-na-katastrofa-pri-koyato-e-zaginala-zhena.html", "text": "Окръжният съд гледа искане за вземане на мярка за неотклонение „Задържане под стража“ по отношение на 74-годишен мъж, обвинен за причиняване на катастрофа, при която е загинала жена. Това съобщи Маринела Чадарова от пресцентъра на  Съда . Той е обвинен за това, че на 8 март 2019 година при управление на микробус е нарушил правилата за движение по пътищата и по непредпазливост е причинил смъртта на една жена и телесна повреда на друга. Съдия-докладчик по делото е Веселин Петричев.", "date": "2019.03.12", "title": "Пазарджик: Окръжният съд гледа искане за постоянен арест на 74-годишен мъж, обвинен за причиняване на катастрофа, при която е загинала жена"}
{"url": "http://www.focus-news.net/news/2019/03/12/2633661/kyustendil-regionalnata-direktsiya-po-gorite-obyavi-konkurs-za-fotografiya-i-risunka-na-tema-nashata-gora-valshebnitsa.html", "text": "Регионалната дирекция по горите в Кюстендил обяви конкурс на тема „Нашата гора – вълшебница”. Това съобщи за  Радио „Фокус” – Кюстендил  Милена Иванова, експерт към Регионална дирекция по горите. Конкурсът е за фотография и рисунка, той е част от предвидените инициативи за отбелязване на „Седмица на гората”. Конкурсът има за цел да даде възможност на ученици от основните и средни училища на територията на областите Кюстендил и Перник да представят своята визия за красотата на българската гора и грижата за нея и нейните обитатели, като неизменна част от ежедневието на хората. В конкурса могат да участват ученици от 5 до 12 клас. Крайният срок за изпращане на материалите е до 26 март 2019 година. Творбите ще бъдат оценявани от компетентно жури, като най-добрите идеи ще бъдат отличени с предметни награди. \r\nВенцеслав ИЛЧЕВ", "date": "2019.03.12", "title": "Кюстендил: Регионалната дирекция по горите обяви конкурс за фотография и рисунка на тема „Нашата гора – вълшебница”"}
{"url": "http://www.focus-news.net/news/2019/03/12/2633657/makfaks-makedoniya-zimata-se-zavarna-v-harvatiya.html", "text": "Градушка и сняг затрудняват движението по пътищата в Хърватия, където зимата се завърна тази нощ, предава македонската информационна агенция  „Макфакс“ .  \r\nЛошите метеорологични условия предизвикаха хаос по пътищата. Особено тежка е пътната обстановка в Лика и Горски Котар, където бе съобщено за образуването на поледици.  \r\nОсвен хаос в трафика, бурята нанесе сериозни щети. В района на Дубровник силният вятър е повредил огради, прозорци и автомобили.  \r\nНа полуостров Истрия бурята е била придружена със силна градушка. По данни на медията са паднали над две хиляди мълнии.  Тереза Герова", "date": "2019.03.12", "title": "„Макфакс“ (Македония): Зимата се завърна в Хърватия"}
{"url": "http://www.focus-news.net/news/2019/03/12/2633662/kardzhali-30-mladezhi-ot-profesionalna-gimnaziya-aleko-konstantinov-i-ezikova-gimnaziya-hristo-botev-uchastvaha-na-dvudnevno-obuchenie-po-temata-dialog-s-institutsiite.html", "text": "30 младежи от ПГИ „Алеко Константинов” и ЕГ „Христо Ботев” от Кърджали участваха в двудневно обучение по темата „Диалог с институциите“ в Пловдив по проекта „Младежко презареждане 2” на сдружение „Омега”. Това съобщиха от пресцентъра на  Областна администрация - Кърджали . Във форума се включиха директорът на Центъра за развитие на човешките ресурси Петьо Кънев, заместник-кметът на Община Пловдив Георги Титюков и общинските съветници Веселина Юрукова и Пенчо Малинов. Към тях се присъедини и Франц Кадири, координатор във фондация „Пловдив 2019 - Европейска столица на културата“, който презентира проекта и открои ролята на доброволците за осъществяването му. Фокусът на дискусията бе върху насърчаването на гражданската активност у младите хора, стимулирането на тяхната креативност и обществена ангажираност. Учениците се включиха в дебати, посветени на кариерното развитие, инвестицията в образование, здравословния начин на живот. Разиграха ситуации, свързани с ценностите и приоритетите на младите хора с лектори от Младежки център – Пловдив и защитиха своята гледна точка по темата „Гражданин, това е ….“", "date": "2019.03.12", "title": "Кърджали: 30 младежи от Професионална гимназия „Алеко Константинов” и Езикова гимназия „Христо Ботев” участваха на двудневно обучение по темата „Диалог с институциите“"}
{"url": "http://www.focus-news.net/news/2019/03/12/2633664/burgas-obshtina-pomorie-e-odobrena-za-uchastie-v-initsiativata-wifi4eu-predostavyashta-bezplaten-bezzhichen-internet.html", "text": "Община Поморие е одобрена за участие в инициативата WiFi4EU, с помощта на която ще бъде предоставен достъп до висококачествен интернет на местните жители за период от поне 3 години. Това съобщиха от пресцентъра на  Общината . \r\nЧрез ваучери на стойност 15 000 евро инициативата насърчава създаването на безплатни безжични мрежи за гражданите на обществени места, включително паркове, площади, обществени сгради, библиотеки, здравни центрове и музеи в общини от цяла Европа. \r\nВ рамките на идните 18 месеца отпуснатите средства ще бъдат използвани за конфигурация на мрежа и инсталиране на Wi-Fi оборудване на публичните места, където все още няма точки за достъп до безжичен интернет.", "date": "2019.03.12", "title": "Бургас: Община Поморие е одобрена за участие в инициативата WiFi4EU, предоставяща безплатен безжичен интернет"}
{"url": "http://www.focus-news.net/news/2019/03/12/2633665/ek-es-aktualizira-spisaka-na-yurisdiktsiite-neokazvashti-sadeystvie-za-danachni-tseli.html", "text": "Министрите на финансите на държавите от ЕС актуализираха списъка на юрисдикциите, неоказващи съдействие за данъчни цели, съобщават от  пресслужбата на Европейската комисия. \r\nСписъкът на ЕС доведе до промени в глобалните данъчни практики, които само преди няколко години биха били немислими. Той се доказа като особено успешен инструмент, като редица държави промениха данъчното си законодателство и данъчните си системи, за да се съобразят с международните стандарти.  \r\nВъз основа на скрининга, извършен от Европейската комисия, днес министрите включиха в черния списък 15 държави. Пет от тях още от включването си в първия черен списък, приет през 2017 г., не са поели никакви ангажименти за действия. Това са Американска Самоа, Гуам, Самоа, Тринидад и Тобаго и Американските Вирджински острови. Други три бяха включени в списъка от 2017 г., а по-късно, след като поеха ангажименти за действия, бяха прехвърлени в „сивия“ списък. Сега тези държави трябва отново да бъдат върнати в черния списък поради неизпълнението на поетите ангажименти. Това са Барбадос, Обединените арабски емирства и Маршаловите острови. Поради същата причина други седем държави днес бяха прехвърлени от сивия списък в черния — Аруба, Белиз, Бермудските острови, Фиджи, Оман, Вануату и Доминика. През 2019 г. мониторингът (сивият списък) ще продължи по отношение на други 34 държави. По отношение на 25 държави, включени в първоначалния процес на скрининг, мониторингът се прекратява след промените, извършени от тях.", "date": "2019.03.12", "title": "ЕК: ЕС актуализира списъка на юрисдикциите, неоказващи съдействие за данъчни цели"}
{"url": "http://www.focus-news.net/news/2019/03/12/2633658/pazardzhik-sadat-gleda-delo-za-ostavane-v-aresta-na-28-godishniya-mazh-zaplashil-lekar-s-nozh.html", "text": "Въззивен състав на Окръжен съд – Пазарджик гледа дело, образувано по частна жалба срещу определение на Районен съд – Пазарджик, с което е взета мярка за неотклонение „задържане под стража“ по отношение на 29-годишен мъж за това, че е заплашил лекар с убийство. Това съобщи за  Радио „Фокус“ – Пазарджик  Маринела Чавдарова от администрацията на съда. Същият е привлечен като обвиняем за това, че на 5 март 2019 година се заканил с убийство на лекар, като е замахнал към него с нож. За това деяние предвиденото в закона наказание е до 6 години лишаване от свобода. Съдия-докладчик по делото е Веселин Петричев. \r\nВаня НИКОЛОВА", "date": "2019.03.12", "title": "Пазарджик: Съдът гледа дело за оставане в ареста на 28-годишния мъж, заплашил лекар с нож"}
{"url": "http://www.focus-news.net/news/2019/03/12/2633648/angela-merkel-poslednoto-predlozhenie-za-sporazumenie-za-brekzit-e-yasno-i-shirokoobhvatno.html", "text": "Според канцлера на ФРГ Ангела Меркел заяви  последното предложение на Европейския съюз за Брекзит е „ясно и широкообхватно\", предава  AFP . \r\n„Днес е важен ден. Мисля, че 27-те държави-членки ... са направили ясни и широкообхватни предложения, които вземат под внимание опасенията на Великобритания и намират отговори за тях\", цитира агенцията думите на Меркел, изречени часове преди гласуването на сделката в парламента в Лондон. Тереза Герова", "date": "2019.03.12", "title": "Ангела Меркел: Последното предложение за споразумение за Брекзит е ясно и широкообхватно"}
{"url": "http://www.focus-news.net/news/2019/03/12/2633663/montana-magla-namalyava-vidimostta-do-100-metra-v-prohoda-petrohan-snezhnata-pokrivka-e-10-sm.html", "text": "Мъгла намалява видимостта до 100 метра в прохода Петрохан, снежната покривка е 10 см. В прохода продължава да вали сняг. Това съобщи за  Радио „Фокус“ – Видин  дежурният служител в Областно пътно управление – Монтана. Пътят се почиства от две машини и се опесъчава. На прохода духа силен северен вятър, температурата е минус 2 градуса, времето е облачно. Сняг вали и в село Превала, там снежната покривка също е 10 см. В останалата част на област Монтана вали дъжд, пътните настилки са мокри. \r\nАнна ЛОЗАНОВА", "date": "2019.03.12", "title": "Монтана: Мъгла намалява видимостта до 100 метра в прохода Петрохан, снежната покривка е 10 см"}
{"url": "http://www.focus-news.net/news/2019/03/12/2633659/kmetat-na-plovdiv-ivan-totev-obshtinata-e-gotova-da-izkupi-imota-varhu-koyto-se-namira-parka-v-kvartal-karshiyaka-no-na-razumna-tsena.html", "text": "Общината е готова да изкупи имота, върху който се намира парка в квартал „Кършияка”, но на разумна цена. Това съобщи пред журналисти кметът на Пловдив Иван Тотев, предаде репортер на  Радио „Фокус” - Пловдив . „В никакъв случай няма да позволим да ни извиват ръцете”, каза кметът. Той посочи, че цената, която биха дали, не може да бъде по-висока от тази, на каквато е бил продаден имотът от предишния собственик, а тя е около 1.100 млн. лева с ДДС. На такава цена сделката е била вписана. „Ще предложа да се направи оферта със същата цена, но ако тръгнат да ни извиват ръцете и да искат 15 млн. лева за такъв имот, то това би било нецелесъобразно. Ние имаме ограничен бюджет и трябва да пестим разумно парите”, каза Тотев. По думите му всичко ще зависи от офертата, която ще направи собственикът. Предложението ще се гледа първо от Общинския съвет и там ще се коментира отново. Според кмета това са търговски отношения и трябва и двете страни да са доволни. \r\nКметът на Пловдив заяви, че сега те трябва да „сърбат попарата” за решенията, вземани много години преди тях. По думите му това е един от имотите, които са били в апортирания дял на „Пълдин инвест“ АД и той не е общински повече от 10 - 15 години. „Това, че хората са считали, че на тази територия е техният парк, не е така. Това е частен имот и ние може само да го контролираме на базата на Общия устройствен план, който не позволява строителство там”, каза кметът. Той подчерта, че това е частен имот и с него може да се случи същото, което стана с имота на площад „Централен\". Попитан как Общината е допуснала този имот да се продаде, при положение, че местната власт е съдружник в „Пълдин инвест“, кметът Иван Тотев отговори, че Общината дори не е била питана. „Общината притежава само 25% от дяловете на дружеството и ако на общо събрание то реши да продава, не може да ги спре“, каза Тотев. \r\nКметът добави още, че продажбата е била извършена през месец ноември 2017 година, което може да се види от вписването на сделката. \r\nЦветана ТОНЧЕВА", "date": "2019.03.12", "title": "Кметът на Пловдив Иван Тотев: Общината е готова да изкупи имота, върху който се намира парка в квартал „Кършияка”, но на разумна цена"}
{"url": "http://www.focus-news.net/news/2019/03/12/2633667/?kspert-rusiya-s-kakvo-germanska-evropa-se-otlichava-ot-frenskatai.html", "text": "Електронното издание на руското списание  „Эксперт“  публикува материал, в който се опитва да даде отговор на въпроса с какво „германска“ Европа се отличава от „френската“. \r\n„Лидерът на германските християндемократи разкри своята визия за бъдещето на Европа. Оказа се, че „немската” Европа е различна от „френската”, констатира изданието.  \r\nПредседателят на Християндемократическия съюз (ХДС) Анегрет Крамп-Каренбауер (АКК) публикува програма за европейски реформи на управляващата партия в Германия. Няколко дни преди това френският президент Еманюел Макрон направи същото програмно изявление, в което описва как вижда бъдещето на обединена Европа. \r\n„Европейският централизъм, европейската държавност, комунитаризация на дълга, европеизацията на социалните системи и минималната работна заплата са грешен подход“, пише Анегрет Кръмп-Карренбауер в статия, публикувана под заглавие „Да поставим Европа на правилния път“. \r\nЛидерът на ХДС, който замени Ангела Меркел през декември 2018 г., е съгласна с френския президент, че „Европа трябва да бъде по-силна“, но не вярва, че това трябва да бъде постигнато чрез създаване на допълнителни европейски организации и институции, нито чрез изземване на властта на националните правителства от Брюксел. \r\nПризовавайки за „Европейско Възраждане“, Макрон предложи формиране на нови институции и да проведе общоевропейска конференция за преформатиране на континенталните политически структури. Лидерът на Петата република предложи да се въведе европейска минимална работна заплата и да се създаде европейска банка за борба с изменението на климата. \r\nВместо да защитава „дефектното състояние на днешния Европейски съюз от обвиненията на популистите\", според АКК Европа се нуждае от стратегия, която да комбинира националните и европейските подходи. \r\nЗа да остане Европа силна и обединена, смята АКК, „дейностите на европейските организации не могат да претендират за морално превъзходство над усилията и дейностите на националните правителства\". \r\n„Нова Европа не може да бъде създадена без национални държави\", пише лидерът на германските християндемократи. „Те дават демократична легитимност и идентичност. Членовете на ЕС формулират и обединяват своите национални интереси на европейско равнище. Това дава на европейците значителна тежест на международната сцена\". \r\nЯсно е, че АКК не разстрои Макрон и французите, като заяви, че за да подобри спешно външната си политика, Европейският съюз трябва да има постоянно място в Съвета за сигурност на ООН и да опразни втората сграда на Европейския парламент в Страсбург. Париж отхвърли и двете идеи. \r\nКато цяло, АКК се съгласява с Еманюел Макрон по въпроси, свързани с миграцията и изменението на климата. Тя подкрепя акцента на френския лидер върху засилването на сигурността на външните граници на ЕС и призовава Европейската агенция за гранична служба (Фронтекс) да получи ролята на „гранична полиция“. Според АКК  исканията на мигрантите за статут на бежанци и убежище трябва да бъдат проверявани на границите на Шенгенската зона. ЕС трябва да създаде електронна система за влизане и излизане от обединена Европа, уверена е АКК.  \r\nПредседателят на ХДС вярва, че Европа трябва да стане лидер в борбата срещу изменението на климата. За тази цел е необходимо да се сключи европейски договор за опазване на климата. Освен това всички европейски държави трябва да участват в него.  \r\nГоворейки за отношенията между Берлин и Париж, може спокойно да се каже, че различните визии за бъдещето на Стария свят от френския лидер и най-вероятния следващ канцлер на Германия само увеличават и без това тежкия багаж на различията. Тереза Герова", "date": "2019.03.12", "title": "„Эксперт“ (Русия): С какво „германска“ Европа се отличава от „френската“?"}
{"url": "http://www.focus-news.net/news/2019/03/12/2633670/burgas-lektsiya-visulki-predstavyashti-izobrazheniya-na-kon-s-mazhka-glava-shte-se-sastoi-v-etnografskiya-muzey-na-16-mart.html", "text": "Историята за това как химически анализи промениха с 10 века датировката на емблематичен археологически предмет, ще разкаже бургаски археолог по време на традиционната лекция на 16 март, съобщиха от пресцентъра на  Община Бургас . Д-р Йото Валериев ще представи данни от интердисциплинарни изследвания върху метални висулки с изображения на кон с мъжка глава. Археолозите от средата на миналия век свързваха тези любопитни ювелирни изделия с българската материална култура от периода на Първото българско царство (VII-XI в.), определяха ги като изработени от бронз и ги разглеждаха заедно с друг вид паметници – т. нар. бронзови амулети конници, датирани в периода VI-XI в. Предприетите в последните години анализи коригираха представата за съставния им материал и датировката, като ги отнесоха към Късното Средновековие и по-конкретно в XIX в. Лекцията „Висулки, представящи изображения на кон с мъжка глава“ ще се състои тази събота (16 март), от 11:30 ч. в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.03.12", "title": "Бургас: Лекция „Висулки, представящи изображения на кон с мъжка глава“ ще се състои в Етнографския музей на 16 март"}
{"url": "http://www.focus-news.net/news/2019/03/12/2633668/burgas-prez-mesets-may-v-grada-shte-bade-vazroden-mezhdunarodniyat-turnir-po-akrobatika-acro-cup-burgas.html", "text": "През май месец в Бургас ще бъде възроден един от най-силните международни турнири по акробатика, организиран преди години от легендарния треньор Радослав Александров – създател на силната бургаска акробатична школа. Това съобщиха от пресцентъра на  Община Бургас . Тази година с тази отговорна задача се заемат млади и амбициозни треньори от акробатичен клуб „Черноморец“. Международният турнир „Acro Cup Burgas“ ще се проведе от 8 до 12 май, а в него ще участват клубни отбори от Великобритания, Полша, Гърция, Молдова и България. Състезанието се организира със съдействието на Българска федерация по спортна акробатика и Община Бургас. По този начин любителите на спорта ще могат да се насладят на красотата и атрактивността в съчетанията на състезателите от всички възрасти.", "date": "2019.03.12", "title": "Бургас: През месец май в града ще бъде възроден Международният турнир по акробатика „Acro Cup Burgas“"}
{"url": "http://www.focus-news.net/news/2019/03/12/2633671/pazardzhik-ryadka-operatsiya-za-postavyane-na-endoproteza-tip-kuatro-duo-mobiliti-e-napravena-v-bolnitsata-v-panagyurishte.html", "text": "Рядка операция за поставяне на ендопротеза тип Куатро дуо мобилити с пластика при фрактура на ацетабулума е направена в болницата в Панагюрище, съобщиха от пресцентъра на  лечебното заведение . Интервенцията е извършена от д-р Димитър Кочев, началник на Отделението по ортопедия и травматология. Този тип на тазобедрена става се прави за пръв път в област Пазарджик. Заедно с д-р Кочев, в операцията на 67-годишната пациентка се включиха републиканският консултант за Южна България проф. д-р Владимир Ставрев и д-р Видко Желев. \"Този вид става се характеризира с това, че не може да се луксира (изкълчи)\", посочи д-р Кочев. \"Пациентката вече е на крака и нейното възстановяване и рехабилитация се извършват според добрата медицинската практика в тази област\", допълни началникът на отделението по ортопедия в „Уни Хоспитал“.", "date": "2019.03.12", "title": "Пазарджик: Рядка операция за поставяне на ендопротеза тип Куатро дуо мобилити е направена в болницата в Панагюрище"}
{"url": "http://www.focus-news.net/news/2019/03/12/2633669/zheni-peneva-logoped-chrez-aktiven-dialog-oshte-v-ranna-vazrast-roditelite-mogat-da-izgradyat-pravilnite-rechevi-modeli-na-detsata-si.html", "text": "Чрез активен диалог още в ранна възраст родителите могат да изградят правилните речеви модели на децата си. Това каза в интервю за  Радио „Фокус“ – Варна  логопедът Жени Пенева. Според нея родителите са хората, които показват на децата си как се структурира едно изречение. Тя обясни, че за да може едно дете да изгради умението да предава информация, то трябва да започне да се изразява с повече думи още в ранна възраст. За могат да избегнат проблеми в училище, Пенева препоръча на родителите да мотивират децата си да четат повече книги, а още в ранна възраст да ги карат да преразказват приказки, песнички и стихчета. „В книгите се използва не говорен, а литературен език - с повече епитети, повече обяснения на случки, с по-правилно структурирани изречения. Там децата се научават да използват изрази, които са литературни, а не толкова говорни. Там няма жаргон. Особено класически произведения дават възможност да обогатим езика си по някакъв начин, след като усвоим писмения език“, обясни Жени Пенева.  \r\nТя съобщи, че работи с деца от IV клас, на които им предстои външно оценяване, но нямат добра изразна подготовка, затова се налага консултация със специалист. „Писмената реч се развива на базата на по-добре развитата и по-богата говорна реч. Тя е основата всъщност“, посочи Жени Пенева. По думите ѝ още един често срещан проблем на пациентите ѝ е неправилното произношение на различни звукове, като например „р“. Пенева добави, че е много по-лесно от ранна възраст неправилният речеви модел да смени с правилен, за да няма проблеми впоследствие. „При мен идват и големи хора, които казват: „Аз искам да си оправя произношението, например, на звук  „р“, защото не ми е комфортно как го казвам. И това е също проблем, защото съм имала доста случаи, в които съм коригирала звукопроизношение на големи хора“, каза още логопедът. Според нея се случва хората, които се занимават с някаква публична професия, да осъзнаят, че имат говорен проблем и да потърсят помощта на логопед. \r\nБояна АТАНАСОВА", "date": "2019.03.12", "title": "Жени Пенева, логопед: Чрез активен диалог още в ранна възраст родителите могат да изградят правилните речеви модели на децата си"}
{"url": "http://www.focus-news.net/news/2019/03/12/2633673/kmetat-na-plovdiv-ivan-totev-prez-esenta-se-ochakva-da-bade-pusnat-za-dvizhenie-bulevard-severen.html", "text": "През есента се очаква да бъде пуснат за движение най-новият булевард в Пловдив – бул. „Северен”. Това обяви при инспекцията на строителните работи кметът на Пловдив Иван Тотев, предаде репортер на  Радио „Фокус” - Пловдив . Вече е издадено строително разрешение за следващия етап за изграждането на булеварда, след като в края на декември работата бе преустановена.  Булевардът ще свързва „Брезовско шосе“ с моста на Адата, а финансирането е част от 30-милионния заем за реконструкция на 4 булеварда в града. Стойността на тази пътна артерия е около 10 млн. лева. С тях ще бъдат изградени две платна с по три ленти за движение, с осветление и велоалеи. Проектът бе забавен заради отчуждителни процедури, като най-трудни се оказаха два обекта. Именно заради единия от имотите се наложи промяна на проекта за бул. „Северен“, който свършва с кръгово кръстовище на моста на Адата.  \r\nКметът съобщи, че по договор срокът за приключване на булеварда е до края на годината, но след разговор с изпълнителя е станало ясно, че в рамките на септември движението по булеварда ще може да бъде пуснато. \r\nКметът Иван Тотев посочи, че от 30 години насам това ще е първият изцяло нов булевард в Пловдив.  \r\nОбщината очаква предложения за името на булеварда. Досега са постъпили две такива. Едното от тях е той да се казва „Митрополит Кирил”, а второто – „Девети пехотен полк“. \r\nЦветана ТОНЧЕВА", "date": "2019.03.12", "title": "Кметът на Пловдив Иван Тотев: През есента се очаква да бъде пуснат за движение булевард „Северен”"}
{"url": "http://www.focus-news.net/news/2019/03/12/2633675/menidzharskiyat-ekip-na-bdzh-uchastva-v-rabotna-sreshta-sas-studenti-i-prepodavateli-ot-vtu-todor-kableshkov.html", "text": "Мениджърският екип на „Холдинг БДЖ” ЕАД и дъщерните дружества участва в работна среща със студенти и преподаватели от ВТУ „Тодор Каблешков”. Това съобщиха от пресцентъра на  БДЖ . Целта на организираната среща бе да се дискутират актуални теми, касаещи сътрудничеството между националния железопътен превозвач и Висшето транспортно училище.  \r\nИзпълнителният директор на „Холдинг БДЖ” ЕАД инж. Никола Василев представи пред преподаватели и студенти състоянието и перспективите за развитие на дружеството. Инж. Василев описа и предизвикателствата, с които екипът тепърва предстои да се справя в следващите години. В открит диалог той посочи също, че в момента мениджърският екип на националния железопътен превозвач работи по мерки и подходи, които да допринесат за модернизацията на всички системи в компанията. \r\nОт своя страна управителите на „БДЖ-Пътнически превози” ЕООД и „БДЖ-Товарни превози” ЕООД инж. Христо Иванов и инж. Любомир Илиев коментираха възможностите за професионална реализация в структурите и подчертаха подобренията, свързани с въведената бонусна система за заплащане. \r\nПред академичната аудитория Десислава Стоянова, директор „Човешки ресурси” посочи разработените от компанията стипендиантски и стажантски програми и апелира студентите да станат част от екипа на стабилен и доказал се в годините коректен работодател на повече от 9000 служители.  \r\nСлед изказванията на представителите на националния железопътен превозвач се състоя отворен диалог по редица теми, отнасящи се за възможната реализация на младите хора в компанията. В тази връзка бе отбелязано, че в момента се разработва планираната платформа за кадри, чиято цел е да предоставя актуална информация относно предлаганите стажантски програми от различни железопътни компании за студентите, както и да се проследява тяхната последваща професионална реализация и развитие.  \r\nРъководството на „Холдинг БДЖ” ЕАД отбеляза също, че в близко бъдеще са планирани множество подобни работни срещи с различни училища и университети, които подготвят квалифицирани транспортни кадри за железопътния сектор.", "date": "2019.03.12", "title": "Мениджърският екип на БДЖ участва в работна среща със студенти и преподаватели от  ВТУ „Тодор Каблешков”"}
{"url": "http://www.focus-news.net/news/2019/03/12/2633672/rosen-belchev-oblasten-upravitel-na-montana-ne-e-postapvala-informatsiya-za-uslozhnena-obstanovka-v-naselenite-mesta-kadeto-vali-snyag.html", "text": "Не е постъпвала информация за усложнена обстановка в населените места, където вали сняг. Това каза за  Радио „Фокус“ – Видин  Росен Белчев, областен управител на Монтана. Той посочи, че тази сутрин е имало около 2 см сняг в района на Берковица, който не е създал затруднения за местните власти. \r\nОт Хидрометеорологичната станция в Монтана посочиха, че падналите валежи през вчерашния ден са около 20 л/кв. м, като по-голямо количество са валежите в Говежда, Чипровци и Вълчедръм. Очаква се валежите да спрат до края на деня, а утре температурите в района ще се задържат около 0 градуса. \r\nАнна ЛОЗАНОВА", "date": "2019.03.12", "title": "Росен Белчев, областен управител на Монтана: Не е постъпвала информация за усложнена обстановка в населените места, където вали сняг"}
{"url": "http://www.focus-news.net/news/2019/03/12/2633674/ministar-kiril-ananiev-razporedi-proverka-v-tsentara-za-speshna-meditsinska-pomosht-v-ruse.html", "text": "Министър Кирил Ананиев разпореди да бъде извършена проверка на дейността на ЦСМП - Русе в периода 2017 г. - началото на месец март 2019 г. Експертите на Дирекция „Вътрешен одит“ на Министерството на здравеопазването ще проверяват дали законосъобразно са определяни и осчетоводявани разходите за заплати, както и дали са приложени контролните механизми, свързани с разходването на средства за възнаграждения в Центъра за спешна помощ. Това съобщиха от пресцентъра на  Министерството на здравеопазването . \r\nОт 11 март 2019 г. финансови инспектори на АДФИ също извършват проверка в ЦСМП - Русе.  \r\nОт днес за директор на Центъра за спешна медицинска помощ в Русе е назначена д-р Иванка Маринова Узунова. Тя беше избрана след конкурс при спазването на всички законови процедури и изисквания.", "date": "2019.03.12", "title": "Министър Кирил Ананиев разпореди проверка в Центъра за спешна медицинска помощ в Русе"}
{"url": "http://www.focus-news.net/news/2019/03/12/2633678/veliko-tarnovo-v-grada-shte-bade-predstavena-knigata-balgariya-na-krachka-ot-himalayskata-korona-posvetena-na-alpinista-boyan-petrov.html", "text": "В града ще бъде представена книгата „България на крачка от Хималайската корона“, посветена на алпиниста Боян Петров. Автор е доц. Сандю Бешев, български алпинист и изследовател. В срещата ще участват още Петко Тотев, председател на Българската федерация по катерене и алпинизъм, алпинистът Тончо Тончев, Радко Рачев, Станимир Желязков и Петър Панайотов. Това съобщи за  Радио „Фокус“ – Велико Търново  Румяна Николова от Туристическо дружество „Трапезица 1902“, което е съорганизатор на събитието с БФКА. В своята книга доц. Бешев определя Боян Петров като най-добрият български алпинист и не крие възхищението си от нея. Тя е посветена и на 90-годишния юбилей на организирания алпинизъм в България (19 ноември 2019 г.) и е в памет на Боян Петров, направил най-много от българските алпинисти в битката за 14-те надоблачни гиганта, но останал вечен пленник на най-ниския от 14-те осемхилядника – вр. Шиша Пангма 8027 м., разказва авторът. \r\nПредставянето във Велико Търново ще се проведе тази вечер в читалнята на Регионалната библиотека „П. Р. Славейков“ от 17.30 часа. Срещата ще е отворена за граждани и медии. \r\nЛуиза ТРАНЧЕВА", "date": "2019.03.12", "title": "Велико Търново: В града ще бъде представена книгата „България на крачка от Хималайската корона“, посветена на алпиниста Боян Петров"}
{"url": "http://www.focus-news.net/news/2019/03/12/2633676/sputnik-turtsiya-gazprom-e-uvedomil-balgariya-che-ot-2020-ta-godina-spira-dostavkite-na-priroden-gaz-za-turtsiya-prez-ukrayna.html", "text": "Руският енергиен гигант „Газпром“ е изпратил официално писмо до българските власти, с което ги уведомява, че от януари 2020 г. спира доставките на природен газ от Трансбалканския газопровод през Украйна, предава  Sputnik   в турската си редакция, като се позовава на доклади в средствата за масова информация. \r\nСпоред медии българският министър на енергетиката Теменужка Петрова е потвърдила информацията.  \r\nSpitnik пояснява, че транзита на руски природен газ за Турция минава и през България. Поради тази причина „Газпром“ плаща такси за транзита – нещо, което ще се промени от началото на следващата година.  \r\nСофия си запазва правото да се обърне към арбитраж за уреждане на въпроса с компенсациите за транзитни плащания, които тя има право да получава до 2030 г., съгласно договора с „Газпром\". Твърди се, че българските власти ще предприемат тази стъпка, ако второто разклонение на газопровода „Турски поток“ не мине през страната.  \r\nВ рамките на посещението си в София по-рано този месец, руският премиер Дмитрий Медведев заяви, че ако бъдат дадени надеждни гаранции от Европейската комисия, Москва може да продължи диалога с България за „Турски поток“, припомня Sputnik. Тереза Герова", "date": "2019.03.12", "title": "Sputnik (Турция): „Газпром“ е уведомил България, че от 2020-та година спира доставките на природен газ за Турция през Украйна"}
{"url": "http://www.focus-news.net/news/2019/03/12/2633677/pernik-okrazhnata-prokuratura-predade-na-sad-ordinator-v-bolnitsa-za-nemarlivost-dovela-do-smartta-na-patsient.html", "text": "Окръжна прокуратура – Перник е внесла за разглеждане в съда обвинителен акт срещу д-р М.К. за проявена немарливост при упражняване на медицинска професия, довела до смъртта на пациент. Това съобщиха от пресцентъра на  Апелативна прокуратура - София . \r\nОт 2016 г. обвиняемият К. работел като ординатор във „Вътрешно отделение“ на МБАЛ „Р. Ангелова“ в гр. Перник. Около 19.45 ч. на 24 август 2017 г. „Спешното отделение“ при болницата било посетено от А.Г. за оказване на медицинска помощ. Пациентът, който бил придружен от съпругата си, имал оплаквания за силна болка зад гръдната кост. След извършен преглед било установено, че кръвното му налягане е 172/99, но с ритмична сърдечна дейност. Другите показатели били в норма. Поставена му била диагноза МКБ 110-есенциална (първична) хипертония. Направена му била инжекция ½ хлофазолин и фурантрил. Мъжът бил поставен за известно време под наблюдение, което прекарал в коридора, на пейката пред кабинета.  \r\nПрегледът на пациента бил извършен от обвиняемия К., който току-що бил застъпил на смяна. Половин час по-късно А.Г. отново влязъл за преглед, като повторно му било измерено кръвното налягане. След това пациентът бил освободен с препоръка за почивка в домашни условия.  \r\nНа тръгване за гр. София съпрузите се обадили на личната си лекарка, която ги посъветвала да отидат за нов преглед в столична болница. При пристигането им в „Пирогов“ на А.Г. била направена нова кардиограма, след което мъжът бил преместен в „Шокова зала“. Въпреки проведеното лечение, в 23:04 ч. пациентът починал, вследствие на получен миокарден инфаркт.  \r\nСлед жалби на близките на починалия, по случая е било образувано досъдебно производство. В хода на разследването е била назначена тройна съдебно-медицинска експертиза. Според заключението на вещите лица, поставената диагноза – есенциална хипертония е правилна, с оглед извършения преглед и изготвената ЕКГ. Но освен основната диагноза д-р М.К. е следвало да предположи исхемична болест на сърцето, остър коронарен синдром или друго сърдечно заболяване с подобна симптоматика. За него е била необходима консултация с кардиолог или спешна хоспитализация в болница за наблюдение и уточняване.  \r\nПри прегледа обвиняемият е приел, че причината за високото кръвно налягане е стрес, като пренебрегнал оплакването на А.Г. за общо неразположение и болка зад гръдната кост. Вещите лица са посочили, че пациентът на практика не е получил достатъчна и качествена медицинска помощ, което означава нарушение на разпоредбата на Закона за здравето. Най-вероятно запушването на артериален съд или съдове, довело до миокарден инфаркт, е станало по време на пътуването от гр. Перник към гр. София.  \r\nС освобождаването на пострадалия Г. от обвиняемия К., след прегледа в „Спешно отделение“, пациентът е бил лишен от възможността да получи адекватна медицинска помощ в кардиологично отделение, за да бъде спасен живота му.  \r\nПредстои делото да продължи в съда.", "date": "2019.03.12", "title": "Перник: Окръжната прокуратура предаде на съд ординатор в болница за немарливост, довела до смъртта на пациент"}
{"url": "http://www.focus-news.net/news/2019/03/12/2633681/rayonnite-prokuraturi-v-blagoevgrad-i-petrich-predadoha-na-sad-obvinyaemi-za-bludstveni-deystviya-s-nepalnoletni.html", "text": "Районните прокуратури в Благоевград и Петрич предадоха на съд обвиняеми за блудствени действия с непълнолетни. Това съобщиха от пресцентъра на  Апелативна прокуратура - София . По обвинителен акт на Районна прокуратура – Благоевград на съд е предаден Б.Р. за това, че в периода на 16 май 2018 г. до 21 май 2018 г., в къща в гр. Благоевград, извършил действия с цел да възбуди и удовлетвори полово желание без съвкупление с тринадесетгодишно момиче. Чрез използване на мобилен апарат, мъжът създал порнографски материал – видеоклип, изобразяващ реални блудствени действия с участие на детето. Обвиняемият Р. държал на компютъра си файлове, чието съдържание изобразява открито сексуално поведение, за чието създаване са използвани лица от двата пола, ненавършили осемнадесет години.  \r\nОбвиняемият К.М. е изправен на подсъдимата скамейка по обвинение на Районна прокуратура – Петрич за блудство. Престъпното деяние е било извършено от мъжа около 9.00 часа на 23 юни 2018 г. в магазин в гр. Петрич. Срещу пострадалото четиринадесетгодишно момиче К.М. употребил сила, с цел да възбуди и удовлетвори полово желание без съвкупление.  \r\nПредстои двете наказателни производства да продължат в съда.", "date": "2019.03.12", "title": "Районните прокуратури в Благоевград и Петрич предадоха на съд обвиняеми за блудствени действия с непълнолетни"}
{"url": "http://www.focus-news.net/news/2019/03/12/2633680/sport-manchestar-siti-priema-shalke-04-v-mach-revansh-revansh-ot-18-finalite-na-shampionskata-liga.html", "text": "От 22:00 часа тази вечер Манчестър Сити приема Шалке 04 в мач-реванш реванш от 1/8-финалите на Шампионската лига. В първия мач воденият от Джосеп Гуардиола отбор спечели с 3:2.  \r\nМанчестър Сити ще се опитат за трети път в последните четири сезона да достигнат до 1/4-финалите в Шампионската лига на фона на проблемите, които има клубът с УЕФА и заплахата от изваждане от турнира. \r\nШалке 04 изживява тежък период в Бундеслигата и след серия от пет поредни загуби се бори за оцеляване.", "date": "2019.03.12", "title": "Спорт: Манчестър Сити приема Шалке 04 в мач-реванш реванш от 1/8-финалите на Шампионската лига"}
{"url": "http://www.focus-news.net/news/2019/03/12/2633683/kyustendil-rayonnata-prokuratura-e-predala-na-sad-dvama-mazhe-za-huliganstvo-i-nezakonno-darzhane-na-orazhie.html", "text": "Районна прокуратура - Кюстендил e внесла за разглеждане в съда обвинителен акт срещу А. Д. и И.С. за извършени от тях престъпления – хулиганство и незаконно държане на оръжие. Това съобщиха от пресцентъра на  Апелативна прокуратура - София . \r\nНа 06.06.2018 г. обвиняемият И.С. паркирал управлявания от него микробус „Мерцедес“ в центъра на кв. „Изток“ в гр. Кюстендил. Не след дълго до него спрял лекия си автомобил „Фолксваген“ свидетелят С.И. Мъжете разговаряли, когато към тях се приближил обвиняемият А. Д., изблъскал с ръце С.И. и тръгнал.  \r\nСлед известно време той се върнал, придружен от двама мъже. Заедно те се насочили към С. И. и започнали да му нанасят удари, в това число с тръба, по главата. При побоя на пострадалия бил отнет златен ланец, като материалите за това престъпно деяние са били отделени в друго досъдебно производство.  \r\nВиждайки случващото се, обвиняемият И. С. се качил в микробуса и се насочил към групата лица, нападнали С. И. В този момент А. Д. взел парчета тротоарни плочки от земята и започнал да ги хвърля по автомобилите на опонентите си, след което се оттеглил с останалите от фамилия „Гольовци“.  \r\nОбвиняемият И. С. се върнал в кв. „Изток“ с микробуса, като държал огнестрелно оръжие - ловна пушка. Произвел изстрели в посока „Околовръстно шосе“ - към жилищния блок на фамилията „Гольовци“, след което заминал. На свой ред, обвиняемият А. Д. също дошъл в квартала, където извадил изпод връхната си дреха автоматичен пистолет марка „Скорпион“. Насочил оръжието към ул. „Мездра“ и произвел няколко изстрела в тази посока, след което продължил да ръкомаха и да показва пистолета.  \r\nНа местопроизшествието по същото време се намирали двама свидетели - Б. и непълнолетния С. Момчето чуло изстрели, уплашило се и тръгнало с колелото, като междувременно усетило силна болка в гърба. Не спряло да кара, а се прибрало в дома си, след което било откарано в болница от майка му. Лекарите констатирали, че детето е било уцелено с куршум в гърба, като го оставили за лечение.  \r\nОт инцидента пострадала и Б., която вървяла по ул. „Мездра“ в кв. „Изток“. Жената усетила болка в дясната си ръка и видяла, че кърви. Пристигналата на място линейка я откарала в лечебно заведение. Жената била подложена на операция, по време на която от ръката й бил изваден проектил.  \r\nПредстои насрочване на разпоредително заседание по делото.", "date": "2019.03.12", "title": "Кюстендил: Районната прокуратура е предала на съд двама мъже за хулиганство и незаконно държане на оръжие"}
{"url": "http://www.focus-news.net/news/2019/03/12/2633686/gabrovo-dve-nepalnoletni-momicheta-sa-se-sbili-na-ulitsa-opalchenska.html", "text": "Две непълнолетни момичета са се сбили на улица „Опълченска“, съобщиха от  ОДМВР – Габрово . Сигналът за бой между двете момичета е подаден в Районното полицейско управление на 11 март от педагогическия съветник на Професионалната гимназия „Пенчо Семов“. Съобщено е, че около 12.00 часа в района на улица „Опълченска“ зад заведение „Глинени гърнета“ непълнолетно момиче е нанесло побой на друга малолетна девойка. В Районното управление в Габрово е заведена преписка. След проведените действия от габровските полицаи е установена извършителката на деянието. Материалите по преписката ще бъдат изпратени на Районна прокуратура - Габрово.", "date": "2019.03.12", "title": "Габрово: Две непълнолетни момичета са се сбили на улица „Опълченска“"}
{"url": "http://www.focus-news.net/news/2019/03/12/2633682/prokuror-rumyana-arnaudova-prokuraturata-vinagi-e-bila-aktivna-pri-signali-za-zloupotrebi-na-dlazhnostni-litsa-v-mestnata-vlast-v-tova-nyama-nishto-predizborno.html", "text": "Прокуратурата винаги е била активна при сигнали за злоупотреби на длъжностни лица в местната власт, в това няма нищо предизборно. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ .  \r\nВъв връзка с повдигнатите вчера обвинения на кметовете на Созопол и Златица и днешната проверка на кмета на Стрелча, Арнаудова обясни, че прокуратурата винаги е била активна особено когато става дума за сигнали за злоупотреби на длъжностни лица в местната власт. „За кметицата на Златица вече сме съобщавали информация за повдигнатите ѝ обвинения от Софийска градска прокуратура. Така че по това разследване се събират допълнителни доказателства и се повдигат допълнителни и според нас обосновани обвинения“, посочи тя. \r\nАрнаудова обясни, че разследването на кмета на Созопол е от 2017 г. „Фактът, че вчера се повдига обвинение, означава за нас, че това е моментът, в който сме събрали достатъчно доказателства, за да се ангажира наказателна отговорност“, каза още говорителят на главния прокурор. \r\nТя посочи, че в тези действия на прокуратурата няма нищо предизборно. „Днешният случай с Община Стрелча пък е резултат от сигнал от вчера, така че няма нищо свързано с бъдещите избори“, заяви Арнаудова. \r\nДаяна ДЮЛГЕРОВА", "date": "2019.03.12", "title": "Прокурор Румяна Арнаудова: Прокуратурата винаги е била активна при сигнали за злоупотреби на длъжностни лица в местната власт, в това няма нищо предизборно"}
{"url": "http://www.focus-news.net/news/2019/03/12/2633687/politsiyata-izdirva-13-godishniya-asen-pendurkov-koyto-e-v-neizvestnost-ot-5-mart.html", "text": "По молба на близките столичното Пето РУ издирва 13-годишния Асен Пендурков от София, който е в неизвестност от 5 март. Това съобщиха от пресцентъра на  МВР . Той е излязъл от дома си на 5 март т.г. и до момента е в неизвестност.   \r\nМомчето е високо 165 см, с тъмноруса коса, сини очи и светла кожа. Облечено е с тъмносиньо яке, черен анцуг и светлосини маратонки.  \r\nХората, които разполагат с информация за издирваното момче, могат да сигнализират на тел.: 112, 02/9825920 или в най-близкото поделение на МВР.", "date": "2019.03.12", "title": "Полицията издирва 13-годишния Асен Пендурков, който е в неизвестност от 5 март"}
{"url": "http://www.focus-news.net/news/2019/03/12/2633679/prokuror-rumyana-arnaudova-kmetat-na-obshtina-strelcha-e-prinudil-pone-17-sluzhiteli-da-podadat-molba-za-napuskane-bez-posochena-data.html", "text": "Кметът на Община Стрелча е принудил поне 17 служители да подадат молба за напускане без посочена дата. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . „Във вчерашния ден в ОДМВР – Пазарджик е постъпил сигнал от бивш служител в една от дирекциите на Община Стрелча за това, че в началото на 2016 г. кметът е събрал множество общински служители в кметската зала и им е казал, че следва да подадат и подпишат молба за назначаване на работа и молба за напускане. Тези документи са били подписани от хората, които са се уплашили, че ако не изпълнят разпореждането на кмета, могат да останат без работа“, обясни Арнаудова и уточни, че и двата документа са без дата. По думите й подалият сигнала е едно от лицата, които е подписало молба за напускане, и кметът вече е реализирал намерението си да го освободи. „Започнало е разследване по т.нар. престъпление принуда, тъй като според данните, с които е стартирала полицията, а и прокуратурата се касае за злоупотреба с власт“, коментира Румяна Арнаудова. Тя обясни, че и към този час ръководството на Районна прокуратура – Панагюрище извършва претърсвания. „Търсим документи и 17-те най-малко заявления, които са написани под натиск от служители да напуснат работното си място все едно доброволно. Снемат се обяснения и паралелно с това се разпитват хора. До момента са разпитани 10 души, които са в социален патронаж, двама в „Общински имоти“, един счетоводител, един деловодител и др.“, обясни говорителят на главния прокурор. „Всички тези свидетели към този час потвърждават, че в началото на август 2016 г., заплашени от кмета, че ще бъдат освободени дисциплинарно, са подали молби за напускане без дата“, подчерта Арнаудова и уточни, че се очаква утре да се вземе решение за ангажиране на наказателната отговорност на кмета. „Към този част не са открити посочените заявления, но деловодителката, която ги е приела, е потвърдила, че ги е получила“, обясни Румяна Арнаудова и изрази надежда, че тези документи ще бъдат намерени. „Но дори и без тях, се касае за престъпление, което може да се докаже и само със свидетелски показания. Наказанието е до 6 години лишаване от свобода в случай, че се докаже престъплението“, поясни говорителят на главния прокурор. \r\nДаяна ДЮЛГЕРОВА", "date": "2019.03.12", "title": "Прокурор Румяна Арнаудова: Кметът на Община Стрелча е принудил поне 17 служители да подадат молба за напускане без посочена дата"}
{"url": "http://www.focus-news.net/news/2019/03/12/2633688/burgas-patishtata-v-oblastta-sa-mokri-i-hlazgavi.html", "text": "Пътищата в областта са мокри и хлъзгави. Това съобщи за  Радио „Фокус“ – Бургас  дежурният от Областно пътно управление. Водачите трябва да се движат с повишено внимание и съобразена скорост. \r\nИнтензивен е трафикът по централните улици на Бургас. Натоварено е движението по улиците „Иван Вазов“, „Христо Ботев“, „Цар Симеон“, „Генерал Гурко“ и „Булаир“, както и по бургаските булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.03.12", "title": "Бургас: Пътищата в областта са мокри и хлъзгави"}
{"url": "http://www.focus-news.net/news/2019/03/12/2633690/kyustendil-normalno-se-osashtestvyava-dvizhenieto-po-patishtata-v-oblastta-na-mesta-patnite-nastilki-sa-mokri.html", "text": "Нормално се осъществява движението по пътищата в областта, на места пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по aвтомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.12", "title": "Кюстендил: Нормално се осъществява движението по пътищата в областта, на места пътните настилки са мокри"}
{"url": "http://www.focus-news.net/news/2019/03/12/2633684/elizabet-pavlova-toplofikatsiya-sofiya-ead-tsifrata-6-miliona-za-yuriskonsultski-vaznagrazhdeniya-ne-sashtestvuva-v-otgovora-ni-do-ombudsmana-maya-manolova.html", "text": "Цифрата 6 милиона за юрисконсултски възнаграждения не съществува в отговора на „Топлофикация София“ ЕАД до омбудсмана Мая Манолова, такава цифра няма и в официалния доклад на Агенция за държавна финансова инспекция. Това каза за дневния блок на  Радио „Фокус“  говорителят на дружеството Елизабет Павлова. „На присъдените юрисконсултски възнаграждения на „Топлофикация София“ за 2015 година са в размер на 4 232 303 лева. От тях събраните юрисконсултски възнаграждения са в размер на 2 236 825 лева. Тоест, някъде около половината от присъдените суми са събрани. Така че в документацията, която сме предоставили на г-жа Манолова както „Топлофикация София“ като дружество, така и докладът на Агенцията за държавна финансова инспекция не съществува цифра от 6 милиона, присъдени изобщо такива възнаграждения“, обясни тя. Елизабет Павлова  каза още, че по отношение на делата срещу битови клиенти представителството се извършва единствено и само от юрисконсултите на „Топлофикация София“ ЕАД. Дружеството обаче води дела с фирми, дела, които представляват сериозен, материален интерес за милиони левове и там е необходимо да бъдат представлявани от специализирани юристи, които да защитят естествено правата и интересите на „Топлофикация София“ЕАД, каза още тя. В тази връзка са били сключени и договорите със 7-те адвокатски кантори, които са представлявали „Топлофикация София“ ЕАД в сериозни и тежки дела, добави Павлова.  \r\nМилослава АНГЕЛОВА", "date": "2019.03.12", "title": "Елизабет Павлова, „Топлофикация София“ ЕАД: Цифрата 6 милиона за юрисконсултски възнаграждения не съществува в отговора ни до омбудсмана Мая Манолова"}
{"url": "http://www.focus-news.net/news/2019/03/12/2633666/prokuror-rumyana-arnaudova-georgi-semerdzhiev-e-zadarzhan-v-barselona.html", "text": "Георги Семерджиев е задържан от испанските власти при полицейска операция и проверка в Барселона. Това каза на брифинг говорителят на главния прокурор Румяна Арнаудова, предаде репортер на  Агенция „Фокус“ . Тя припомни, че в дома на Семерджиев в Испания бяха открити издирваните повече от 5 месеца семейство Арабаджиеви. „Софийската районна прокуратура извърши спешни действия по разследването и вчера издаде европейска заповед за арест на Георги Семерджиев. Днес сутринта испанските власти са установили Семерджиев в Барселона, лицето е задържано и в момента е в арест“, заяви говорителят на главния прокурор. Арнаудова обясни, че Софийската районна прокуратура е започнала разследване за това, че Георги Семерджиев е помогнал на семейство Арабаджиеви да осуетят издирването им по европейска заповед на арест, като им е предоставил жилището си. По думите ѝ конкретната дата, от която те са ползвали услугите на Семерджиев, ще бъде установена по време на разследването. \r\nДаяна ДЮЛГЕРОВА", "date": "2019.03.12", "title": "Прокурор Румяна Арнаудова: Георги Семерджиев е задържан в Барселона"}
{"url": "http://www.focus-news.net/news/2019/03/12/2633689/a1-on-makedoniya-sarbiya-otbelyazva-16-ata-godishnina-ot-ubiystvoto-na-zoran-dzhindzhich-s-polagane-na-ventsi-i-memorialen-protest.html", "text": "В Сърбия отбелязват 16-годишнината от убийството на тогавашния министър-председател Зоран Джинджич с полагане на венци и организирането на поклонения в негова чест – при това отделно от управляващи и опозиция, отбелязва македонската електронна медия  A1 On .  \r\nЧленовете на кабинета в Белград, воден от премиера Ана Бърнич, положиха венец под плочата на входа на сградата на правителството, където на 12 март 2003 г. беше убит Джинджич. \r\nПредставители на Демократическата партия (ДП) на Джинджич положиха венец и цветя на гроба на убития премиер в Новото гробище в Белград. Членовете и поддръжниците на Нова партия (НС), водени от бившия сръбски премиер Зоран Живкович, също положиха цветя и венци на гроба на Джинджич. \r\nУспоредно Либералдемократическата партия, ръководена от лидера Чедомир Йованович, организира в Белград шествие, което премина по централните улици на сръбската столица и завърши пред сградата на правителството.  \r\nЗоран Джинджич бе убит на 12 март 2003 г. в двора на правителствената сграда. По случая бе издадена 40-годишна присъда за лишаване от свобода на офицера от службите за сигурност Звездан Йованович, признат за виновен в организиране и извършване на деянието. Същата присъда получи и Милорад Улемек-Легия, също от службите.  \r\nПолитическите мотиви за убийството на Джинджич все още не са разкрити. \r\nДжинджич бе първият министър-председател на Сърбия след падането на режима на Слободан Милошевич през 2000 г. и идването на власт на Демократичната опозиция на Сърбия (ДОС). В рамките на неговия мандат започна процесът на демократизация на обществото, на радикална икономическа и социална реформа. \r\nПравителството на Джинджич решително се застъпваше за сътрудничеството с Трибунала за военни престъпления в Хага и по време на мандата му бяха арестувани и няколко обвиняеми, които впоследствие бяха изправени на съдебната скамейка. Сред тях бе и бившият президент на Сърбия и СРЮ Слободан Милошевич. Тереза Герова", "date": "2019.03.12", "title": "A1 On  (Македония): Сърбия отбелязва 16-ата годишнина от убийството на Зоран Джинджич с полагане на венци и мемориален протест"}
{"url": "http://www.focus-news.net/news/2019/03/12/2633692/pernik-ofitsialno-beshe-otkrita-obnovenata-i-sanirana-sgrada-na-obshtinata.html", "text": "Кметът на Община Перник Вяра Церовска, министърът на регионалното развитие Петя Аврамова  и зам.-кметът Владислав Караилиев символично прерязаха лентата на обновената и санирана сграда на Общината. Това съобщиха от пресцентъра на  Община Перник . По традиция в началото на церемонията беше отслужен водосвет за здраве.  \r\nПроектът „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\" се реализира по Оперативна програма „Региони в растеж“ 2014-2020 г. и е на стойност 2 853 505,74 лева. \r\nНа събитието бяха народните представители Красимир Велчев и д-р Александър Александров, областният управител Ирена Соколова, председателят на Общински съвет - Перник Иво Савов, зам.-кметовете Денислав Захариев, Севделина Ковачева, Йордан Павлов, секретарят Радослава Манова и общински съветници.  \r\n„За мен е удоволствие за присъствам на финализирането на проекта на най-голямата административна сграда, в която се помещават 7 институции“, посочи кметът Вяра Церовска. Тя благодари на министър Аврамова, че винаги оказва помощ в изграждането на всички проекти . \r\n„Вярвам, че това ще продължи и всичко, което сме започнали като проектиране и развитие на Община Перник, ще намери своето реализиране при този екип“, добави кметът Вяра Церовска. \r\nМинистърът на регионалното развитие Петя Аврамова каза, че се радва за присъства на откриването на една много красива и хубава сграда, която гражданите ще ползват, както и служителите на администрацията, които са над 300. \r\n„Освен, че е подобрена функционалността на административната сграда, в този проект има нещо по-иновативно и това са фотоволтаици, монтирани на покрива, които ще намалят потреблението на ел. енергия. Поздравявам екипа на Общината за поредната придобивка и успех на останалите проекти ,по които работим, така че Перник да бъде много по-добро място за живеене“, заяви министър Аврамова.  \r\nГлавната цел на проекта е увеличаване на експлоатационната годност на сградата чрез основен ремонт, саниране и въвеждане на мерки за енергийна ефективност, както и осигуряване на подходяща рентабилна и енергоефективна инфраструктура, спомагаща за устойчивото развитие и подобряване конкурентоспособността на градския ареал на Община Перник.", "date": "2019.03.12", "title": "Перник: Официално беше открита обновената и санирана сграда на Общината"}
{"url": "http://www.focus-news.net/news/2019/03/12/2633693/haskovo-spetsializirana-firma-zapochna-izchistvaneto-na-brashlyana-v-parkovete-v-grada.html", "text": "Специализирана фирма започна изчистването на бръшляна в парк „Ямача“ в Хасково. Това съобщиха от пресцентъра на  Общината . Фирмата има надлежно разрешително за събиране на билки. Документът се издава от Общината, защото паркът е нейна собственост. Според специалистите най-ценен е бръшлянът, събиран сега, защото в този период съдържа максимално количество полезни вещества. Билката се влага при производството на редица лекарства. Фирмата има договор с партньори от Германия за изкупуването на бръшляна.", "date": "2019.03.12", "title": "Хасково: Специализирана фирма започна изчистването на бръшляна в парковете в града"}
{"url": "http://www.focus-news.net/news/2019/03/12/2633694/telma-makedoniya-za-zakonite-varnati-bez-podpis-ot-georgi-ivanov-shte-reshava-talat-dzhaferi.html", "text": "Председателят на парламента ще има последната дума относно 11-те закона, които президентът на югозападната ни съседка Георги Иванов отказва да подпише заради съдържането на новото име на страната в тях – Република Северна Македония, предава скопската телевизия  „Телма“ . \r\nОчаква се законите да бъдат публикувани в „Държавен вестник“ само с подписите на Джафери, както се случи с ратификацията на Преспанското споразумение и Закона за официалната употреба на езиците. Преди това обаче те ще трябва да бъдат повторно гласувани в Събранието.  \r\nЗа ВМРО ДПМНЕ процедурата на Иванов е законна. \r\nПрезидентът на Македония върна шест закона, приети през февруари, а през март - още пет. В обяснението си Иванов подчерта, че не е подписал указите, тъй като винаги е действал в съответствие с тържествената декларация, че ще защитава Конституцията и интересите на Република Македония. \r\nВ такива случаи законите се преразглеждат на трето четене в рамките на 30 дни от датата на внасянето им. След повторното приемане президентът е длъжен да ги подпише, но в този случай е съвсем сигурно, че това няма да се случи и че ще трябва отново да се намеси Джафери. Тереза Герова", "date": "2019.03.12", "title": "„Телма“ (Македония): За законите, върнати без подпис от Георги Иванов, ще решава Талат Джафери"}
{"url": "http://www.focus-news.net/news/2019/03/12/2633695/pazardzhik-rayonnata-prokuratura-v-panagyurishte-nablyudava-razsledvaneto-v-obshtina-strelcha.html", "text": "Районна прокуратура - Панагюрище наблюдава досъдебното производство за принуда в Община Стрелча. Това съобщиха от пресцентъра на  Апелативна прокуратура - Пловдив . Днес, след получен сигнал, служители на отдел „Икономическа полиция“ към ОДМВР - Пазарджик са извършили претърсване и изземване в сградата на Община Стрелча. Сигналът е за това, че през 2016 г. назначени служители от Община Стрелча били принудени да извършат нещо противно на волята им – да подадат заявления за напускане без вписана дата, като в тази връзка се събират доказателства за злоупотреба с власт. По досъдебното производство са иззети веществени доказателства – документи и компютри, предстои разпит на свидетели и други процесуално-следствени действия. Работата по случая продължава и в момента, няма задържани лица и привлечени като обвиняеми.", "date": "2019.03.12", "title": "Пазарджик: Районната прокуратура в Панагюрище наблюдава разследването в Община Стрелча"}
{"url": "http://www.focus-news.net/news/2019/03/12/2633696/sport-yuliya-stamatova-se-klasira-za-vtoriya-krag-na-turnira-v-tunis.html", "text": "Юлия Стаматова се класира за втория кръг на турнира на червени кортове в Табарка, Тунис. \r\nНа старта българката победи първата поставена в основната схема Мириам Бьорклунд от Швеция. Стаматова имаше преднина от 1:6, 7:5, 3:1 преди шведката да се откаже. \r\nБългарската тенисистка ще участва и в турнира на двойки в тандем с Верена Хофер от Италия.", "date": "2019.03.12", "title": "Спорт: Юлия Стаматова се класира за втория кръг на турнира в Тунис"}
{"url": "http://www.focus-news.net/news/2019/03/12/2633698/smolyan-mokri-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, като снеговалежите навсякъде са спрели. Няма натрупана снежна покрива по пътните настилки. Пътищата са мокри, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3.5 тона. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са постъпвали сигнали за инциденти по пътищата в областта. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване. Мястото, което е с дължина около 10 метра, е обозначено с пътни знаци. Очаква се движението да бъде нормализирано в средата на април. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно, без валежи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.12", "title": "Смолян: Мокри са пътищата в областта, настилките са обработени"}
{"url": "http://www.focus-news.net/news/2019/03/12/2633700/prokuror-rumyana-arnaudova-chetirima-sa-zadarzhani-za-iznudvane-i-tormoz-na-detsa-v-uchilishte-v-pleven.html", "text": "Задържани са 4-ма души за изнудване и тормоз на деца в училище в Плевен. Това съобщи говорителят на главния прокурор Румяна Арнаудова по време на брифинг в Съдебната палата, предаде репортер на  Агенция „Фокус“ .  „Районна прокуратура-Плевен уведоми главния прокурор, че са задържани 4 лица, във връзка със случая от 5 март, за който започнаха разследвания за изнудване на деца в училище“, обясни тя. „4-ма са задържаните от прокуратурата с 72-часово задържане, пълнолетни граждани, които са тормозили деца в училище в продължение на повече от 1 година. Най-малкото са им вземали джобните пари. Децата са били подлагани на изключителен тормоз и стрес“, заяви тя. „Нанасяли са им телесни наранявания, заплашвали са ги, че ще бъдат убити и пребити, преджобвали са ги и са ги тормозили ежедневно“, отбеляза говорителят на главния прокурор. Румяна Арнаудова уточни, че задържаните нямат криминално минало. „Първоначалните ни подозрения по данни на пострадалите деца, бяха, че извършителите са непълнолетни, но и четиримата, които сме установили след съответните разпознавания, са пълнолетни български граждани, не осъждани и ще поискаме най-тежката мярка за неотклонение „задържане под стража“, допълни Арнаудова.   \r\nДаяна ДЮЛГЕРОВА", "date": "2019.03.12", "title": "Прокурор Румяна Арнаудова: Четирима са задържани за изнудване и тормоз на деца в училище в Плевен"}
{"url": "http://www.focus-news.net/news/2019/03/12/2633699/plovdiv-politsiyata-nagradi-36-godishen-mazh-nameril-i-predal-portfeyl-s-golyama-suma-pari.html", "text": "36-годишен мъж от Пловдив е награден от полицията за висок морал и доблестна постъпка. Това съобщи за  Радио „Фокус“ - Пловдив  говорителят на ОДМВР. През януари на територията на мол в града младият мъж забелязал чужд портфейл и веднага уведомил охраната на обекта. Впоследствие сигналът е подаден в полицията и на място се явили служители от Шесто РУ. В присъствието на мъжа било установено съдържанието на изгубената вещ – лични документи и значителна парична сума в български левове и различни валути. Малко по-късно бил издирен собственикът, на когото е предаден портфейлът. \r\nЗа честната постъпка, проявената гражданска доблест и висок морал 36-годишният мъж е отличен с почетна грамота от ръководството на ОДМВР – Пловдив.", "date": "2019.03.12", "title": "Пловдив: Полицията награди 36-годишен мъж, намерил и предал портфейл с голяма сума пари"}
{"url": "http://www.focus-news.net/news/2019/03/12/2633704/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-na-motorni-prevozni-sredstva-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на пункта. Пътните настилки са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.12", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването на моторни превозни средства през пункта"}
{"url": "http://www.focus-news.net/news/2019/03/12/2633703/dobrich-rzi-e-vzela-probi-ot-zona-na-vodosnabdyavane-stefanovo-sled-signal-za-nereglamentirano-vklyuchvane-na-povarhnostni-vodi-ot-reka-batovska.html", "text": "РЗИ е взела проби от зона на водоснабдяване \"Стефаново\" след сигнал за нерегламентирано включване на повърхностни води от река Батовска. Това съобщиха от пресцентъра на  РЗИ . В зона на водоснабдяване \"Стефаново\" попадат следните населени места: с. Одърци, с. Пчелино, с. Славеево, с. Бранище, с. Плачи дол, с. Стефаново, с. Соколник, гр. Добрич - кв. \"Добротица\", вилни зони „Гаази баба“ и „Лозята“. Водоснабдяването е от помпена станция \"Батово 2\". През месец януари и месец февруари 2019 г. РЗИ - Добрич е взела и анализирала по физико-химични и микробиологични показатели 5 проби вода от крана на потребителя в 5 населени места от зоната, като не са установени несъответствия с изискванията на Наредба № 9/2001 г. за качеството на водата, предназначена за питейно-битови цели.   \r\nНа 11 март 2019 г., веднага след получаване на информацията, е извършен насочен здравен контрол, придружен с пробонабиране на общо 18 бр. проби вода от различни пунктове при крана на потребителя във всички населени места от зоната, вкл. и от помпена станция \"Батово 2\".  \r\nВ РЗИ - Добрич ще бъдат анализирани по физико-химични и микробиологични показатели 17 бр. проби вода, а 1 проба е изпратена за анализ по физико-химични показатели в РЗИ - Варна. \r\nКъм момента се изчакват резултатите от анализите. \r\nРЗИ - Добрич препоръчва при евентуално съмнение относно качеството на водата при крана на потребителя, за питейно-битови цели да се използва бутилирана вода от търговската мрежа. \r\nПри ползване на вода от резервни съдове, същата преди консумация следва да се преварява.", "date": "2019.03.12", "title": "Добрич: РЗИ е взела проби от зона на водоснабдяване \"Стефаново\" след сигнал за нерегламентирано включване на повърхностни води от река Батовска"}
{"url": "http://www.focus-news.net/news/2019/03/12/2633697/", "text": "Представителството по отношение на делата, водени срещу битови клиенти, се извършва само от юрист на „Топлофикация София“. Това каза в дневния блок „Добър ден“ на  Радио „Фокус“  говорителят на „Топлофикация София“ Елизабет Павлова. „През 2015 година в трудово правоотношение с „Топлофикация София“ са били 19 юрисконсулти. „В доклада, който е публично известен, подготвен след проверка от АДФИ, броят на служителите в дирекция „Правна“ е 52. Това са не само юрисконсулти, но и хора, които се занимават с оформянето на документи, деловодители и технически служители. В това отношение няма разминаване между данните, които сме предоставили днес на омбудсмана на Република България и това, което е посочено в доклада на АДФИ“, заяви Елизабет Павлова. Тя уточни, че по отношение на делата срещу битови клиенти представителството се извършва единствено и само от юрист на „Топлофикация София“. Дружеството обаче води дела с фирми за милиони левове, каза Елизабет Павлова. „Там вече е необходимо да бъдат представлявани от специализирани юристи, които да защитят правата и интересите на „Топлофикация София“. В тази връзка са били сключени и тези договори със 7-те адвокатски кантори, които са представлявали „Топлофикация София“ с наистина много тежки и отговорни дела.  \r\nМилослава АНГЕЛОВА", "date": "2019.03.12", "title": "Елизабет Павлова, „Топлофикация София“ ЕАД: Представителството по отношение на делата, водени срещу битови клиенти, се извършва само от юрист на „Топлофикация София“"}
{"url": "http://www.focus-news.net/news/2019/03/12/2633701/ministerstvo-na-otbranata-spetsialnite-sili-obsadiha-s-ofitsialna-delegatsiya-na-azerbaydzhan-podobryavaneto-na-voennoto-satrudnichestvo.html", "text": "Официална военна делегация, водена от първия заместник-министър на отбраната и началник на Генералния щаб на Въоръжените сили на Република Азербайджан генерал-полковник Наджмадин Садъков, посети днес, 12 март, Специализирания учебен полигон „Црънча” на 68-ма бригада Специални сили – Пловдив. Това съобщиха от пресцентъра на  Министерството на отбраната . Целта на посещението беше подобряването на двустранното военно сътрудничество между специалните сили на България и Азербайджан.  \r\nПред официалната военна делегация командирът на 68-ма бригада Специални сили бригаден генерал Явор Матеев изнесе брифинг, на който запозна присъстващите със структурата, задачите и подготовката на българските специални сили. Генерал-полковник Наджмадин Садъков представи структурата на Въоръжените сили на Азербайджан. След брифинга военнослужещи от бригадата представиха демонстрации на способности, сред които неутрализиране на терористи в сграда, освобождаване на заложник, унищожаване на обект и стрелби. Военната делегация от Азербайджан разгледа показ на бойната техника, артилерийско въоръжение и снаряжение, свързочно имущество и парашутно-материална част на въоръжение в бригадата.  \r\nВ знак на уважение и приятелство бригаден генерал Явор Матеев и генерал-полковник Наджмадин Садъков си размениха плакети. \r\nПо-рано днес министър-председателят Бойко Борисов се срещна с генерал-полковник Наджмадин Садъков, първи заместник-министър на отбраната и началник на Генералния щаб на Въоръжените сили на Азербайджан. В разговора бяха обсъдени перспективите за задълбочаването на военното сътрудничество, изпълнението на съвместни учения, както и засилването на партньорството във военно-образователната сфера. На срещата в Министерския съвет присъстваха и началникът на отбраната генерал Андрей Боцев и заместник-министърът на отбраната Атанас Запрянов.", "date": "2019.03.12", "title": "Министерство на отбраната: Специалните сили обсъдиха с официална делегация на Азербайджан подобряването на военното сътрудничество"}
{"url": "http://www.focus-news.net/news/2019/03/12/2633702/vladislav-karailiev-zam-kmet-na-pernik-ochakvat-se-nad-60-energiyni-spestyavaniya-sled-realizatsiyata-na-proekta-za-obnovyavane-i-sanirane-na-sgradata-na-obshtinata.html", "text": "Очакват се над 60% енергийни спестявания след реализацията на проекта за обновяване и саниране на сградата на Община Перник. Това каза за предаването „Перничани – потомците на Кракра“ на  Радио „Фокус“  зам.-кметът Владислав Караилиев по повод приключилия  проект „Обновяване, саниране, ремонт и въвеждане на мерки за енергийна ефективност на сграда на Община Перник и Областна администрация\" на стойност над 2,8 млн. лева. Той уточни, че европейските средства за проекта са близо 2,5 млн. лева, а националното финансиране – около половин милион лева. „Положена е топлоизолация на фасадните стени на цялата сграда, строена през 1976 година. Извършен е основен ремонт на покрива, полагане на топло- и хидроизолация, монтирана беше изцяло нова PVC-дограма. Ремонтирана беше отоплителната и водопроводната инсталация – в 14-етажната сграда имаше топла вода само до шестия етаж. Беше подменено изцяло енергийното осветление, ремонтирани бяха етажните разпределителни табла, бе изградена пожароизвестителна система, като бяха отделени стълбищните клетки като път за евакуация съгласно новите изисквания на пожарната. Не на последно място бяха монтирани и три фотоволтаични инсталации за производство на електроенергия за собствени нужди, като общата инсталирана мощност е 75 киловатпика“, обясни Владислав Караилиев и прогнозира, че в резултат на това сметките за електроенергия ще са с близо 50% по-ниски. Той обясни, че са монтирани енергоспестяващи осветителни тела, фотоволтаични инсталации, направена е топлоизолация, сменена е дограмата, направен е и монтаж на нови отоплителни тела. Планира се и сключването на нов договор за енергиен мониторинг, посочи зам.-кметът на Перник.  \r\nРосица АНГЕЛОВА", "date": "2019.03.12", "title": "Владислав Караилиев, зам.-кмет на Перник: Очакват се над 60% енергийни спестявания след реализацията на проекта за обновяване и саниране на сградата на Общината"}
{"url": "http://www.focus-news.net/news/2019/03/12/2633685/migratsionnata-obstanovka-v-stranata-e-spokoyna-i-predvidima-obzor.html", "text": "Миграционната обстановка в страната е спокойна и предвидима. Това стана ясно на кръгла маса „Управление на миграционната политика в контекста на изборите за Европейски парламент“. Организатори на кръглата маса бяха Комисията по вътрешна сигурност и обществен ред, Международният център за развитие на миграционни политики, Фондация „Конрад Аденауер“ и Фондация „Ханс Зайдел“.  \r\nКръглата маса бе открита от  председателя на Комисията по вътрешна сигурност и обществен ред и председател на ПГ на ГЕРБ Цветан Цветанов . „Благодаря, че присъстват представителите от ДПС и от „Воля“. Не виждам представители от БСП. Ние знаем, че те в момента не посещават българския парламент. Искам да благодаря на всички посланици, които са тук, защото смятам, че с тяхната подкрепа можем да направим тази кръгла маса много по-полезна“, каза Цветанов. Той призова в предизборната кампания и след евровота политиците трябва да са отговорни по темата миграция, а не да гледат бързия политически дивидент. По думите му темата за миграцията дава възможност на националпопулистките течения в Европа да създадат допълнителни проблеми както по време на европейските избори, така също и след приключването им. Цветанов отчете, че при разговорите за ЕК, за Съвет за европейски парламент темата за миграцията ще бъде много актуална. Той изтъкна, че България изпълнява своя ангажимент по охрана на външната граница на ЕС и подчерта, че страната ни е показала това с национално финансиране за изграждане на възпиращото съоръжение и допълни, че България оценява отпуснатата от ЕС целевата помощ в размер на 160 млн. евро. По думите му в рамките на три години страната ни е успяла да усвои тези средства и да надгради капацитета си, като през последните две години има почти нулев миграционен натиск към страната ни.  Еврокомисарят Мария Габриел  също поясни, че несъмнено има по-добро и защитено управление на външните граници. „Няма да повдигам темата колко важен е регламентът от Дъблин - знаем колко месеци продължават дискусиите. Тук искам да отбележа изключително конструктивната роля на българското председателство, да поздравя България, защото по време на тези месеци беше свършена много работа. Много не само дискусии, но и конкретно набелязване на мерки. Това се отчита в ЕК. Това е една база, която виждаме, че след нея малко по-трудно се случват нещата. Това още веднъж показва колко солидна и устойчива е тя“, допълни още Габриел. Еврокомисарят предупреди да не губим поглед от необходимостта за борба с дезинформацията по темата миграция,тъй като тя отслабва демократичния дебат, дестабилизира политическите действия на публичните органи и подковава доверието на гражданите в институциите и медиите.  \r\nСтатистика изнесе  заместник-министърът на вътрешните работи Красимир Ципов . Той увери, че в момента миграционната обстановка в страната е спокойна и предвидима и отбеляза, че страната ни е усвоила 80% от отпуснатите 160 млн. евро в края на 2016 г. Той отчете още, че 2851 са задържаните граждани от трети страни на вход-изход и във вътрешността на страната през изминалата година, което е с 5% по-малко в сравнение с 2017 г. Министърът посочи, че през 2017 и 2018 г. за първи път броят на върнатите лица е много по-голям от този на незаконно влезлите на територията на страната. „Само преди седмица ЕК публикува своя последен доклад за напредъка за изпълнението на европейската програма по миграцията. Той също потвърждава тенденцията за значителен спад на миграционния натиск на ЕС с 25% за изминалата година, което е най-ниското ниво за последните пет години. Какво всъщност означава това? Дали ЕС не е толкова привлекателно и притегателно място за търсещите убежище, или всъщност сме положили достатъчно усилия и сме работили последователно да постигнем такива резултати... Едно нещо обаче е факт, миграцията продължава да бъде един нереален феномен със своята динамика и комплексен характер. Крайно време е да престанем да разглеждаме миграцията като криза. Следва да съсредоточим усилията си в намиране на едни дългосрочни устойчиви решения в трите основни направления – вътрешно измерение, външно измерение и силни граници“, каза още Ципов. По думите му по отношение на вътрешното измерение ключова роля има предложеният законодателен пакет за реформата на общата европейска система за убежище.  \r\nОт Международния център за развитие на миграционни политики в лицето на нейния генерален директор  д-р Михаил Шпинделегер  изтъкнаха, че мигрантската криза не е приключила. „В период на затишие сме, но все още трябва да свършим много, за да се борим общо с незаконната емиграция“, каза д-р Михаил Шпинделегер. Според него всички трябва да си напишат домашното като държави-членки на ЕС. „Да имаме единна европейска система за убежище и ако една държава каже „Не“, това да означава „Не“ за всички държави членки на ЕС. Това е, което трябва да управляваме като система, иначе ще продължава да имаме злоупотреби със системата“, допълни Шпинделегер. Той уточни, че са в преговори с турската страна, за да бъдат те по-удовлетворени. „Обещанията, поети от Турция се изпълняват и страната е голям партньор на ЕС на тази арена на проблемите с бежанците и ние трябва да направим повече, за да ги убедим, за да продължават да спират бежанците от Турция“, заяви още той.  \r\nНа събитието присъстваха и редица посланици. Румънският посланик у нас Йон Гъля заяви, че Румънското председателство подкрепя тясно сътрудничество с трети страни, през които се транзитират мигрантите.  \r\nПосланикът на Турция у нас Хасан Улусой заяви, че страната му и България имат изключително добри отношения и сътрудничество по границата. От Фондация „Конрад Аденауер“ изразиха загрижеността си, че на евроизборите може да получат подкрепа партии със съмнителни отношения към човешките права и върховенството на закона.  \r\nДеница КИТАНОВА", "date": "2019.03.12", "title": "Миграционната обстановка в страната е спокойна и предвидима (ОБЗОР)"}
{"url": "http://www.focus-news.net/news/2019/03/12/2633705/blagoevgrad-mokri-i-hlazgavi-sa-patnite-nastilki-na-mesta-v-oblastta.html", "text": "Мокри и хлъзгави са пътните настилки на места в областта. Това съобщи за  Радио „Фокус“ - Пирин  дежурният служител в Областно пътно управление - Благоевград. Ограничено е движението на главен път Е-79 в участъка Кресна – Долна Градешница в района на км 402+365, поради извършване на ремонтни дейности на моста на жп линия „София-Кулата“. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. Нормално интензивен е трафикът по главен път Е-79, второкласен път 19 Симитли - Гоце Делчев и АМ „Струма“ в участъка от областта. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово - село Ръждак - Петрич. Срокът за приключване на аварийния ремонт е до 31 юли. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.12", "title": "Благоевград: Мокри и хлъзгави са пътните настилки на места в областта"}
{"url": "http://www.focus-news.net/news/2019/03/12/2633708/varna-ot-blizo-30-000-leva-zapochva-naddavaneto-za-naem-na-morskite-plazhove-kamchiya-sever-3-4-i-5.html", "text": "От 11.00 часа на 1 април в София трябва да се проведе търг с тайно наддаване за отдаване под наем на морските плажове „Камчия - Север 3“, „Камчия - Север 4“ и „Камчия - Север 5“. Това става ясно от справка на Радио „Фокус“ – Варна на  сайта на Министерството на туризма . Обявената начална цена е в размер на 29 019.57 лева без ДДС. Трите плажа са с обща площ от 93 991 квадратни метра, попадащи в землището на община Аврен. Активната плажна площ на територията, общо заета от морски плаж „Камчия – Север 3“, морски плаж „Камчия – Север 4“ и морски плаж „Камчия – Север 5“ е в общ размер на 88 964 кв. м.  \r\nОт активната плажна площ на обекта са изключени пясъчните дюни в размер на 1 867 кв. м, площта на заливаемите площи (лагуна) в размер на 1 099 кв. м и площта на затревените площи в размер на 2 061 кв. м. Трите плажа са с обща дължина на бреговата линия от 1 166 метра.  \r\nОчаква се срокът на наемното отношение да е 5 години. С начална цена от 20 835 лева без ДДС от Министерството на туризма са обявили за отдаване под наем и плажовете „Камчия - Север 1“ и „Камчия - Север 2“.  \r\nСпоред заповед на министъра на туризма от 28 февруари, в момента неохраняемите плажове във Варненска област са 23. Сред тях са изброените плажове на „Камчия“. Останалите ивици без наематели са „Чайка – Централен“, „Чайка – Юг“, „Офицерски“, „Галата“, „Фочоза“, „Хижа Черноморец“, „Паша дере“, „Романтика“, „Изгрев – Хоризонт“, „Шкорпиловци – Север“, „Самотино“, „Бяла“ – „Север“, „Централен“ и „Чайка“. \r\nДиана СТОЕВА", "date": "2019.03.12", "title": "Варна: От близо 30 000 лева започва наддаването за наем на морските плажове „Камчия - Север“ 3, 4 и 5"}
{"url": "http://www.focus-news.net/news/2019/03/12/2633706/lokalno-makedoniya-rusiya-razshiryava-vliyanieto-si-v-albaniya-tvardi-direktorat-na-razuznavaneto-v-tirana.html", "text": "Според директора на разузнаването в Тирана Хелидон Бендо Русия се опитва да разшири влиянието си в Албания, отбелязва македонското електронно издание  „Локално“ . \r\n„Данните от 2018 г. показват, че има все повече опити на Русия да разшири влиянието си в страната ни“, твърди Бендо. Обръщайки се към албанския парламент, той не уточни дали в тези усилия Москва успява да достигне до по-високите албански политически структури. Тереза Герова", "date": "2019.03.12", "title": "„Локално“ (Македония): Русия разширява влиянието си в Албания, твърди директорът на разузнаването в Тирана"}
{"url": "http://www.focus-news.net/news/2019/03/12/2633709/veliko-tarnovo-v-ednata-lenta-se-osashtestvyava-dvizhenieto-mezhdu-gorsko-novo-selo-i-zlataritsa-zaradi-remont-na-patnata-nastilka.html", "text": "В едната лента се осъществява движението между Горско ново село и Златарица. В участъка тече ремонт на пътната настилка, който ще продължи до края на март. От Областно пътно управление – Велико Търново съобщиха за  Радио „Фокус“ – Велико Търново , че трафикът се пропуска последователно в едното платно, като движението се регулира от обучени регулировчици от фирмата изпълнител. Времето в областта е облачно, като на много места все още вали дъжд. Настилките са мокри и хлъзгави. Органите на реда призовават водачите да бъдат внимателни. На места видимостта е намалена. Отворен за движение е Проходът на Републиката, но там остава в сила предупреждението за опасност от падащи камъни. Пътят в района също е мокър и хлъзгав. Ограничено е движението на товарни автомобили над 10 тона по път Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0 до км 5+500 има свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. \r\nЛуиза ТРАНЧЕВА", "date": "2019.03.12", "title": "Велико Търново: В едната лента се осъществява движението между Горско ново село и Златарица заради ремонт на пътната настилка"}
{"url": "http://www.focus-news.net/news/2019/03/12/2633707/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от – 4° до + 22°. Времето над страната е предимно облачно. Слаб до умерен вятър духа в областите: Благоевград, Варна, Добрич, Кюстендил, Монтана, Пазарджик, Перник, Пловдив и Търговище. Дъжд вали в област Бургас и Търговище, в района на Благоевград и Своге. \r\nСняг вали в областите: Враца, Кюстендил, Перник, Смолян, София. В района на Предела, Попови ливади, Троян, Луковит, Петрохан, Берковица, Панагюрски колони, Картела, Студенец, Паничково, Котел, Шипка и Прохода на Републиката. \r\nПътните настилки са предимно мокри, по усойните и планински райони частично заледени и заснежени, обработени и проходими при зимни условия. Ограничена видимост поради мъгла - до 100 м на прохода Петрохан. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движението от км 15+200до км 15+270 в участъка Бобов Дол – Жедна се осъществява в една лента поради свличане на земна маса. Сигнализирано е с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Калотина се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 15.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Ограничено движение по път III-5504 с. Медникарево – п.к. Обручище ( Раднево – Гълъбово) – надлез при км 14+000 до км 15+100 поради аварийно възстановителни ремонтни дейности.  \r\nОбходен маршрут: \r\nс. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.12", "title": "Актуална пътна обстановка"}
{"url": "http://www.focus-news.net/news/2019/03/12/2633710/vitsepremierat-mariyana-nikolova-germanskiyat-biznes-e-vodesht-partnyor-na-balgariya-polagame-usiliya-za-podobryavane-na-vazmozhnostite-za-privlichaneto-na-novi-investitsii.html", "text": "На четвъртото издание на международното изложение „Управление на инвестициите“, което се провежда във Франкфурт на Майн, заместник министър-председателят по икономическата и демографската политика Марияна Николова представи предимствата и бизнес възможностите, които България предлага. Това съобщиха от  Правителствената информационна служба . В изказването си тя подчерта макроикономическата и финансова стабилност, гъвкавата данъчна политика, изразяваща се в най-ниските данъчни ставки и оперативни разходи в Европейския съюз и квалифицирана работна ръка.  \r\nПо молба на германската страна, българският вицепремиер се срещна с Норберт Бартле, парламентарен държавен секретар към Федералното министерство на икономическото сътрудничество и развитие. „Германският бизнес е водещ партньор на България. Полагаме усилия за подобряване на възможностите и условията за привличането на нови германски инвестиции“, заяви Николова и увери, че запазването на това партньорство е сред приоритетите на София.  \r\nДвете страни обсъдиха и защитата на границите на ЕС, която е сред основните предизвикателства пред Общността. Николова отново потвърди ангажимента на страната ни за защита на външните граници на Съюза. На свой ред Бартле благодари за българските позиции по политиките за миграция и сигурност. Той подчерта, че сигурността на външните граници е изключително важна за германското правителство, в чиито фокус са отношенията с Африка, Близкия изток и Карибския басейн.  \r\nВицепремиерът разговаря и с д-р Мартин Вормс, държавен секретар в Министерството на финансите на провинция Хесен. Марияна Николова отбеляза, че усилията на българското правителство са насочени към създаване на все по-атрактивни условия за привличане на чуждестранните инвеститори, включително чрез предприемане на мерки за облекчаване на административните процедури и подобряване на бизнес климата. „Високо ценим партньорството с Хесен, което генерира реална добавена стойност към цялостното българско-германско сътрудничество“, посочи вицепремиерът.", "date": "2019.03.12", "title": "Вицепремиерът Марияна Николова: Германският бизнес е водещ партньор на България, полагаме усилия за подобряване на възможностите за привличането на нови инвестиции"}
{"url": "http://www.focus-news.net/news/2019/03/12/2633711/nova-makedoniya-makedoniya-sled-sasht-i-turtsiya-partnyorstvo-s-gartsiya-i-balgariya.html", "text": "Като бъдещ член на НАТО Македония има много партньори в областта на сигурността, но изпъкват отношенията с две страни от Алианса - САЩ и Турция, с които подписа споразумения за стратегическо военно партньорство. Със съседните Гърция и България подобни процеси са в зародиш, отбелязват в редакцията на електронното издание на първия вестник в югозападната ни съседка –  „Нова Македония“.   \r\nНачело в списъка на македонските съюзници е Турция, която има най- многобройната армия в НАТО. \r\nСлед независимостта от Югославия, като член на НАТО Турция е приятел и стратегически партньор. Хронологично погледнато отношенията между Скопие и Анкара в областта на сигурността започват от 1993 г., когато двете страни подписват за първи път споразумение за военно обучение и сътрудничество. Междувременно са подписани още тридесет договори за военно-финансова помощ, като сътрудничеството е насочено към обучение и предоставяне на логистична подкрепа на АРМ. През последните години повече от 800 членове на АРМ и Министерството на отбраната на Македония са имали привилегията да учат и да се обучават в престижните военни центрове на Турция и да придобият най-високо ниво на знания и умения в Турската военна академия и военното училище ГАТА. \r\nВ същото време Турция е голям донор на бойно оборудване и оръжия на македонската армия, чиито дарения се оценяват на над 20 млн. долара. Една от големите турски дарения на АРМ, на стойност около 2 млн. долара, са военни униформи, използвани от армията в продължение на няколко години. Дарение на стойност 710 000 щатски долара бе използвано и за придобиване на военни превозни средства.  \r\nБлизостта между армиите на Македония и Турция изпъква и в съвместните мироопазващи мисии, които двете страни провеждат заедно под егидата на НАТО в Близкия изток.  \r\nОсвен с Турция, македонската армия е в изключително тесни и приятелски отношения със САЩ. Тази връзка се засилва особено на 7 май 2008 г., когато е подписана декларацията за стратегическо партньорство и сътрудничество, която, в хронологичен план, е четвъртото стратегическо споразумение, подписано от Скопие и Вашингтон. Този документ следва неуспеха на американския президент Джордж Буш да накара Македония да се присъедини към Алианса заради гръцкото вето на срещата на върха на НАТО в Букурещ през април 2008 г. Именно заради тези събития бе направено предложение за подписване на декларация, съгласно която САЩ гарантират сигурността на Македония. Документът за сътрудничество от 2008 г. се фокусира върху три области: връзки в областта на сигурността, търговията и гражданите. \r\nВъз основа на този меморандум досега са осъществени няколко военни сътрудничество между Македония и САЩ: обучение на македонски войници, дарения за оръжия и оборудване за АРМ, съвместни военни учения и съвместно участие в мироопазващи мисии. През октомври 1995 г. властите на държавите подписаха споразумение за научно и технологично сътрудничество на армиите, а две години по-късно бе парафирано споразумение за консолидация и препрограмиране на определени дългове.  \r\nВ последно време се появи информация, която показва, че е възможно Македония да изгради партньорства със съседните си Гърция и България, които може да бъдат повишени на стратегическо ниво. Тези дилеми станаха актуални след неотдавнашно интервю на гръцкия министър на отбраната Евангелос Апостолакис, който подчерта, че стремежът на неговата страна е да стане основен стратегически партньор със Северна Македония в областта на отбраната и името на опазване на мира и укрепване на сътрудничеството на Балканите. \r\nПо-рано, през февруари 2018 г., по време на посещение в Македония, българският президент Румен Радев заяви, че за София е изключително важно да отвори темата за инициатива за сключване на споразумение за стратегическо партньорство между двете страни. След срещата си с Радев македонският президент Георги Иванов подчерта, че сътрудничеството с България може да бъде повишено до ниво споразумение, каквото Македония вече има със САЩ и Турция. \r\nУниверситетският професор Атанас Козарев казва, че е логично страната ни да сключи споразумения за стратегически партньорства, въпреки членството на страната в НАТО. Професорът обяснява аргумента с твърдението, че всяко приятелство, свързано със сигурността, въпреки членството в НАТО, е важно във време, в което светът  е разтърсван от различни вълнения и кризи. . Тереза Герова", "date": "2019.03.12", "title": "„Нова Македония“ (Македония): След САЩ и Турция - партньорство с Гърция и България"}
{"url": "http://www.focus-news.net/news/2019/03/12/2633691/prokuror-rumyana-arnaudova-nablyudavashtiyat-prokuror-prodalzhava-da-se-zapoznava-s-postapilite-dopalnitelno-materiali-po-sluchaya-alo-banov-sam.html", "text": "Наблюдаващият прокурор продължава да се запознава с постъпилите допълнително материали до прокуратурата по случая „Ало, Банов съм“. Това съобщи говорителят на главния прокурор Румяна Арнаудова по време на брифинг в Съдебната палата, предаде репортер на  Агенция „Фокус“ . „Предстои допълнителен анализ, и както сме казали и оценка за това дали не се налага продължаване на действията по събиране на допълнителни материали“, обясни тя. Агенция „Фокус“  припомня: На 7 март говорителят на главния прокурор Румяна Арнаудова обяви, че проверката по случая „Ало, Банов съм“ се удължава, тъй като вицепремиерът Томислав Дончев е изпратил допълнителни документи до прокуратурата, свързана с извършена проверка по случая и събрани документи от различни министерства. Документи са изпратени на 6 март до наблюдаващия прокурор по делото в Специализираната прокуратура.  \r\nДаяна ДЮЛГЕРОВА", "date": "2019.03.12", "title": "Прокурор Румяна Арнаудова: Наблюдаващият прокурор продължава да се запознава с постъпилите допълнително материали по случая „Ало, Банов съм“"}
{"url": "http://www.focus-news.net/news/2019/03/12/2633717/aktsenti-v-sutreshniya-blok-dobro-utro-balgariya-po-radio-fokus-na-13-mart.html", "text": "Турция планира мащабни военноморски учения в района на Егейско море. Могат ли действията от турска страна да се възприемат като провокация от Гърция, имайки предвид чувствителността на региона? Тези и други въпроси коментираме в сутрешния блок „Добро утро, България“ по  Радио „Фокус“  с бригаден генерал от резерва Валентин Цанков, експерт в Центъра за изследване на отбраната и сигурността.  \r\nПрокуратурата е активно ангажирана с разследване на злоупотреби на длъжности лица в местната власт. Вниманието беше насочено към разследвания на кметовете на Созопол, Златица и Стрелча. Добра новина или много шум без реален завършек ще се окажат случаите? Отговорите търсим с Тихомир Безлов, главен експерт в програма „Сигурност“ в Центъра за изследване на демокрацията.  \r\nЩе насочим внимание и към кандидатстудентската кампания, която вече започна в УНСС. Какви са възможностите пред младежите, които висшето учебно заведение предоставя и отговарят ли професионалните направления на нуждите на бизнеса? Повече ще научим от зам.-ректора на УНСС доц. Миланка Славова.  \r\nВ минутите след 9.00 часа Ивелина Иванова ще ни разкаже повече за проявите по повод 120-годишнина от рождението на големия български композитор Панчо Владигеров, които започват в Шумен.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.03.12", "title": "Акценти в сутрешния блок „Добро утро, България“ по Радио „Фокус“ на 13 март"}
{"url": "http://www.focus-news.net/news/2019/03/12/2633715/sliven-patnite-nastilki-v-oblastta-sa-suhi-i-prohodimi-zatvoreni-za-tezhkotovarni-avtomobili-nad-10-tona-sa-prohodite-tvardishki-i-vratnik.html", "text": "Пътните настилки в областта са сухи и проходими. Движението е натоварено, съобщиха от  Областно пътно управление - Сливен . Затворени за тежкотоварни автомобили над 10 тона са проходите Твърдишки и Вратник. В участък от прохода Твърдица – Елена движението е в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по пътя Бероново – Градец в участъка от Садово до Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868. Движението по пътя  Сунгурларе – Пъдарево в участъка от село Чубра до Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът за приключване на двата ремонта е  31 март.", "date": "2019.03.12", "title": "Сливен: Пътните настилки в областта са сухи и проходими, затворени за тежкотоварни автомобили над 10 тона са проходите Твърдишки и Вратник"}
{"url": "http://www.focus-news.net/news/2019/03/12/2633716/pet-vik-druzhestva-podadoha-dokumenti-za-finansirane-na-merki-za-podobryavane-na-vodosnabdyavaneto-i-kanalizatsiyata-ot-operativna-programa-okolna-sreda-2014-2020.html", "text": "Пет ВиК дружества подадоха предсрочно документи за финансиране на мерки за подобряване на водоснабдяването и канализацията от Оперативна програма „Околна среда 2014-2020“. Отличниците са Русе, Враца, Ямбол, Перник и Силистра. Крайният срок за представяне на проектите, подготвени от МРРБ при изработването на 14 регионални прединвестиционни проучвания, пред Управляващия орган на програмата е 23 април 2019 г.  Това съобщи днес министърът на регионалното развитие и благоустройството Петя Аврамова при посещението си в Перник, където участва в дискусия на тема „Европа в нашия дом“, съобщиха от пресцентъра на  Министерство на регионалното развитие и благоустройството . \r\nОстаналите обособени територии, за които има изготвени РПИП и предстои подаване на проектни предложения по ОПОС 2014-2020, са: Бургас, Варна, Видин, Добрич, Кърджали, Пловдив, Сливен, Стара Загора и Шумен. \r\nПроектът на „Водоснабдяване и канализация“ ООД – Перник предвижда инвестиции за 84 млн. лв. без ДДС в Перник и Радомир. Разходите само за строителство за двата града са 26 млн. лв. за водоснабдяване и 45 млн. лв. за отвеждане и пречистване на отпадъчните води. За град Перник е предвидена реконструкция на над 15 км водопроводи, три нови водоема с общ обем 13 300 куб. м, реконструкция и разширение на 29.2 км канализационна мрежа и реконструкция на Пречиствателната станция за отпадни води Батановци. В град Радомир ще бъдат изпълнени 2.2 км транзитен водопровод, почти 10 км вътрешна водопроводна мрежа, реконструкция и разширение на почти 7 км канализационна мрежа, 2 канализационни помпени станции и тласкатели. \r\nИзпълнени са около 80% от предвидените строително-монтажни работи при рехабилитацията на язовир „Студена“, която се извършва с цел увеличаване на техническата и експлоатационната годност на стената и прилежащите съоръжения, информира още министър Аврамова. Язовирът осигурява питейна вода за около 100 хиляди жители, както и вода за промишлени нужди и енергодобив. Предвид факта, че всички строително-монтажни работи се извършват в условията на непрекъсната експлоатация на язовира и непрекъсващо водоподаване към потребителите, част от тях се изпълняват под вода. Срокът за финализиране на дейностите на обща стойност 32 млн. лв. е ноември тази година. Те се финансират по „Проект за развитие на общинската инфраструктура“, изпълняван от МРРБ и финансиран от държавен инвестиционен заем от Световната банка. С още 3.6 млн. лв. от проекта предстои да бъде рехабилитирана пречиствателната станция за питейни води в Перник. В момента се подготвя тръжна процедура. \r\nВ област Перник ще бъдат инвестирани и над 25 млн. лв. по Оперативна програма „Региони в растеж“ 2014-2020, посочи Петя Аврамова. Средствата са по 11 проекта за модернизация на училища, детски градини, сгради и др. 9 от проектите са на общините в областта, а два – на Министерството на образованието и науката и на Министерството на здравеопазването. Тя напомни, че в областния център вече бяха обновени Паркът на предизвикателствата и мостът на р. Струма при ул. „Струма“ и беше благоустроен квартал „Тева“. Дейностите бяха изпълнени по проект „Подобряване на градската среда на град Перник“, финансирани с 4 млн. лв. от програмата. \r\nВ Перник министърът на регионалното развитие и благоустройството откри обновената сграда на Общината. Тя коментира, че от днес общината притежава една от най-модерните обществени сгради в страната. Благодарение на проекта за повишаване на енергийната ефективност по ОП „Региони в растеж“ старата, сграда вече е превърната в красиво здание, в което около 250 служители на 7 институции работят в полза на населението на общината. С близо 3 млн. лв. по програмата беше подобрено техническото ѝ състояние и е подобрена достъпността на хората с увреждания. Приложено е и едно от най-съвременните решения в строителството. След ремонт и изолация на покрива, са монтирани три малки фотоволтаични инсталации за производство на електроенергия за собствени нужди, което би дало възможност за годишно спестяване на 10 - 15% от консумираната електроенергия и намаляване на емисиите на парникови газове с 418.79 тона CO2 екв.", "date": "2019.03.12", "title": "Пет ВиК дружества подадоха документи за финансиране на мерки за подобряване на водоснабдяването и канализацията от Оперативна програма „Околна среда 2014-2020“"}
{"url": "http://www.focus-news.net/news/2019/03/12/2633718/sport-viktoriya-tomova-se-klasira-za-vtoriya-krag-v-kazan.html", "text": "Виктория Томова се класира за втория кръг на турнира в Казан. Поставената под номер едно в основната схема българка победи с 6:4, 6:3 Стефания Рубини от Италия в двубой, продължил 81 минути. \r\nВъв втория кръг Томова ще играе срещу победителката от срещата между Нефиша Берберович от Босна и Херцеговина и квалификантката Вивиан Хейсен от Германия.", "date": "2019.03.12", "title": "Спорт: Виктория Томова се класира за втория кръг в Казан"}
{"url": "http://www.focus-news.net/news/2019/03/12/2633713/pregled-na-mezhdunarodnite-novini-do-18-chasa-agentsiya-fokus.html", "text": "Руският енергиен гигант „Газпром“ е изпратил официално писмо до българските власти, с което ги уведомява, че от януари 2020 г. спира доставките на природен газ от Трансбалканския газопровод през Украйна, предава  Sputnik   в турската си редакция, като се позовава на доклади в средствата за масова информация. \r\nСпоред медии българският министър на енергетиката Теменужка Петрова е потвърдила информацията.  \r\nSpitnik пояснява, че транзита на руски природен газ за Турция минава и през България. Поради тази причина „Газпром“ плаща такси за транзита – нещо, което ще се промени от началото на следващата година.  \r\nСофия си запазва правото да се обърне към арбитраж за уреждане на въпроса с компенсациите за транзитни плащания, които тя има право да получава до 2030 г., съгласно договора с „Газпром\". Твърди се, че българските власти ще предприемат тази стъпка, ако второто разклонение на газопровода „Турски поток“ не мине през страната.  \r\nВ рамките на посещението си в София по-рано този месец, руският премиер Дмитрий Медведев заяви, че ако бъдат дадени надеждни гаранции от Европейската комисия, Москва може да продължи диалога с България за „Турски поток“, припомня Sputnik. \r\n***  В Сърбия отбелязват 16-годишнината от убийството на тогавашния министър-председател Зоран Джинджич с полагане на венци и организирането на поклонения в негова чест – при това отделно от управляващи и опозиция, отбелязва македонската електронна медия  A1 On .  \r\nЧленовете на кабинета в Белград, воден от премиера Ана Бърнич, положиха венец под плочата на входа на сградата на правителството, където на 12 март 2003 г. беше убит Джинджич. \r\nПредставители на Демократическата партия (ДП) на Джинджич положиха венец и цветя на гроба на убития премиер в Новото гробище в Белград. Членовете и поддръжниците на Нова партия (НС), водени от бившия сръбски премиер Зоран Живкович, също положиха цветя и венци на гроба на Джинджич. \r\nУспоредно Либералдемократическата партия, ръководена от лидера Чедомир Йованович, организира в Белград шествие, което премина по централните улици на сръбската столица и завърши пред сградата на правителството.  \r\nЗоран Джинджич бе убит на 12 март 2003 г. в двора на правителствената сграда. По случая бе издадена 40-годишна присъда за лишаване от свобода на офицера от службите за сигурност Звездан Йованович, признат за виновен в организиране и извършване на деянието. Същата присъда получи и Милорад Улемек-Легия, също от службите.  \r\nПолитическите мотиви за убийството на Джинджич все още не са разкрити. \r\nДжинджич бе първият министър-председател на Сърбия след падането на режима на Слободан Милошевич през 2000 г. и идването на власт на Демократичната опозиция на Сърбия (ДОС). В рамките на неговия мандат започна процесът на демократизация на обществото, на радикална икономическа и социална реформа. \r\nПравителството на Джинджич решително се застъпваше за сътрудничеството с Трибунала за военни престъпления в Хага и по време на мандата му бяха арестувани и няколко обвиняеми, които впоследствие бяха изправени на съдебната скамейка. Сред тях бе и бившият президент на Сърбия и СРЮ Слободан Милошевич. \r\n***  Председателят на парламента ще има последната дума относно 11-те закона, които президентът на югозападната ни съседка Георги Иванов отказва да подпише заради съдържането на новото име на страната в тях – Република Северна Македония, предава скопската телевизия  „Телма“ . \r\nОчаква се законите да бъдат публикувани в „Държавен вестник“ само с подписите на Джафери, както се случи с ратификацията на Преспанското споразумение и Закона за официалната употреба на езиците. Преди това обаче те ще трябва да бъдат повторно гласувани в Събранието.  \r\nЗа ВМРО ДПМНЕ процедурата на Иванов е законна. \r\nПрезидентът на Македония върна шест закона, приети през февруари, а през март - още пет. В обяснението си Иванов подчерта, че не е подписал указите, тъй като винаги е действал в съответствие с тържествената декларация, че ще защитава Конституцията и интересите на Република Македония. \r\nВ такива случаи законите се преразглеждат на трето четене в рамките на 30 дни от датата на внасянето им. След повторното приемане президентът е длъжен да ги подпише, но в този случай е съвсем сигурно, че това няма да се случи и че ще трябва отново да се намеси Джафери. \r\n***  Европейският парламент счита за необходимо да бъде прекратен проекта за строителство на газопровода „Северен поток 2“, се казва в одобрен във вторник доклад на ЕП „За политическите отношения между Европейския съюз и Русия“, предава  ТАСС . \r\n„ЕП подчертава, че в момента ЕС е главният търговски партньор на Русия и че Съюзът ще запази своята позиция на ключов икономически партньор в обозримото бъдеще. Но в същото време той посочва, че газопровода „Северен поток 2“ засилва зависимостта на ЕС от доставките на руски газ, което поставя под заплаха вътрешния пазар на ЕС и нейните стратегически интереси и затова трябва да бъде спрян“, се казва в текста на доклада. \r\nВ същото време ЕП „изразява съжаление по повод политиката на Русия, изразяваща се в използването на нейните енергийни ресурси в качеството на политически инструмент за оказване, поддържане и усилване на своето политическо влияние и натиск над зона, която Русия счита за своя сфера на влияние. А също така за въздействие над крайните потребители“. \r\nПри това ЕП „подчертава, че никакви нови проекти не трябва да бъдат осъществявани без предварителна юридическа оценка и тяхното правово съответствие със законодателството на ЕС и съгласуване с политическите приоритети“. В документа също така се отбелязва, че ЕС „остава ангажиран със завършването на проекта за създаване на Европейски енергиен съюз и задачата за обезпечаване на диверсификация на своите енергоресурси“. \r\n„ЕС трябва да говори с един глас и да демонстрира устойчива вътрешна солидарност по отношение на енергийната сигурност. Силната зависимост на ЕС от изкопаемите горива подкопава изработването на балансиран, последователен и основан на европейските ценности подход спрямо Русия“, се казва още в документа. В него се изказва мнение, че „трябва да се създаде по-надеждна и по-стратегическа енергийна инфраструктура в Европейския съюз, неговите страни-членки и в страните от Източното партньорство, за да се увеличи тяхната устойчивост към руските хибридни действия“. \r\nЕП „подкрепя скорошното завършване на формирането на интегриран Европейски енергиен съюз, който в бъдеще ще включва източните партньори“, се казва в документа. \r\n***  Според директора на разузнаването в Тирана Хелидон Бендо Русия се опитва да разшири влиянието си в Албания, отбелязва македонското електронно издание  „Локално“ . \r\n„Данните от 2018 г. показват, че има все повече опити на Русия да разшири влиянието си в страната ни“, твърди Бендо. Обръщайки се към албанския парламент, той не уточни дали в тези усилия Москва успява да достигне до по-високите албански политически структури. \r\n***", "date": "2019.03.12", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/12/2633712/sagata-mezhdu-ombudsmana-maya-manolova-i-toplofikatsiya-sofiya-prodalzhava-obzor.html", "text": "Омбудсманът Мая Манолова коментира пред медиите отговорите, които получи от директора на „Топлофикация София“ ЕАД на зададените от нея въпроси. Съдебната сага на омбудсмана с „Топлофикация“ продължава близо три години. Мая Манолова зададе 10 въпроса, сред които какъв е размерът на присъдените юрисконсулски възнаграждения за 2015 г.; колко от тях са събрани и как са разходвани; колко юрисконсулти са работили в дружеството и какъв е размерът на възнагражденията им; колко са заведените дела срещу длъжници. В рамките на 14-дневния срок по Закона за достъп до обществена информация омбудсманът не получи отговорите. Вместо това, от „Топлофикация София“ ЕАД изразиха писмено становище, в което се твърди, че поисканата информация не попада в приложното поле на Закона за достъп до обществената информация. С решение от 25 февруари 2019 г. Административен съд София –град изпрати преписката на изпълнителния директор на дружеството за предоставяне исканата от Мая Манолова информация. Така Мая Манолова получи отговорите, но според нея те се разминават с информация от други официални документи, изходящи от същото дружество - Годишен доклад на „Топлофикация София“ за 2015 г., Годишен счетоводен отчет за 2015 г. и Доклад на Агенция „Държавна финансова инспекция“ за 2014 и 2015 г.  \r\nЗа образуваните през 2015 г. съдебни изпълнителни дела от „Топлофикация София“ ЕАД срещу нейни клиенти, Манолова цитира: „Според отговор на „Топлофикация София“ през 2015 г. са заведени 17 555 заповедни производства, 5051 искови и 6226 изпълнителни дела или общо 28 832 дела. Според Годишния отчет на „Топлофикация София“ за 2015 г. делата са 15 362 заповедни, 5051 искови и 6900 изпълнителни - общо 27 313“. Омбудсманът отчете, че разликата е 1519 дела. \r\nОт институцията вземат за верен отговора, който е дал изпълнителният директор на дружеството в писмото и въз основа на тях пресмятат какви хонорари е поискала „Топлофикация“ от всички заведени дела през 2015 г. „17 555 заповедни дела по 300 лв. минимално юрисконсултско възнаграждение, което иска дружеството, прави 5,266 млн. лв. По 5051 искови дела минимумът е 300 лв., което прави 1,5 млн. лв. По 6026 изпълнителни дела по 350 лв. минимумът, са близо 2,2 млн. лв. Или общо близо 9 млн. лв. които са поискани от „Топлофикация София“ през 2015 г.“, поясни Манолова като уточни, че тези сметки са направени при условие, че претенциите на „Топлофикация“ по делата са за суми под 500 лв., а е ясно, че се водят и по-големи дела, по които юрисконсултските възнаграждения са по-големи. „Според „Топлофикация“ обаче присъдените юрисконсултски възнаграждания за всички тези 28 хил. дела са 4, 232 млн. лв.“, изтъкна общественият защитник. „Само за справка ще отбележа, че през 2016 г. дружеството има присъдени 10,2 млн. лв. юрисконсултски възнаграждения, а през 2017 г. думата достига почти 12 млн. лв.“, добави тя. „На този фон не е ясно защо в касата на дружеството от присъдени през 2015 г. според отчета 6,1 млн. лв. са постъпили само 2,2 млн. лв.“, коментира Манолова.  \r\n„Цифрата 6 милиона за юрисконсултски възнаграждения не съществува в отговора на „Топлофикация София“ ЕАД до омбудсмана Мая Манолова, такава цифра няма и в официалния доклад на Агенция за държавна финансова инспекция“, заяви за Радио „Фокус“ говорителят на дружеството Елизабет Павлова. „Присъдените юрисконсултски възнаграждения на „Топлофикация София“ за 2015 година са в размер на 4 232 303 лева. От тях събраните юрисконсултски възнаграждения са в размер на 2 236 825 лева“. Елизабет Павлова каза още, че по отношение на делата срещу битови клиенти, представителството се извършва единствено и само от юрисконсултите на „Топлофикация София“ ЕАД. „Дружеството обаче води дела с фирми, дела, които представляват сериозен, материален интерес за милиони левове и там е необходимо да бъдат представлявани от специализирани юристи, които да защитят естествено правата и интересите на „Топлофикация София“ ЕАД“, изтъкна тя.  \r\nОмбудсманът Мая Манолова посочи, че „Топлофикация София“ твърди, че през 2015 г. е имала трудови правоотношения с 19 юрисконсулти, но според доклад на Агенция „Държавна финансова инспекция“ (АДФИ) в дружеството са работили средно месечно 54 юристи. Тя цитира отговора на дружеството: „Начислените им брутни трудови възнаграждения са в размер на 269 608, 51 лв., като основни заплати и възнаграждения по Кодекса на труда 258 290, 18 лв. и 11 318, 33 лв. за материално стимулиране. На служителите са изплатени средства по СБКО в размер на 76 554, 82 лв. за закупуване на работно облекло и очила 3 550, 54 лв.\". „Според доклад на Агенция „Държавна финансова инспекция“ за 2014 и 2015 г. в дирекция „Правна“ на дружеството са работили средно месечно по 54 души, като през месец май и юни са работили 67 души, които са получили възнаграждения в размер на 789 хил. лв., близо 800 хил. лв“, отбеляза Мая Манолова. По думите ѝ тези средства се плащат от столичани, защото те са включени в сметките им за парно. Според нея дружеството е сключило 8 договора с адвокатски кантори за 2 млн. 245 хил. лв. за защита по 7 дела. По думите на Манолова тези средства също влизат в цената на парното и се плащат от всички столичани.  \r\nЕлизабет Павлова поясни, че са били сключени договори със 7 адвокатски кантори, които са представлявали „Топлофикация София“ ЕАД в сериозни и тежки дела. Тя уточни, че представителството по отношение на делата, водени срещу битови клиенти, се извършва само от юрист на дружеството. По думите й няма разминаване между данните, предоставени на омбудсмана и това, което е посочено в доклада на АДФИ. „През 2015 година в трудово правоотношение с „Топлофикация София“ са били 19 юрисконсулти. В доклада, който е публично известен, подготвен след проверка от АДФИ, броят на служителите в дирекция „Правна“ е 52. Това са не само юрисконсулти, но и хора, които се занимават с оформянето на документи, деловодители и технически служители“, заяви Елизабет Павлова.  \r\nМеждувременно изпълнителният директор на „Топлофикация София“ Кремен Георгиев посочи, че дружеството вече няма да завежда дела срещу клиентите, които дължат малки суми. „Потребителите, срещу които има заведени дела, са между 12 и 17 хиляди годишно, което е под половин процент от абонатите“, уточни той. Изпълнителният директор поясни, че досега се е започвала съдебна процедура при задължение над 50 лева и непостигане на какъвто и да е консенсус с абоната. „Тази практика няма да продължи, защото за 5 лева, за 50 лева или за 5 хиляди лева, работата, която върши юрисконсултът, е една и съща. На практика си губи смисълът за такива малки суми да се хаби ресурс\", коментира Кремен Георгиев. Приоритетно „Топлофикация\" ще завежда дела за дължими суми над минималната работна заплата, т.е. 560 лв.  \r\nМая Манолова коментира, че последните 3 години „Топлофикация София“ ЕАД отчита финансови загуби, но въпреки това разходите за персонал ще бъдат увеличени с 19%. Тя обясни, че от „Топлофикация София“ ЕАД са й отговорили, че приходите от юристконсултските възнаграждения през 2015 г. са част от всички приходи на дружеството и формират данъчния финансов резултат, който за посочения период е загуба, и съответно не подлежи на облагане с данък печалба. Според Манолова „Топлофикация“ не знае колко точно дела е завела срещу клиенти през 2015 г. не знае колко суми са и присъдени. Тя поставя под въпрос информацията за това, колко пари са постъпили в касата на дружеството, защото има сериозно несъответствие между тези числа. „Топлофикация“ не знае или не иска да отговори, или има друго обяснение за начина, по който се осчетоводяват суми в дружеството и се води отчетност, след като в официални документи се представят различни данни“, посочи омбудсманът. „Във всички случаи изводът е един „Топлофикация София“ печели много добре на гърба на столичани, чрез хонорари на юристи. Тя работи много добре като една правна кантора, която осигурява присъдени - за 2015 г. 6 115 000 лв. за 2016 г. - 10 224 000 лв. за 2017 г. – 11 884 000 лв.“, заяви омбудсманът.  \r\nМая Манолова призова министър Теменужка Петкова да предложи нова формула за изчисление на такса „сградна инсталация“, която да е разбираема и справедлива за гражданите. Тя апелира новото ръководство на „Топлофикация“ да започне процедура за промяна в общите условия на дружеството, така че балансът на интереси на потребители и дружество да бъде възстановен. Манолова ще настоява Агенция „Държавна финансова инспекция“ (АДФИ) да направи пълна проверка за това какви дела е завела „Топлофикация София“ ЕАД срещу столичани през 2015, 2016, 2017 и 2018 г. – заповедни, искови, колко изпълнителни производства, какви суми са присъдени за разноски и какви са постъпили в касата на дружеството за този период.", "date": "2019.03.12", "title": "Сагата между омбудсмана Мая Манолова и „Топлофикация София“ продължава (ОБЗОР)"}
{"url": "http://www.focus-news.net/news/2019/03/12/2633714/prokuraturata-razsledva-kmeta-na-obshtina-strelcha-za-zloupotreba-s-vlast-obzor.html", "text": "Прокуратурата разследва кмета на Община Стрелча Стойно Чачов за злоупотреба с власт. Служители на отдел „Икономическа полиция“ към ОДМВР - Пазарджик извършиха претърсване и изземване в сградата на Общината по сигнал, че през 2016 г. назначени служители от Община Стрелча са били принудени да подадат заявления за напускане без вписана дата. Говорителят на главния прокурор Румяна Арнаудова поясни, че Чачов е принудил поне 17 служители да подадат молба за напускане без посочена дата. Сигналът за това е постъпил  на 11 март  т.г. в ОДМВР – Пазарджик от бивш служител в една от дирекциите на Общината. От него става ясно, че в началото на 2016 г. кметът е събрал множество общински служители в кметската зала и им е казал, че следва да подадат и подпишат молба за назначаване на работа и молба за напускане без посочена дата. \r\n„Тези документи са били подписани от хората, които са се уплашили, че ако не изпълнят разпореждането на кмета, могат да останат без работа“, обясни Арнаудова и уточни, че и двата документа са без дата. По думите ѝ подалият сигнала е едно от лицата, които е подписало молба за напускане, и кметът вече е реализирал намерението си да го освободи. „Започнало е разследване по т.нар. престъпление принуда, тъй като според данните, с които е стартирала полицията, а и прокуратурата, се касае за злоупотреба с власт“, коментира Румяна Арнаудова. Тя отбеляза, че прокуратурата продължава да търси документи, доказващи намеренията на кмета. „До момента са разпитани 10 души, които са в „Социален патронаж“, двама в „Общински имоти“, един счетоводител, един деловодител и др.“, обясни говорителят на главния прокурор и поясни, че всички тези свидетели към този час потвърждават, че в началото на август 2016 г., заплашени от кмета, че ще бъдат освободени дисциплинарно, са подали молби за напускане без дата. Работата по разследването продължава. На 13 март се очаква прокуратурата да вземе решение за ангажиране към наказателна отговорност на кмета на Община Стрелча. Ако престъплението бъде доказано, Стойно Чачов може да получи до 6 години лишаване от свобода.  \r\nРумяна Арнаудова коментира и повдигнатите обвинения на кметовете на Созопол и Златица, като  увери, че в действията на прокуратурата няма нищо предизборно, защото тя винаги е била активна при сигнали за злоупотреби на длъжностни лица в местната власт. „За кметицата на Златица вече сме съобщавали информация за повдигнатите ѝ обвинения от Софийска градска прокуратура. Така че по това разследване се събират допълнителни доказателства и се повдигат допълнителни и според нас обосновани обвинения“, посочи тя. Арнаудова обясни, че разследването на кмета на Созопол е от 2017 г., но на 11 март 2019 г. се повдига обвинение, защото тогава са били събрали достатъчно доказателства, за да се ангажира наказателна отговорност.  \r\nДаяна ДЮЛГЕРОВА", "date": "2019.03.12", "title": "Прокуратурата разследва кмета на Община Стрелча за злоупотреба с власт (ОБЗОР)"}
{"url": "http://www.focus-news.net/news/2019/03/12/2633738/industrie-magazin-germaniya-i-vse-pak-balgariya-shte-stroi-aets-na-dunav.html", "text": "България иска да изгради спорната атомна електроцентрала „Белене“ на река Дунав и вече дори покани инвеститорите да кандидатстват за проекта. Този път обаче изглежда малко вероятно участието на руски компании, коментира специализираното електронно германско списание  Industrie Magazin . \r\nИзданието подчертава, че София обяви новината седмица след посещението на премиера на Руската федерация Дмитрий Медведев в страната.  \r\nПрез 2012 г. тогавашното правителство на министър-председателя Бойко Борисов отмени проекта за АЕЦ „Белене“ по причини, свързани с разходите. Медведев обяви готовността на Русия да участва. Руският атомарен орган „Росатом“ има голям опит в подобни проекти, увери лидерът на кабинета в Москва в рамките на посещението си в България в началото на март. \r\nОсвен „Росатом“ има и други заинтеросовани от проекта. Става въпрос за германско-френският консорциум Framatom, както и General Electric от САЩ, китайската компания CNC и Korea Hydro & Nuclear Power. Те трябва да решат в рамките на 90 дни дали искат да участват в търга. \r\n„Белене“ ще бъде втората атомна електроцентрала в България след „Козлодуй“, която също ще бъде построена по Дунав. Еколозите предупреждават, че площадката Белене е разположена в земетръсен район.  Тереза Герова", "date": "2019.03.12", "title": "Industrie Magazin (Германия): И все пак – България ще строи АЕЦ на Дунав"}
{"url": "http://www.focus-news.net/news/2019/03/12/2633721/predstoyashti-sabitiya-v-stranata-za-13-mart-agentsiya-fokus.html", "text": "*** \r\nОт 09.00 часа ще започне заседанието на Народното събрание. \r\n*** \r\nОт 10.00 часа в Министерския съвет ще започне редовното правителствено заседание. \r\n*** \r\nОт 09.00 часа в 4 състав на Специализирания наказателен съд ще се гледа делото срещу Симеон Д., Иво П., Радослав Г. и др., обвинени в престъпление по служба.  \r\n*** \r\nОт 09.30 часа 11 състав на Софийския градски съд ще гледа делото срещу Христо П. за умишлена безстопанственост.  \r\n*** \r\nОт 09.30 ч. в Тек Експъртс София (пл. Позитано 2, Перформ Бизнес Център, етаж 2) ще се състои кръгла маса на тема „Жените в технологичния сектор: Възможности и предизвикателства“.   \r\n*** \r\nОт 09.45 часа във 2 състав на Специализирания наказателен съд ще се гледа делото срещу Огнян М., Георги И., Томи Р. и др., обвинени в организиране и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Страхил Г., обвинен в образуване и ръководене на организирана престъпна група.  \r\n*** \r\nОт 10.00 часа в 17 състав на Специализирания наказателен съд ще се гледа делото срещу Гриша Г., Илия Т., Ангел Г., Диляна Р., обвинени в образуване и ръководене на организирана престъпна група.  \r\n*** \r\nОт 10.00 часа ще бъдат положени венци пред паметните плочи на Шандор Петьофи и Лайош Кошут по повод 171 години от избухването на Революцията и борбата за свобода от 1848-1849 г., която е едно от най-значителните събития от новата история на Унгария.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Севдалин Е. и Кирил К., обвинени в изнудване.  \r\n*** \r\nОт 10.30 часа 10 въззивен състав на Софийския градски съд ще гледа делото срещу Константин К.  \r\n*** \r\nОт 11.00 часа в 10 състав на Специализирания наказателен съд ще се гледа делото срещу Цветелин Ц., Тихомир В., Пламен А., Емил И. и др., обвинени в образуване и ръководене на организирана престъпна група.  \r\n*** \r\nОт 11.00 часа в 16 състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в организиране и ръководене на организирана престъпна група.  \r\n*** \r\nОт 11.00 часа в Пресклуб „България“ ще се състои пресконференция по повод предстоящото откриване на Интерски конгрес в Пампорово. \r\n*** \r\nОт 11.00 часа в зала 1 на НДК ще се състои пресконференция свързана с музикалните проекти на НДК. \r\n*** \r\nОт 11.00 часа петчленен състав на Комисията за защита от дискриминация ще проведе заседание по преписка, образувана по  жалба на Г.З. от Хисаря срещу Български ветеринарен съюз. \r\n*** \r\nОт 11.00 часа в пресклуба на БТА ще се състои пресконференция за репресиите срещу българските граждани чрез упражняване на натиск над адвокатите им и борбата с адвокатите за свободна защита на правата и законните интереси на гражданите.  \r\n*** \r\nОт 11.30 часа в „Оборище 5“ - Галерия & Зала по случай финала на фаза 1 от Програмата „Нестле за по-здрави“ ще бъде проведено специално събитие, на което ще бъдат отличени най-отдадените училища. \r\n*** \r\nОт 12.00 часа петчленен състав на Комисията за защита от дискриминация ще проведе заседание по преписка, образувана по  жалба на лишен от свобода. \r\n*** \r\nОт 12.30 часа в зала 1 на ет. 2 на ул. „Московска“ 33 ще се проведе редовно заседание на Постоянната комисия по транспорт и туризъм.  \r\n*** \r\nОт 12.30 часа в Министерството на икономиката министър Емил Караниколов ще даде брифинг за изготвения от Комисия за защита на конкуренцията (КЗК) секторен анализ на пазарите на производство и реализация на бензин и дизел.  \r\n*** \r\nОт 11.00 часа в Националния пресклуб на БТА ще се състои пресконференция на тема „Репресиите срещу българските граждани чрез упражняване на натиск над адвокатите им и борбата на адвокатите за свободна защита на правата и законните интереси на гражданите“. \r\n*** \r\nОт 13.00 часа петчленен състав на Комисията за защита от дискриминация ще проведе заседание по преписка, обединила инициативните документи на 21 жалбоподатели, служители в Главна дирекция “Изпълнение на наказанията”, срещу Министерството на правосъдието.  \r\n*** \r\nОт 13.00 часа в 12 състав на Специализирания наказателен съд ще се гледа делото срещу Гриша Г., Данаил Г., Емилия С., Ивайло Т. и др., обвинени в образуване и ръководене на организирана престъпна група. \r\n*** \r\nОт 13.30 часа в централата на ПП АБВ (ул. „Врабча“ 23) ръководството на партията ще да пресконференция във връзка с приобщаването на група политически партии към идеята на АБВ за провеждане на референдум за мир.  \r\n*** \r\nОт 13.30 часа в заседателната зала в сградата на Висшия съдебен съвет Прокурорската колегия ще проведе заседание.  \r\n*** \r\nОт 13.30 часа в 5 състав на Специализирания наказателен съд ще се гледа делото срещу Калоян П., Любомир С., Михаил Д. и др., обвинени в организиране и ръководене на организирана престъпна група.  \r\n*** \r\nОт 13.30 часа в 1 състав на Специализирания наказателен съд ще се гледа делото срещу Иван С., Янко К., Николай Х. и др., обвинени в организиране и ръководене на организирана престъпна група.  \r\n*** \r\nОт 14.00 часа петчленен състав на Комисията за защита от дискриминация ще проведе заседание по преписка, образувана по жалба на жена футболен съдия.  \r\n*** \r\nОт 14.30 часа в 6 състав на Специализирания наказателен съд ще се гледа делото срещу Петко С., Иван Й., Кристиян Д., обвинени в образуване и ръководене на организирана престъпна група. \r\n*** \r\nОт 15.00 часа в сградата на Дневен център за деца и младежи с увреждания на ул. „Искър“ № 41 ще се състои среща с бивш възпитаник на дом „Надежда“, осиновен в далечната 1995 г. На срещата ще присъства бившата директорка на дома, първата му учителка.  \r\n*** \r\nОт 15.00 часа петчленен състав на Комисията за защита от дискриминация ще проведе заседание по преписка, образувана по  жалба на С.Г. от Тополовград срещу директорката на НУ „Св. Св. Кирил и Методий“ в града.  \r\n*** \r\nОт 18.30 часа в литературен клуб „Перото“ ще бъде представена новата книга на Цанко Живков.  \r\n*** \r\nОт 19.00 часа в театър „Азарян“ ще бъде представен спектакълът на Драматичен театър „Н.Й.Вапцаров” – Благоевград „Принцеса Турандот“. \r\n*** \r\nОт 19.00 часа в Литературния клуб към Столична библиотека ще се състои премиера на дебютната стихосбирка „Няма драма“ на Цветелина Димитрова.  \r\n*** \r\nОт 19.00 часа в залата на в НМА „Проф. Панчо Владигеров“ ще се проведе концерт по повод рождения ден на патрона на Академията.  \r\n*** \r\nОт 19.00 часа в „Книгата“ (ул. „Георги С. Раковски“ №193) ще бъде представена книгата „Извън редовете. Романът на Яна Язова“.  \r\n*** \r\nОт 19.30 часа във фоайето на Дома на киното ще се проведе среща-коктейл с режисьорите на два гръцки филма – „Нейната работа“ (режисьор Никос Ламбос) и „Сервитьорът“ (режисьор Стив Крикрис).    \r\n*** \r\nМеждународният кинофестивал „София Филм Фест“ представя четири филма от програмата си в кино „Люмиер Лидл“ - „Товарът“ от 14.30 часа, „Донбас“ от 16.15 часа, „Танго в тунела“ от 18.30 часа и „Дворците на народа“ от 20.45 часа.  \r\n*** \r\nOт 11.00 часа в кабинета на кмета на община Асеновград д-р Емил Караиванов ще се проведе пресконференция по повод  актуални теми от работата на Общината. \r\n*** \r\nОт 16.00 часа до 18.00 часа в студентския център „Америка за България“ ще се проведе инициативата „Месим, за да се смесим“.  \r\n*** \r\nОт 16.00 часа в Аулата на административния корпус на „УМБАЛ - Бургас“ АД Регионална здравна инспекция ще проведе първото общо учредително събрание на помощник-фармацевтите, упражняващи професията на територията на област Бургас. \r\n*** \r\nОт 18.00 часа в зала „Петя Дубарова“ на Културен център „Морско казино“ ученици от СУ „Константин Петканов“ ще изнесат концерт. \r\n*** \r\nОт 14.00 часа до 16.00 часа в офиса на ПП ГЕРБ общинският съветник Марица Гърдева ще проведе приемна за граждани.  \r\n*** \r\nОт 14.00 часа до 16.00 часа в Дома на културата на слепите ще се проведе безплатен семинар на тема „Новости в техническите помощни средства и информационни технологии за деца и възрастни със зрителни увреждания“. \r\n*** \r\nОт 18.00 часа в ИЗ „Рафаел Михайлов“ ще бъде открита изложба живопис на Любомир Йорданов.  \r\n*** \r\nОт 19.00 часа в Клуб 7 ще се проведе дамско творческо събитие „Да поиграем на карти с Твореца“.  \r\n*** \r\nОт 17.30 часа в залата за изяви на Регионалната библиотека „Михаил Георгиев“ археологът Ваня Ставрева и етнологът Десислава Божидарова към Регионалния исторически музея ще изнесат лекция пред студенти от Русенски университет. \r\n*** \r\nОт 09.00 часа в митрополитския храм “Св. Николай Мирликийски” ще започне преждеосвещена света литургия. В същия ден в 17 ч. в храма “Св. Възнесение” ще бъде отслужено Велико повечерие с третата част на Покайния канон на св. Андрей Критски. \r\n*** \r\nОт 17.00 часа в малката зала на ХГ „Иван Фунев“ ще бъде открита изложбата „Прагът, огнището и коминът - врата между световете“. \r\n*** \r\nОт 19.00 часа в камерната зала на ДКТ ще се играе постановката „Красавицата и звяра“.  \r\n*** \r\nОт 13.30 часа в регионална библиотека „Дора Габе“ ще се проведе библиотерапия с потребители на Дневен център за възрастни хора с увреждания към ЦПЗ „Д-р Петър Станчев“.  \r\n*** \r\nОт 19.00 часа в концертната зала „Добрич“ ще се играе спектакълът „Черна комедия“.  \r\n*** \r\nОт 13.30 часа ще бъде тържествено осветен реновираният полицейски участък. \r\n*** \r\nОт 18.00 на камерна сцена в Драматично-куклен театър ,,Иван Радоев\" ще се играе постановката за деца ,,Тигърчето Спас и малкото голямо слонче\" от Рада Москова. \r\n*** \r\nОт 19.00 на голямата сцена в Драматично-куклен театър ,,Иван Радоев\" ще се играе постановката ,,Картоиграчи\" от Н. В. Гогол. \r\n*** \r\nОт 19.00 на сцената на читалище ,,Съгласие\" ще се играе постановката ,,Всяка година по същото време\" по Б. Слейд. \r\n*** \r\nОт 13.30 часа в Зала 2 на Окръжен съд ще се гледа делото на подсъдимите Мартин М. и Калоян А. Срещу тях е повдигнато обвинение за кражба в затвора на обща стойност 50 лева. И двамата са осъждани за тежко умишлено престъпление.  \r\n*** \r\nОт 17.30 часа в Голямата конферентна зала на Дома на културата „Борис Христов“ ще се проведе безплатна прожекция на новия премиерен документален филм „Deus Nobiscum/Съ Нами Богъ“, посветен на Третото Българско Царство. \r\n*** \r\nОт 18.00 в зала „Княз Александър I“ на Историческия музей археологът Върбин Върбанов ще представи резултатите от теренните археологически проучвания на късноримския кастел Сексагинта Приста, проведени през изминалата година. \r\n*** \r\nОт 11.00 часа в зала №9 на Съдебната палата ще бъде представен филмът-симулативен процес „Съдебен процес – грабеж и разпространение на наркотици в двора на училището“ и рекламния клип, представен на Третата национална среща на органите на съдебна власт – участници в Образователната програма на „Съдебната власт – информиран избор и гражданско доверие. Отворени съдилища и прокуратури“. \r\n*** \r\nОт 11.00 часа в Музеен комплекс „Панчо Владигеров“ ще се проведе Ден на отворените врати и концерт – матине с участието на деца от Шумен. \r\n*** \r\nОт 16.00 часа в зала „Тича” на хотел „Шумен“ ПП ГЕРБ организира граждански диалог на тема регионално развитие. Участие в дискусионната среща ще вземат зам.-министърът на регионалното развитие и благоустройството Николай Нанков, кметът на Шумен и областен координатор на ГЕРБ Любомир Христов, областният управител на Шумен проф. Стефан Желев, общински съветници, кметове на общини и кметове на кметства от Шуменска област. \r\n***   \r\nОт 18.00 часа в Драматично-кукления театър „Васил Друмев“ ще бъде представена изложба от документи и снимки „120 години от рождението на Панчо Владигеров“, свързани с живота и делото на композитора, които се съхраняват в Държавния архив в Шумен. \r\n***   \r\nОт 18.30 часа в Драматично-кукления театър „Васил Друмев \r\nще се състои концертът на Симфониета – Шумен, по повод 120 години от рождението на Панчо Владигеров.  \r\n*** \r\nОт 17.30 часа в Музея на бойната слава в Ямбол ще бъде представена фотодокументалната изложба „Те защитаваха честта на България\".", "date": "2019.03.12", "title": "Предстоящи събития в страната за 13 март (Агенция „Фокус“)"}
{"url": "http://www.focus-news.net/news/2019/03/12/2633737/tass-donald-tramp-udalzhi-s-godina-sroka-na-deystvie-na-sanktsiite-sreshtu-iran.html", "text": "Държавният глава на САЩ Доналд Тръмп удължи с година срока на действие на санкциите срещу Иран, въведени през 1995 г. от администрацията на Бил Клинтън, предава  TACC , като се позовава на съобщение от Белия дом. \r\nТръмп е изпратил съобщение до Конгреса на САЩ, в което обявява удължаването с още една година на „извънредното положение\" в отношенията с Иран, обявено на 15 май 1995 г. Това известие ще бъде публикувано в т.нар. федерален регистър - сбор от официални документи на правителството на САЩ. Тереза Герова", "date": "2019.03.12", "title": "ТАСС: Доналд Тръмп удължи с година срока на действие на санкциите срещу Иран"}
{"url": "http://www.focus-news.net/news/2019/03/12/2633739/montana-oblastnata-direktsiya-na-mvr-v-grada-poluchi-dobra-otsenka-za-deynostta-si-prez-2018-g.html", "text": "Гости на годишния отчет на областната дирекция на МВР в Монтана бяха директорът на ГД ”Национална полиция” главен комисар Христо Терзийски, заместник-директорът на ГД „Гранична полиция” старши комисар Бисер Костадинов, областният управител на Монтана, представители на общинска администрация Монтана, административният ръководител на Окръжна прокуратура, директорът на ТД ”Национална сигурност”- Монтана, ръководствата на сектор „БОП” – Враца, ЗЖУ Монтана и РДПБЗН Монтана, съобщиха за  Радио „Фокус“  от ОДМВР - Монтана. Главен комисар Терзийски оцени като добро нивото на постигнатите резултати от полицейската дирекция в сравнение с предходните години. Отлична бе оценката за дейността на пътна полиция, която е допринесла за значителния спад на броя на жертвите на пътя и увеличението с 30% на установените нарушения на пътя. През отчитания период ОДМВР - Монтана е постигнала добър показател по отношение на увеличените икономически престъпления, иззетите количества акцизни стоки и разкриването на тежките криминални престъпления – 2 умишлени убийства, едното от които със сериозна правна и фактическа сложност. Отчита се още лек спад в процента на разкриваемост на криминалните престъпления, по-голяма натовареност на разследващите полицаи и по-малък брой бързи производства. През годината е подобрено оборудването на \"Пътна полиция\" и Зонално жандармерийско управление – Монтана и е увеличен броят на съвместните операции с ГД „Гранична полиция“. \r\nОДМВР - Монтана отчита спад в броя на регистрираните престъпления с 18% за отчетния период в сравнение с  2017 г. От общо регистрираните престъпления най-голям дял заемат престъпленията против собствеността – 39%, следват общоопасните – 32%, икономическите – 15% и престъпленията против личността – 6%. През 2018 г. са разкрити 738 престъпления, което е 39,63% от общия брой престъпления. През годината са проведени 611 специализирани полицейски операции за противодействие на конвенционалната престъпност, установени са 255 издирвани. Осъществени са 214 срещи с граждани в малките и отдалечени населени места и 2210 срещи с органите на местно управление. Сформирани са 81 мобилни екипи, които са посетили 167 населени места и са провели 171 срещи с населението. През 2018 г. в област Монтана са регистрирани 134 тежки пътнотранспортни произшествия, при които са загинали деветима и са пострадали 179 души. В сравнение с предходната година тежките инциденти са с две повече, жертвите – с 14 по-малко, а ранените – с 10 по-малко. През годината ОДМВР - Монтана отчита значително увеличение на административнонаказателната дейност на \"Пътна полиция\" – установените нарушения са 24 849, за които са съставени 6822 акта и 16 228 глоби с фиш (при 18 938 нарушения за 2017 г., 7564 акта и 8461 глоби по фиш).", "date": "2019.03.12", "title": "Монтана: Областната дирекция на МВР в града получи добра оценка за дейността си през 2018 г."}
{"url": "http://www.focus-news.net/news/2019/03/12/2633740/samolet-e-katsnal-avariyno-na-letishte-sofiya.html", "text": "Самолет е кацнал аварийно на Летище „София“. Това съобщиха за  Агенция „Фокус“  от пресцентъра на  Летище „София“ . Самолетът е пътувал по маршрут Брюксел – Истанбул. Поради технически причини се е наложило аварийно кацане, което е преминало нормално. От Летище „София“ уточниха, че оттук нататък авиокомпанията има ангажимент да превози пътниците до крайната дестинация. \r\nЦветилена СИМЕОНОВА", "date": "2019.03.12", "title": "Самолет е кацнал аварийно на Летище „София“"}
{"url": "http://www.focus-news.net/news/2019/03/12/2633720/afp-okolo-dve-hilyadi-dushi-predimno-chlenove-na-islyamska-darzhava-sa-se-predali-na-sds.html", "text": "Около две хиляди души, предимно членове на близкоизточната радикална групировка „Ислямска държава“, са се предали на подкрепяните от САЩ сили, които се борят с последните части на ислямистите в Източна Сирия, предава  AFP . \r\nГоворителят на „Сирийските демократични сили“ Аднан Африн заяви, че последната група, която ще напусне анклава на джихадистите край границата с Ирак, е прехвърлена на позиция на СДС за проверка. Тереза Герова", "date": "2019.03.12", "title": "AFP: Около две хиляди души, предимно членове на „Ислямска държава“, са се предали на СДС"}
{"url": "http://www.focus-news.net/news/2019/03/12/2633741/sport-livarpul-ostana-bez-vazhen-igrach-za-revansha-v-myunhen.html", "text": "Ливърпул остана без важен играч за мача-реванш срещу Байерн Мюнхен от 1/8-финалите на Шампионската лига.  Полузащитникът Наби Кейта не попадна в групата на гостите заради контузия, потвърдиха от отбора.  \r\nПод въпрос остава и Трент Александър-Арнолд, който напусна с оплаквания мача срещу Бърнли. \r\nБайерн Мюнхен приема Ливърпул на „Алианц Арена“ в сряда от 22:00 часа.  Първата среща между двата тима завърши при нулево равенство на „Анфийлд”.", "date": "2019.03.12", "title": "Спорт: Ливърпул остана без важен играч за реванша в Мюнхен"}
{"url": "http://www.focus-news.net/news/2019/03/12/2633743/vidin-v-svetovnata-sedmitsa-za-borba-s-glaukomata-shte-badat-organizirani-bezplatni-pregledi-v-grada.html", "text": "В Световната седмица за борба с глаукомата във Видин организират безплатни прегледи, съобщиха за  Радио „Фокус“ – Видин  от видинската организация на Съюза на слепите. Прегледите ще се проведат на 15, 18 и 19 март в кабинета на д-р Борислав Милчев в бившата поликлиника. От организацията заявиха, че всички желаещи трябва да се запишат в офиса на Съюза на слепите, на улица „Епископ Софроний“ №1 в ж. к. „Христо Ботев“ във Видин. Всички, които не страдат от заболяването и желаят да проверят вътреочното си налягане, могат да се прегледат при д-р Милчев.", "date": "2019.03.12", "title": "Видин: В Световната седмица за борба с глаукомата ще бъдат организирани безплатни прегледи в града"}
{"url": "http://www.focus-news.net/news/2019/03/12/2633742/kazanlak-s-tehnicheski-igri-v-profesionalna-gimnaziya-ivan-hadzhienov-be-predstavena-spetsialnostta-mashini-i-sistemi-s-tsifrovo-programno-upravlenie.html", "text": "С технически игри в Професионална гимназия „ Иван Хаджиенов” бе представена специалността „Машини и системи с цифрово – програмно управление”, предаде кореспондент на  Радио „Фокус” . Това е специалност, която е изучавана десетилетия в гимназията, а в момента е привлекателна и заради предлаганото дуално обучение – възможност едновременно за учене и работа във водещите машиностроителни фирми в Казанлък. Всеки ученик от специалност „Машини и системи с ЦПУ” и „Мехатроника” в последните две години от обучението си е по три дни седмично в реална работна среда – на трудов договор във фирмите партньори на ПГ „Иван Хаджиенов”.  \r\nВ професионалното състезание, организирано в училищната библиотека, преподавателите бяха подготвили игри, за които са нужни технически познания, сръчност и логика - „Свържи проекциите”, „Право в сърцето” и „Сортиране”. \r\nПреподавателят Пенчо Минчев отправи истинско предизвикателство към ценителите на интелектуалните игри, показвайки вариант на шахматна дъска с нестандартни фигури от машинни елементи. Оригиналната идея е осъществена от учениците в часовете по практическа подготовка. \r\nСлавяна ГАЙДАРОВА", "date": "2019.03.12", "title": "Казанлък: С технически игри в Професионална гимназия „Иван Хаджиенов” бе представена специалността Машини и системи с цифрово – програмно управление"}
{"url": "http://www.focus-news.net/news/2019/03/12/2633747/washington-examiner-kongresat-na-sasht-glasuva-za-razsledvane-na-loshoto-bogatstvo-na-vladimir-putin.html", "text": "Камарата на представителите на САЩ прие закон, който изисква от администрацията на президента Доналд Тръмп да разследва богатството на държавния глава на Руската федерация Владимир Путин, съобщава американското издание  Washington Examiner . \r\nЧленовете на Камарата одобриха т.нар. Закон за прозрачността на Владимир Путин – акт, предложен от двете партии в страната (Демократическата и Републиканската), който обвинява лидера на Кремъл в подкопаване на демократичните реформи в Русия. \r\n„Това, което Конгресът има предвид, е, че САЩ трябва да направят повече, за да разкрият корупцията на Владимир Путин, чието незаконно придобито богатство е може би най-мощният глобален символ на неговата нечестност и постоянните му усилия за подкопаване на върховенството на закона и демокрацията в Руската федерация”, се казва в текста на приетия закон.  \r\nАктът изисква от директора на националното разузнаване и секретарите в министерствата във Вашингтин да оценят размера на богатството на Путин. Неговата нетна стойност, източниците на приходите на Путин и компаниите, които той би могъл да използва, ще бъде представени в списък под формата на доклад.  \r\nЗаконът е един от четирите, насочени към Русия, които обсъждат в САЩ. Законопроектът за  „Минимизиране на руските капани и ограничаване на разузнавателните мрежи“ или „КРЕМЛИН“, ще изисква от длъжностните лица да оценят потенциала на Русия за военни действия срещу съюзниците от НАТО, възможните отговори на по-голямото американско присъствие в Източна Европа и как Русия би могла да използва разделението между западните съюзници.  \r\nОчаква се да бъдат одобрени още два законопроекта. Единият е свързан с убийството на Борис Немцов и осъжда Путин за „преследване на политическия опонент и прикриване на убийството\".  \r\nПоследният е Законът за непризнаване на Крим, който забранява на САЩ да признават претенциите на Русия към Крим. Този законопроект обаче позволява на президента да се откаже от забраната, ако „реши, че е от жизненоважно значение за интересите на националната сигурност на САЩ да го направи\". Тереза Герова", "date": "2019.03.12", "title": "Washington Examiner: Конгресът на САЩ гласува за разследване на „лошото богатство\" на Владимир Путин"}
{"url": "http://www.focus-news.net/news/2019/03/12/2633719/nimh-nay-golemi-kolichestva-valezhi-ot-dazhd-sa-izmereni-v-dobrich-25-lkv-m-prodalzhavat-snegovalezhite-v-planinite-predbalkana-i-sofiyska-oblast.html", "text": "До 17.00 часа най-големи количества валежи от дъжд са измерени в Добрич – 25 л/кв. м., продължават снеговалежите в планините, Предбалкана и Софийска област. Това съобщиха за  Агенция „Фокус“  от  Националния институт по метеорология и хидрология (НИМХ) . През последните три часа снеговалежите са започнали да отслабват и количествата са между 1 и 3 л/кв. м. Към момента сняг вали във Враца, но снежна покривка не се задържа, тъй като температурите са около 0 и 1 градуса. \r\nСредно за страната валежите от дъжд са между 10 и 15 л/кв. м., като най-големи са количествата в Добрич, където са измерени 25 л/кв. м., в Монтана и Лом - 19 л/кв. м., в Силистра – 17 л/кв. м., в Южна България количествата са под 10 л/кв. м., а в Бургас – 7 л/кв. м.  \r\nЦветилена СИМЕОНОВА", "date": "2019.03.12", "title": "НИМХ: Най-големи количества валежи от дъжд са измерени в Добрич – 25 л/кв. м., продължават снеговалежите в планините, Предбалкана и Софийска област"}
{"url": "http://www.focus-news.net/news/2019/03/12/2633746/dimitar-baryakov-profesionalna-lesotehnicheska-gimnaziya-bansko-nasheto-uchilishte-e-edno-ot-parvite-koito-zapochnaha-rabota-po-evropeyski-proekti-i-programi.html", "text": "Ние сме може би едно от първите училища, което започна работа по европейски проекти и програми. Това каза за  Радио „Фокус“ - Пирин  Димитър Баряков, директор на Професионална лесотехническа гимназия „Никола Вапцаров“ в Банско. Той уточни, че имат два проекта по програма „Леонардо“ и един - по програма „Сократ“. По думите му поддържат връзка със сродни училища във Франция, Португалия, Финландия, а сега имат контакт със сръбски училища и с македонско училище. „Направихме един консорциум, за да работим чрез Регионалния инспектор за „Еразъм +“. Работим естествено и във всички национални програми на Министерството на образованието и науката. Сега имаме клубове по интереси за спортна стрелба, клуб „Млад звездоброец“, коментира директорът. Баряков отбеляза, че това е единственото специализирано училище в цяла Югозападна България за обучение на средни специалисти в областта на горското стопанство. Той уточни, че миналата година са имали ученици от 61 различни населени места, което обяснява и големия брой ученици, които живеят на общежитие. \r\nНатали СТЕФАНОВА", "date": "2019.03.12", "title": "Димитър Баряков, Професионална лесотехническа гимназия - Банско: Нашето училище е едно от първите, които започнаха работа по европейски проекти и програми"}
{"url": "http://www.focus-news.net/news/2019/03/12/2633748/veliko-tarnovo-knigata-zabravenoto-srednovekovie-na-istorika-prof-plamen-pavlov-shte-bade-predstavena-v-grada-na-20-mart.html", "text": "„Забравеното Средновековие“ – най-новата книга от историка проф. Пламен Павлов, представят в старата столица. Събитието се организира от сдружение „Българска история“ и Община Велико Търново, съобщават от  сдружението . Организаторите поясняват, че само за месец изданието привлича хиляди читатели и вече е на път да изчерпи първия си тираж. В рамките на 300 страници авторът повежда читателя на вълнуващо средновековно пътешествие, чиято цел не е да го въвлече в алтернативни или сензационни теории, а да представи по обективен и достъпен начин онези личности и събития, които поради една или друга причина са останали на заден план в историческото ни познание. \r\nПроф. Пламен Павлов е един от най-бележитите български медиевисти. Завършва история във Великотърновския университет, където от 1984 г. е преподавател по История на Византия и средновековните балкански държави. Автор и съавтор на студии, книги, учебници, енциклопедии, художествена литература. Телевизионен водещ, сценарист и консултант. Освен това е удостоен и със званието Почетен гражданин на Велико Търново. \r\nАвторът ще представи книгата в Ритуалната зала на общината на 20 март от 17.00  часа. Събитието е част от културната програма на община Велико Търново за месец март. Входът е свободен.", "date": "2019.03.12", "title": "Велико Търново: Книгата \"Забравеното Средновековие\" на историка проф. Пламен Павлов ще бъде представена в града на 20 март"}
{"url": "http://www.focus-news.net/news/2019/03/12/2633750/mitko-ivanov-istorik-ne-e-vyarno-tvardenieto-che-burgas-nyama-aktivno-uchastie-v-natsionalno-osvoboditelnoto-dvizhenie.html", "text": "Твърдението, че Бургас няма активно участие в Национално-освободителното движение, е напълно невярно. Това каза за  >Радио „Фокус“ – Бургас  историкът Митко Иванов. По думите му темата за участието на Бургас в Освободителното дело на България е въпрос, който много пъти е разглеждан в историографията както на града, така и на България. „Има разлика между това да се разглежда Национално-освободителното движение в типичните възрожденски, български градчета и селища и съвсем друго в многонационалния Бургас, където няколко етноса са съжителствали в продължение на столетия и никой от тях не е бил изразено доминиращ“, каза още историкът. Според Иванов българинът в Бургас и българинът в Копривщица на пример са живели в съвършено различна среда. И поради тази причина е неточно да се правят директни сравнения. „Бързам обаче да кажа, че имаме с какво да се похвалим и нямаме от какво да се срамуваме. Като пример ще дам личността Ясен Русалиев, същият, който след Освобождението става два пъти кмет на Бургас“, заяви Иванов и добави, че Русалиев е човекът, който е осигурил паспорта на Гаврил Хлътев. А Гаврали Хлътев е човекът, който влиза в българската и европейската история с името Георги Бенковски. „Това е купен на черно полски паспорт, който Ясен Русалиев осигурява на Гаврил Хлътев и така той се превръща в Георги Бенковски“, поясни Митко Иванов. По думите му друг такъв пример е един от знаменосците на Ботевата чета, тъй като има свидетелства, че знамето е преминало няколко пъти в различни в ръце. Това е бургаският даскал, поп и свещеник Сава Катрафилов - човекът, който загива в сраженията по пътя на Ботевата чета. „В този смисъл, в тази съвършено различна историческа среда, която имаме в Бургас, дори и тези, макар откъслични революционни прояви имат своето значение. Разбира се, на мирния фронт, на борбата с гърцизма в града, на борбата за националното съзнание на българина в град Бургас има много по-голям брой добри примери, няколко възрожденци, които са положили своите усилия и в този смисъл няма от какво да се срамуваме. \r\nДеница ДИМИТРОВА", "date": "2019.03.12", "title": "Митко Иванов, историк: Не е вярно твърдението, че Бургас няма активно участие в Национално-освободителното движение"}
{"url": "http://www.focus-news.net/news/2019/03/12/2633752/the-hill-dzho-baydan-shte-se-kandidatira-za-sledvashtite-prezidentski-izbori-v-sasht.html", "text": "Бившият вицепрезидент на САЩ Джо Байдън ще се включи в надпреварата през 2020 г. за следващия лидер на Белия дом, съобщава ексклузивно американският вестник  The Hill , като се позовава на източник от Демократическата партия. \r\nПо-рано през седмицата източникът на изданието – депутат от ДП, е провел разговор с Байдън, в който той е уверил, че „се впускам“. Това негово изявление демократът тълкува като сигурен знак за намерението на Байдън да се кандидатира за президент на САЩ.  \r\nВ краткото телефонно обаждане бившият вицепрезидент е попитал дали може да обсъди някои идеи за стратегията на кампанията с източника на The Hill и го е поканил да се видят лично в близко бъдеще. Байдън е заявил също, че се надява да получи подкрепата му – нещо, с което депутатът не се е ангажирал, съгласно твърденията му.  \r\nБайдън не е споделил никакви подробности за това кога или къде планира да направи публично достояние решението си. Той и съпругата му Джил току-що са се завърнали от почивка на Карибите, където според съобщенията са финализирали плановете за възможно бъдеще на Байдън в Белия дом.  \r\nГоворителят на Байдън Бил Русо опроверга твърдението, че бившият вицепрезидент е напълно убеден в намеренията си: „Той не е взел окончателно решение. Няма промяна\", увери Русо.  Тереза Герова", "date": "2019.03.12", "title": "The Hill: Джо Байдън ще се кандидатира за следващите президентски избори в САЩ"}
{"url": "http://www.focus-news.net/news/2019/03/12/2633751/temata-balgariya-v-svetovnite-medii-turizam-energetika-i-satrudnichestvo-v-oblastta-na-otbranata-agentsiya-fokus.html", "text": "Украинската авиокомпания SkyUp пусна в продажба билети за полети от Киев до Варна и Бургас, предава   Интерфакс (Украйна) , като се позовава на информация, публикувана на официалната интернет страница на компанията. \r\nЛинията Киев-Варна ще се изпълнява всеки петък, считано от 14 юни. До Бургас пасажерите ще могат да пътуват от 31 май два или три пъти седмично.  \r\nОсвен до България, от месец май SkyUp започва изпълнението на полети по направление Киев-Ереван, Армения. \r\n***  България иска да изгради спорната атомна електроцентрала „Белене“ на река Дунав и вече дори покани инвеститорите да кандидатстват за проекта. Този път обаче изглежда малко вероятно участието на руски компании, коментира специализираното електронно германско списание  Industrie Magazin . \r\nИзданието подчертава, че София обяви новината седмица след посещението на премиера на Руската федерация Дмитрий Медведев в страната.  \r\nПрез 2012 г. тогавашното правителство на министър-председателя Бойко Борисов отмени проекта за АЕЦ „Белене“ по причини, свързани с разходите. Медведев обяви готовността на Русия да участва. Руският атомарен орган „Росатом“ има голям опит в подобни проекти, увери лидерът на кабинета в Москва в рамките на посещението си в България в началото на март. \r\nОсвен „Росатом“ има и други заинтеросовани от проекта. Става въпрос за германско-френският консорциум Framatom, както и General Electric от САЩ, китайската компания CNC и Korea Hydro & Nuclear Power. Те трябва да решат в рамките на 90 дни дали искат да участват в търга. \r\n„Белене“ ще бъде втората атомна електроцентрала в България след „Козлодуй“, която също ще бъде построена по Дунав. Еколозите предупреждават, че площадката Белене е разположена в земетръсен район. \r\n***  Руският енергиен гигант „Газпром“ е изпратил официално писмо до българските власти, с което ги уведомява, че от януари 2020 г. спира доставките на природен газ от Трансбалканския газопровод през Украйна, предава  Sputnik   в турската си редакция, като се позовава на доклади в средствата за масова информация. \r\nСпоред медии българският министър на енергетиката Теменужка Петрова е потвърдила информацията.  \r\nSpitnik пояснява, че транзита на руски природен газ за Турция минава и през България. Поради тази причина „Газпром“ плаща такси за транзита – нещо, което ще се промени от началото на следващата година.  \r\nСофия си запазва правото да се обърне към арбитраж за уреждане на въпроса с компенсациите за транзитни плащания, които тя има право да получава до 2030 г., съгласно договора с „Газпром\". Твърди се, че българските власти ще предприемат тази стъпка, ако второто разклонение на газопровода „Турски поток“ не мине през страната.  \r\nВ рамките на посещението си в София по-рано този месец, руският премиер Дмитрий Медведев заяви, че ако бъдат дадени надеждни гаранции от Европейската комисия, Москва може да продължи диалога с България за „Турски поток“, припомня Sputnik. \r\n***  Като бъдещ член на НАТО Македония има много партньори в областта на сигурността, но изпъкват отношенията с две страни от Алианса - САЩ и Турция, с които подписа споразумения за стратегическо военно партньорство. Със съседните Гърция и България подобни процеси са в зародиш, отбелязват в редакцията на електронното издание на първия вестник в югозападната ни съседка –  „Нова Македония“.   \r\nНачело в списъка на македонските съюзници е Турция, която има най- многобройната армия в НАТО. \r\nСлед независимостта от Югославия, като член на НАТО Турция е приятел и стратегически партньор. Хронологично погледнато отношенията между Скопие и Анкара в областта на сигурността започват от 1993 г., когато двете страни подписват за първи път споразумение за военно обучение и сътрудничество. Междувременно са подписани още тридесет договори за военно-финансова помощ, като сътрудничеството е насочено към обучение и предоставяне на логистична подкрепа на АРМ. През последните години повече от 800 членове на АРМ и Министерството на отбраната на Македония са имали привилегията да учат и да се обучават в престижните военни центрове на Турция и да придобият най-високо ниво на знания и умения в Турската военна академия и военното училище ГАТА. \r\nВ същото време Турция е голям донор на бойно оборудване и оръжия на македонската армия, чиито дарения се оценяват на над 20 млн. долара. Една от големите турски дарения на АРМ, на стойност около 2 млн. долара, са военни униформи, използвани от армията в продължение на няколко години. Дарение на стойност 710 000 щатски долара бе използвано и за придобиване на военни превозни средства.  \r\nБлизостта между армиите на Македония и Турция изпъква и в съвместните мироопазващи мисии, които двете страни провеждат заедно под егидата на НАТО в Близкия изток.  \r\nОсвен с Турция, македонската армия е в изключително тесни и приятелски отношения със САЩ. Тази връзка се засилва особено на 7 май 2008 г., когато е подписана декларацията за стратегическо партньорство и сътрудничество, която, в хронологичен план, е четвъртото стратегическо споразумение, подписано от Скопие и Вашингтон. Този документ следва неуспеха на американския президент Джордж Буш да накара Македония да се присъедини към Алианса заради гръцкото вето на срещата на върха на НАТО в Букурещ през април 2008 г. Именно заради тези събития бе направено предложение за подписване на декларация, съгласно която САЩ гарантират сигурността на Македония. Документът за сътрудничество от 2008 г. се фокусира върху три области: връзки в областта на сигурността, търговията и гражданите. \r\nВъз основа на този меморандум досега са осъществени няколко военни сътрудничество между Македония и САЩ: обучение на македонски войници, дарения за оръжия и оборудване за АРМ, съвместни военни учения и съвместно участие в мироопазващи мисии. През октомври 1995 г. властите на държавите подписаха споразумение за научно и технологично сътрудничество на армиите, а две години по-късно бе парафирано споразумение за консолидация и препрограмиране на определени дългове.  \r\nВ последно време се появи информация, която показва, че е възможно Македония да изгради партньорства със съседните си Гърция и България, които може да бъдат повишени на стратегическо ниво. Тези дилеми станаха актуални след неотдавнашно интервю на гръцкия министър на отбраната Евангелос Апостолакис, който подчерта, че стремежът на неговата страна е да стане основен стратегически партньор със Северна Македония в областта на отбраната и името на опазване на мира и укрепване на сътрудничеството на Балканите. \r\nПо-рано, през февруари 2018 г., по време на посещение в Македония, българският президент Румен Радев заяви, че за София е изключително важно да отвори темата за инициатива за сключване на споразумение за стратегическо партньорство между двете страни. След срещата си с Радев македонският президент Георги Иванов подчерта, че сътрудничеството с България може да бъде повишено до ниво споразумение, каквото Македония вече има със САЩ и Турция. \r\nУниверситетският професор Атанас Козарев казва, че е логично страната ни да сключи споразумения за стратегически партньорства, въпреки членството на страната в НАТО. Професорът обяснява аргумента с твърдението, че всяко приятелство, свързано със сигурността, въпреки членството в НАТО, е важно във време, в което светът  е разтърсван от различни вълнения и кризи. \r\n***", "date": "2019.03.12", "title": "Темата България в световните медии – туризъм, енергетика и сътрудничество в областта на отбраната (Агенция „Фокус“)"}
{"url": "http://www.focus-news.net/news/2019/03/12/2633745/volen-siderov-ataka-oproshtavaneto-na-dalgovete-na-veroizpovedaniyata-e-stanalo-v-sledstvie-na-nepremislen-zakon.html", "text": "Опрощаването на дълговете на вероизповеданията е станало в следствие на непремислен закон. Това каза за  обзорното предаване „Това е България“  на  Радио „Фокус“  председателят на ПГ на „Обединени патриоти“ и лидер на „Атака“ Волен Сидеров. Той обясни, че темата за религиите и вярата е деликатна. Според него депутатите са избързали и с решението си да покажат, че ГЕРБ, БСП и ДПС могат да вкарат заедно закон. \"В следствие на това януари месец е започнала работата по нов\", каза още Сидеров. „Вече в новия вариант субсидиите бяха определени по 10 лева на вярващ човек. Как се определят вярващите? При партиите е ясно – все пак пускаш бюлетина, броиш бюлетините. С този закон не трябва да бързат. Защото те сега определиха субсидия и се казва: ето на, при преброяването са се обявили за мюсюлмани толкова и толкова бройки, значи ето ви по 10 лева на калпак, заповядайте толкова милиона. Толкова православни християни – ето ви по 10 лева, толкова. Ама тези, които казват: ние не признаваме Синода, но сме православни християни, как ще премериш, кои са? Това са хора, които векове са се водили. Сега с един закон те се опитват да сложат регламент и да започнат да пращат пари по сметките на техните централи“, обясни той. Според Волен Сидеров това ще създаде напрежение, недоволства и спорове. \"Направена е грешка, която трябва и може да се поправи\", каза още той и уточни, че до 15 март партиите имат право на предложения, които да са поправки в този закон, който предизвика такава буря. Сидеров уточни, че ще внесе такова предложение. \r\nЦоня СЪБЧЕВА", "date": "2019.03.12", "title": "Волен Сидеров, „Атака“: Опрощаването на дълговете на вероизповеданията е станало в следствие на непремислен закон"}
{"url": "http://www.focus-news.net/news/2019/03/12/2633754/smolyan-arhimandrit-visarion-shte-sluzhi-v-grada-na-todorova-sabota-i-nedelya-pravoslavna.html", "text": "На 16 март /Тодорова събота/ от 9.00 часа архиерейският наместник на Смолянска духовна околия Негово Високопреподобие архимандрит Висарион ще отслужи св. Златоустова Литургия за празника в храм „Св. великомъченица Неделя“, а на 17 март /Неделя Православна/ от 9.00 часа ще възглави св. Василиева Литургия в катедрален храм „Св. Висарион Смоленски“ в Смолян. Това съобщиха от  Архиерейско наместничество – Смолян . Първата събота на Великия пост Църквата е посветила на св. Теодор Тирон, един от най-почитаните светци, който предпазил християните по онова време от оскверняване. Гонителят на християните император Юлиан Отстъпник (332 – 363) „наредил на градоначалника в Цариград да напръска тайно с кръв от идолски жертви всички постни храни на пазара и християните, като ядат, макар и без да знаят, да се осквернят и тъй да бъдат подиграни и обявени за езичници. Св. Теодор Тирон се явил на Цариградския Архиепископ Евдоксий, известил му наредбата на Юлиан Отстъпник и му заръчал да съобщи това на верните – да предупреди християните през тази седмица да не вземат никаква храна от пазара“. Вместо храна от пазара християните варили само жито. Затова на първата Великопостна събота /Тодоровден/ в  Църквата се приготвя за спомен от това предпазване на християните варено жито и се раздава на богомолците. \r\nПървата неделя на Великия пост е посветена на Тържеството на Православието, тоест на Истината. С евангелските четива ясно се разграничават Истината от лъжеученията. Утвърждава се верността към Божия Син, чистотата на вярата, пренесена до наши дни от светите апостоли и техните последователи светите отци. Евангелието на св. апостол Йоан припомня: „Тогава Исус каза на повярвалите в Него юдеи: Ако пребъдвате в Моето учение, наистина сте Мои ученици; и ще познаете истината и истината ще ви направи свободни.“ Какво се изисква от вярващият човек? Да слуша, да чете и практикува в живота си вярата Христова. Дълбоко в себе си да носи Неговите добродетели.  Да пази сърцето си чисто. Божието слово да бъде единственият ориентир за добро и зло.", "date": "2019.03.12", "title": "Смолян: Архимандрит Висарион ще служи в града на Тодорова събота и Неделя Православна"}
{"url": "http://www.focus-news.net/news/2019/03/12/2633753/rayna-sokolova-bgasist-iskame-da-informirame-horata-sas-zritelni-uvrezhdaniya-che-ima-bezplatni-prilozheniya-i-programi-koito-mogat-da-polzvat.html", "text": "Целта ние е да информираме хората със зрителни увреждания, че има възможности, както и безплатни приложения и програми, които да ползват. Това каза пред  Радио „Фокус“ - Шумен  Райна Соколова от  БГАсист, които заедно с Центъра за социална рехабилитация и интеграция на лица със зрителни увреждания в Шумен представиха иновативни технически помощни средства за незрящите, както и различни мобилни приложения, които улесняват живота на децата и възрастните с нарушено зрение. Наред с традиционните бели бастуни, бяха показани тактилни и говорещи часовници, зарче за обучение на деца, които тепърва започват да учат азбуката за незрящи, чертожни инструменти, уред с приемник и накрайници, които се прикрепят към нещата, които най-често се губят, говореща кухненска везна, увеличител с възможност за увеличение до 48 пъти, пърл камера с възможност за разпознаване на 20 езика, брайлов дисплей, устройство с магнит за гласово съобщение, уред за написване на брайл, разпределител за чорапи и др. Демонстрирани бяха и възможностите, които дават редица безплатни мобилни приложения. „В световен мащаб това не са евтини продукти, много често цената е непосилна за хората със зрителни увреждания. Това, което правим, е да не разпределяме печалба, много често подаряваме технически помощни средства на хора, които нямат възможност. 20% от времето на моите колеги е заето да подкрепят други хора със зрителни увреждания. Ние самите сме хора с много ниско зрение, благодарение особено на пърл камерата и говорещите софтуери от много години не сме изпитали затруднения нито в работен план, нито в ежедневието просто защото компютрите ни говорят, телефоните ни говорят“, каза Райна Соколова. Тя изрази съжаление, че у нас държавата поема много малко помощни средства за незрящите. „Ние изоставаме много от други страни като Чехия например или Кипър, където един брайлов дисплей, който струва около 6 000 лв., държавата го предоставя на всеки, който е незрящ и ползва компютър. Това е голямата ни болка. Ние ползваме много средства и технологии, които ни улесняват, и знаем какво означава да ги имаш, но винаги влизаме в обувките на онези, които не могат да си ги позволят“, каза Райна Соколова. \r\nИвелина ИВАНОВА", "date": "2019.03.12", "title": "Райна Соколова, БГАсист: Искаме да информираме хората със зрителни увреждания, че има безплатни приложения и програми, които могат да ползват"}
{"url": "http://www.focus-news.net/news/2019/03/12/2633756/plovdiv-ezikat-i-muzikata-na-sefaradskite-evrei-shte-badat-predstaveni-v-grada-prez-mart.html", "text": "Езикът и музиката на сефарадските евреи ще бъдат представени в града, като част от програмата на Европейска столица на културата, съобщиха за  Радио „Фокус“ - Пловдив  от Фондация „Пловдив 2019“. Публиката ще се докосне до древната им и самобитна култура чрез музикално-театралния спектакъл „От Толедо до Пловдив. Пътят на еврейската сефарадска песен“. Първото му представяне в града ще се състои на 14 март в Еврейски културен дом „Шалом“ от 18.00 часа с вход свободен. Следващите месеци ще се изпълнява на още няколко емблематични места в града – Културен център „Тракарт“ (16 април 2019 г.), Регионален исторически музей – Пловдив (14 май 2019 г.) и Читалище „Петко Р. Славейков 2008“ (8 юни 2019 г.). \r\nСпектакълът включва 20 автентични песни на езика ладино. Те се изпълняват от актрисата и професор в НБУ Ева Волицер със съпровод от трима музиканти – Явор Желев - флейта, Виделин Джеджев – цигулка, Христо Нейчев – акустична китара. Художник – Яна Дворецка. Хореография – Таня Соколова. Песните са самобитни градски романси, обработени от акад. Николай Кауфман. \r\nИзпълненията са на староиспанския език ладино, говорен от сефарадските евреи (в превод от иврит Сефарад значи Испания), които намират убежище в Пловдив след прогонването им от Испания през 1492 г. Съхранени още от времето на Мигел де Сервантес, те разказват за любовта, младостта, за трепетите на душата, за красотата; песни, пренесени от уста на уста през вековете, съпровождали живота на редица поколения. Публиката ще има възможност преди всяка песен да се запознае с превода й на български език, а за цялостното въздействие ще допринасят и картините на Марк Шагал, Модиляни и Цанко Лавренов, които ще се появяват като фон върху голям екран. \r\nПроектът се осъществява от театър „Галерия“ и бе представен пред публика за пръв път в края на февруари в залата на Университетския театър на Нов български университет. Театърът е създаден през 1998 г от актрисата, режисьор и продуцент Ева Волицер. Спектаклите на театър „Галерия“ печелят популярност на сцените на Сатиричен театър София, Театър „Възраждане“ София, в селекцията на Международен театрален фестивал „Сцена на кръстопът“ Пловдив, на Международен театрален фестивал „На брега“ Бургас и Празници на изкуствата „Аполония“.", "date": "2019.03.12", "title": "Пловдив: Езикът и музиката на сефарадските евреи ще бъдат представени в града през март"}
{"url": "http://www.focus-news.net/news/2019/03/12/2633757/kt-podkrepa-podava-signal-za-falshivi-formulyari-za-trudovi-knizhki.html", "text": "КТ „Подкрепа“ подава сигнал за фалшиви формуляри за трудови книжки, предаде  БНР . Президентът на Конфедерация на труда „Подкрепа“ Димитър Манолов каза за „Хоризонт“, че има данни за издаване на нерегламентирани трудови книжки с фалшиви формуляри. Манолов заяви, че има информация къде се печатат фалшивите формуляри и ще изпрати сигнал до социалния министър Бисер Петков с искане да бъде направена спешна проверка. „Формуляр за трудова книжка се издава на база на министерско постановление, тоест този формуляр е защитен, но някой го фалшифицира. Това са формуляри, в които можеш да нанесеш каквото си искаш - стаж, заплати и тъй като те са част от пенсионните преписки и това е нещо, което се знае не от вчера и не от онзи ден, че се фабрикуват такива неща. Има установени по недвусмислен начин такива опити за измама“, коментира Димитър Манолов. \r\n„В разкриването на случая с НОИ-Силистра са участвали хора от Националния осигурителен институт“, посочи още  Манолов, който е и зам.-председател на Надзорния съвет на института. „Тази история за Силистра е общо взето доста грубиянска, грубиянски направена. Но нека да отбележим и факта, че този човек, който върши това нещо, е политическо назначение - той не е човек от системата. Хора от системата, според мен разбира се, не биха се изкушили да вършат такива тъпотии“, коментира Димитър Манолов. Той обясни, че „нерегламентирани образци (на книжките) са основата, върху която се вършат подобен тип измами“ и че „подобна измама не може да стане без някаква такава създадена трудова книжка“. „Това нещо се случва от години, никога не са прекъсвали опитите да бъде измамена и източвана социалната система през всичките ѝ фондове - дали ще става дума за болнични, за инвалидност, за пенсии - това нещо винаги се е случвало. През цялата система такива сигнали се подават, защото се виждат, те са направени съвсем урболешката. Не изключвам идеята служители да се изкушават да вършат подобни нарушения, бидейки мотивирани по определен начин. Затова трябва да бъдат премахвани предпоставките за такова нещо“, заяви Манолов. Премахването на критерия за 36 най-благоприятни месеца при определяне размера на пенсията, според Манолов, е полезно, защото тези месеци са били  „източник за бизнес“ за документни измами. „Подобни измами е имало и с майчинските, когато жени са били осигурявани „за два-три месеца върху някакви чудовищни заплати, заради които в целия период на майчинство са плащани обезщетения. Нито тези осигуровки са били плащани, нито после майките ще видят тези пари“, поясни той. „Нито едно решение на ТЕЛК не може да бъде издадено без съответния медицински документ“, припомни Манолов по повод скандалите с фалшиви решения на ТЕЛК. „В ТЕЛК взимат решения в рамките на едни много тесни граници, на база на перфектно създадени медицински документи. Цялата история е много по-дълга и много по-дълбока“, посочи Димитър Манолов. „За създаване на информационна система на Здравната каса, която да следи създаване на индивидуално здравноосигурително досие се говори от края на 90-те“, коментира той. „Опрощаване на задължения на вероизповедание би трябвало да е в прерогативите на президента“, коментира синдикалистът друга актуална тема.", "date": "2019.03.12", "title": "КТ „Подкрепа“ подава сигнал за фалшиви формуляри за трудови книжки"}
{"url": "http://www.focus-news.net/news/2019/03/12/2633759/sliven-bezplatni-pregledi-za-tuberkuloza-shte-se-izvarshvat-v-mbal-d-r-ivan-seliminski-ot-18-do-22-mart.html", "text": "Безплатни прегледи за туберкулоза ще се извършват от 18 до 22 март в сектора по фтизиатрия към МБАЛ „Д-р Иван Селимински“ - Сливен. Това съобщиха от  лечебното заведение . Скрининговите изследвания са част от Програмата за превенция на туберкулозата в България към Министерството на здравеопазването, финансирана от Глобалния фонд за борба срещу СПИН, туберкулоза и малария. \r\nМБАЛ „Д-р Иван Селимински” провежда периодично безплатни прегледи. От 8.00 до 12.00 часа преглежда специалистът д-р Снежана Колева. \r\nТуберкулозата е една от най-древните болести, познати на човечеството. Днес заболяването е проблем не само за бедните страни, но и за почти всички развити държави от Европа и САЩ. Всяка година болестта е причина за смъртта на около 2 милиона души в света. \r\nТуберкулозата е хронично инфекциозно заболяване, което засяга главно белите дробове. Развиват се и извънбелодробни форми със засягане на други органи и системи - лимфни възли, централна нервна система, сърце, очи, кожа, органи на коремната кухина, кости и стави, пикочо-полова система и други.", "date": "2019.03.12", "title": "Сливен: Безплатни прегледи за туберкулоза ще се извършват в МБАЛ „Д-р Иван Селимински“ от 18 до 22 март"}
{"url": "http://www.focus-news.net/news/2019/03/12/2633744/afp-evropeyska-agentsiya-za-aviatsionna-bezopasnost-zatvori-vazdushnoto-prostranstvo-za-boing-737-max.html", "text": "Европейска агенция за авиационна безопасност (EASA) затвори въздушното пространство над страните от Общността за „Боинг“ 737 MAX до изясняване на причините за самолетната катастрофа край Адис Абеба, предава  AFP . \r\n„EASA реши да прекрати всички полетни операции на двата засегнати модела\", се казва в официалното съобщение на агенцията. \r\nПрипомня се, че в рамките на пет месеца имаше две фатални катастрофи с този модел на „Боинг“. По-рано въздушното пространство за 737 МАХ затвориха 11 държави – Франция, Великобритания, Норвегия, Италия, Полша, Нидерландия, Германия, Малайзия, Оман, Ирландия и Австрия. \r\nВ катастрофата в Етиопия загинаха 157 души от над 35 държави. Сред тях имаше и служители на ООН.  Тереза Герова", "date": "2019.03.12", "title": "AFP: Европейска агенция за авиационна безопасност затвори въздушното пространство за „Боинг“ 737 MAX"}
{"url": "http://www.focus-news.net/news/2019/03/12/2633758/dmitro-levus-politolog-kandidatite-za-prezidenti-na-ukrayna-ot-vsichki-politicheski-krila-sa-obedineni-sreshtu-deystvashtiya-prezident-petro-poroshenko.html", "text": "Кандидатите за президенти на Украйна от всички политически крила са обединени срещу действащия президент Петро Порошенко. Това каза за настроенията в Украйна 19 дни преди изборите в интервю за обзора на деня на  Радио „Фокус“   „Това е България“  директорът на политологическия център „Украински меридиан“ Дмитро Левус. Той обясни, че това прави обстановката в страната доста нервна и напрегната. „Интересна е тенденцията, че независимо от политическите си убеждения, сред кандидатите за президент има представител на хората, които подкрепяха Майдана - Юлия Тимошенко, или представител на предишната власт като Юрий Бойко, или подставеното лице на олигарха Игор Коломойский шоуменът Владимир Зеленский. Техните интереси съвпадат с интересите на Москва“, обясни политологът. По думите му за това свидетелстват действията на Москва на информационния фронт. \"Не трябва да се пренебрегва и фактът, че от руската столица по различен начин поддържат тези кандидати. От висшата московска администрация идват изявления, според които ги устройва всеки друг кандидат, освен Порошенко. В борбата се включи и министърът на вътрешните работи Арсен Аваков, който използва за дестабилизация намиращата се под неговия контрол неформална силова организация  „Национални дружини“, която се обявява като украинска националистическа, но изповядваща всъщност национализъм по московски образец. Що се отнася до социологическите изследвания и рейтинги, в тях се открояват трима лидери: действащия президент Порошенско, бившия министър-председател Юлия Тимушеско и комика, смятан за подставено лице на Коломойский Владимир Зеленский\", каза политологът. Дмитро Левус определи Зеленский като находка и неприятна изненада за останалите кандидати в президентската надпревара. Според него се наблюдава ръст на популярността на Порошенко, за когото работят досегашните му дела: изграждането на силна армия; влизането в безвизовата шенгенска зона и получаването на автокефалия на украинската православна църква. \"Порошенко се среща с хората и пътува из цялата страна\", обясни политологът. \"Целта на националистическите дружини е именно провалянето на такива срещи. Въпросът е, кой ще отиде на 2-ри тур\", определи той. Според Дмитро Левус това ще е със сигурност Порошенко, а надпреварата за втория се очертава между Тимошенко и Зеленский.  \r\nЦоня СЪБЧЕВА", "date": "2019.03.12", "title": "Дмитро Левус, политолог: Кандидатите за президенти на Украйна от всички политически крила са обединени срещу действащия президент Петро Порошенко"}
{"url": "http://www.focus-news.net/news/2019/03/12/2633761/varna-damsko-avtomobilno-sastezanie-za-maystorsko-upravlenie-shte-se-provede-v-grada-na-16-mart.html", "text": "Дамско автомобилно състезание за майсторско управление ще се проведе за първи път във Варна на 16 март. Това съобщи за  Радио „Фокус“ – Варна  организаторът Гергана Апостолова – Костова. Събитието ще се проведе на паркинга до един от големите магазини на ул. „Атанас Москов“. Записването ще бъде на място от 9.00 до 10.00 часа в деня на състезанието. Стартът ще бъде даден в 10.00 часа. Състезанието е отворено за жени от всички възрасти, които имат шофьорски книжки. Класирането ще бъде в 4 класа. Ще има и генерално подреждане от първо до шесто място, както и класация на паралелен слалом. По думите на Гергана Апостолова-Колева за всички участнички са предвидени много награди и изненади. Идеята на надпреварата е да се наблегне на колегиалността на пътя и приемането на предизвикателствата с усмивка. Събитието е част от календара на титлата „Варна – европейски град на спорта 2019“. \r\nДиана СТОЕВА", "date": "2019.03.12", "title": "Варна: Дамско автомобилно състезание за майсторско управление ще се проведе в града на 16 март"}
{"url": "http://www.focus-news.net/news/2019/03/12/2633763/kyustendil-detsa-ot-grada-shte-badat-zapoznati-sas-sazdadenata-sinya-staya-v-rayonnata-prokuratura-na-15-mart.html", "text": "Деца от Кюстендил ще бъдат запознати със създадената „Синя стая” в Районна прокуратура. Това съобщиха за  Радио „Фокус” – Кюстендил  от Районна прокуратура – Кюстендил. Инициативата е във връзка с обявения Ден на отворените врати, насрочен за 15 март от 9.00 до 16.30 часа. В рамките на този ден всички граждани могат да посетят сградата на прокуратурата, за да се запознаят с организацията на работа на прокурорите и служителите, както и с възможностите за предоставяне на информация. В рамките на деня възпитаници на Детска градина  „Слънце“ ще посетят прокуратурата и ще се запознаят с първата създадена „Синя стая“. Съвместно с Районния съд ще се проведе симулативен наказателен процес с участието на ученици от различни учебни заведения – доброволци към Общинския съвет по наркотични вещества. Младежите ще влязат в ролите на подсъдим, прокурор, съдия, съдебни заседатели, защитници, свидетели и вещи лица. \r\nВенцеслав ИЛЧЕВ", "date": "2019.03.12", "title": "Кюстендил: Деца от града ще бъдат запознати със създадената „Синя стая” в Районната прокуратура на 15 март"}
{"url": "http://www.focus-news.net/news/2019/03/12/2633764/sport-pari-sen-zhermen-pobedi-kato-gost-dizhon-s-40-v-otlozhen-mach-ot-18-iya-krag-na-frenskata-liga-1.html", "text": "Футбол: Пари Сен Жермен победи като гост Дижон с 4:0 в отложен мач от 18-ия кръг на френската Лига 1. Головете отбелязаха Маркиньос, Мбапе, Ди Мария и Чупо-Мотинг. Пари Сен Жермен води уверено във временното класиране със 74 точки, като вторият Лил има 57 и мач повече. Дижон заема 18-то място и заедно с Каен и Гингам се насочват твърдо към второто ниво на френския футбол.", "date": "2019.03.12", "title": "Спорт: Пари Сен Жермен победи като гост Дижон с 4:0 в отложен мач от 18-ия кръг на френската Лига 1"}
{"url": "http://www.focus-news.net/news/2019/03/12/2633765/plovdiv-aktrisata-tsvetana-maneva-shte-otkrie-italianskiya-festival-na-krasotata-i-pricheskata.html", "text": "Легендата на българското кино и театър Цветана Манева ще пререже лентата за официалното откриване на Италианския фестивал на красотата и прическата. Това съобщиха за  Радио „Фокус” – Пловдив  организаторите. 28-ият международен форум за фризьорство ще се проведе от 29 до 31 март включително в Палата 2 на Международен панаир – Пловдив. Тазгодишното издание на Фестивала е тематично обвързано с естетическите послания на инициативата „Пловдив Европейска столица на културата 2019“, обявиха организаторите на модното събитие. Възприемана като една от най-привлекателните популярни жени у нас за всички времена, Цветана Манева е и модна икона в България. Приносът й за изкуството и културата e безспорeн – тя е професор по актьорско майсторство, носител на най-престижните отличия за театър и кино у нас, член е на британското Шекспирово дружество. От 2004 година Цветана Манева е почетен гражданин на Пловдив. „Съвкупността от фактите за личността на обичаната от поколения българи родна актриса определи безусловния ни избор за официален гост на церемонията“, обясниха организаторите на Италианския фестивал на красотата и прическата. С бои за коса ще рисува върху 12-метрова Стена на красотата пловдивският художник Васил Стоев. Началото на своеобразния пленер е в 10.30 ч пред входа на Палата 2 – половин час преди официалното откриване на Италианския фестивал на красотата и прическата. Именитият живописец ще сътвори първото творческо послание, вграждайки го в художествения център на логото „Пловдив Европейска столица на културата 2019”. Креативна атмосфера за Васил Стоев ще създават музикантите от пловдивската рок-група „The Doctor`s”. Стената на красотата ще бъде рамкирана с контурите на 10 символа на Пловдив – Стария град, квартал Капана, тепетата, Античния театър, паметника на Альоша и др. Посетителите ще могат да ги оцветяват, избирайки нюанси от различни бои за коса. Топколористи от Бразилия, Великобритания, Русия и Италия ще се включат в импровизирания пленер, рисувайки на Стената на красотата своето усещане за Пловдив. „Спонтанната емоционална изява в цветове и форми обединява хора от различни националности. Това отново кореспондира с лайтмотива „Заедно“ на инициативата „Пловдив Европейска столица на културата 2019“. Посланията от Стената на красотата ще разкодират усещането на творците и гостите за града ни като културната столица на Европа“, каза организаторът Елена Кристиано. \r\nЗрелищното шоу „България и нейната съкровищница“ е следващата атракция в програмата за откриването на XXVIII-я Италиански фестивал на красотата и прическата. Впечатляващият спектакъл, представен на последния конкурс „Мис България“, показва чрез ревю на прически емблематични образи за родината – маслодайната роза, плодородните жита, морето, жената болярка, славните владетели, нестинарите. \r\nБагрите на косите са темата на 5-те семинара, които ще се проведат по време на международния моден форум. По този начин обученията на професионалните фризьори ще бъдат идейно свързани с мотото „Ние сме всички цветове“ на инициативата „Пловдив Европейска столица на културата 2019“. Обученията за професионалните фризьори ще текат в различни зали на Конгресния център, уточниха организаторите. \r\nСеминарът на 30 март от 11.00 часа в зала „България“ ще бъде воден от топстилиста на Русия Анзор Закутов и българката Зорница Стойчева. Като опитни колористи и технически експерти двамата ще разясняват най-ефективните начини за прилагане на продуктите с новите цветове за коси. \r\nНа колористиката с био продукти е посветен и семинарът „Промени цвета – запази здравето на косата“, който ще се проведе същия ден от 13.00 часа в зала „Хеброс“. Водещите Методи Малешевски и Светлана Кукинска ще демонстрират тънкостите за постигане на професионални резултати. \r\nПрически за предстоящите абитуриентски балове, актуални за сезона цветове и форми ще представи на семинара си „Изкуство в косите“ стилистът Саверио Палма. В събота от 15.00 часа в зала „България“ италианският експерт ще покаже действието на последните разработки на компания от Милано. \r\nСъвместно шоу на трима световно признати майстори на прическата ще бъде петият семинар от програмата на Италианския фестивал в Пловдив. В атракцията ще участват бразилецът Елиабе Морейра, италианецът Алесандро Фратини и руснакът Анзор Закутов. Шоуто е в зала „България“ във финалния ден на Фестивала от 11.00 часа.", "date": "2019.03.12", "title": "Пловдив: Актрисата Цветана Манева ще открие Италианския фестивал на красотата и прическата"}
{"url": "http://www.focus-news.net/news/2019/03/12/2633768/api-vremenno-e-ogranicheno-dvizhenieto-po-patya-rozhen-laki-poradi-avariral-tir.html", "text": "Временно e ограничено движението по път ІІІ-861 Рожен-Лъки поради аварирал ТИР. Обходен маршрут:  път ІІ-86 Рожен - Чепеларе - Юговско ханче - Лъки. Това съобщиха от пресцентъра на  Агенция „Пътна инфраструктура“ .", "date": "2019.03.12", "title": "АПИ: Временно e ограничено движението по пътя Рожен-Лъки поради аварирал ТИР"}
{"url": "http://www.focus-news.net/news/2019/03/12/2633760/afp-mnogo-strani-i-aviokompanii-spryaha-izpolzvaneto-na-posledniya-model-na-boing.html", "text": "ЕС затвори въздушното си пространство за самолетите „Боинг“ 737 MAX във вторник, като се присъедини към действията на други държави по света след втора смъртоносна авария само за пет месеца, предава  AFP . \r\nПо-късно във вторник Индия се присъедини към списъка на страните, които затвориха въздушното си пространство за този модел самолет, един ден след като заяви, че е наложила допълнителни временни изисквания за безопасност на наземните инженери и екипажите на самолета. \r\n„Търкиш Еърлайнс“, един от най-големите превозвачи в света, заяви, че от сряда е спряла 12-те си самолета от този модел, докато не бъде изяснена \"несигурността\". \r\nНискотарифната авиокомпания „Норведжиън Еър Шатъл“, южнокорейската авиокомпания „Ийстар Джет“ и южноафриканската „Комеър“ също заявиха, че ще спрат полетите. \r\nВ социалната мрежа „Туитър“ американският президент Доналд Тръмп оцени  ситуацията, пишейки: \"Самолетите стават прекалено сложни, за да се управляват\". \r\n\"Пилотът вече не е необходим, а по-скоро компютърни учени от Масачузетския университет\", пише той, позовавайки се на престижния университет в Масачузетс. \r\nЗасега американските превозвачи запазиха  доверието си  в „Боинг“, който от своя страна заяви, че самолетите са безопасни за полет.\t \r\nФедералният авиационен орган на САЩ, FAA, не е спрял полетите с модела, но е наредил на производителя да направи промени в проекта. \r\nТози ход не беше достатъчен, за да успокои британския орган за гражданска авиация, който заяви, че забранява този модел самолети във въздушното пространство на Обединеното кралство \"като предпазна мярка\". \r\nМеждународното летище в Сингапур, както и Австралия, Малайзия и Оман бяха сред останалите страни, които забраниха полети на тези самолети във въздушното си пространство. \r\nКитай, изключително важен пазар за „Боинг“, вече е наредил на местните авиокомпании да прекратят използването  на самолета в понеделник. Същото направи и Индонезия. \r\nАржентина, Бразилия и Мексико също забраниха използването на самолета \r\n„Боинг“ описва серията MAX като най-бързо продаващото се семейство самолети, с повече от 5 000 поръчки, направени до момента от около 100 клиента. \r\nНо от 70-те години, когато новият тогава модел DC-10 претърпява последователни фатални инциденти - нов модел участва в два смъртоносни инцидента за толкова кратък период от време. \r\n„Мисля, че въздействието върху индустрията ще е значително,” каза Джери Соеятман, аналитик от авиацията в Джакарта. \r\n\"Имаме нов тип въздухоплавателни средства - този тип въздухоплавателни средства са в експлоатация само две години - и ... имаме две инциденти с привидна прилика,\" заяви специалистът.  Юлиян Марков", "date": "2019.03.12", "title": "AFP: Много страни и авиокомпании спряха използването на последния модел на „Боинг“"}
{"url": "http://www.focus-news.net/news/2019/03/12/2633755/tacc-ruskata-aviokompaniya-s7-prekratyava-poletite-sas-zlopoluchniya-model-naboing.html", "text": "Руската авиокомпания S7 реши да спре използването на самолета „Боинг“ 737 MAX 8 от сряда, докато не получи информация за причините за катастрофата на този тип лайнер в Етиопия на 10 март. Това се посочва във вторник в съобщение на превозвача, цитирано от  TACC . \r\n\"S7 Airlines решава временно да преустанови операцията на лайнери „Боинг“  737 MAX от 00:01 часа на 13 март московско време ( 23:00 часа на 12 март българско време), докато не се получи по-подробна информация за разследването на причините за катастрофата на самолета на „Етиопиан Еърлайнс,“ пише в съобщението. \r\nВъв флота на превозвача има два самолета от този тип.  Юлиян Марков", "date": "2019.03.12", "title": "TACC: Руската авиокомпания S7 прекратява полетите със злополучния модел на“Боинг“"}
{"url": "http://www.focus-news.net/news/2019/03/12/2633770/", "text": "Футбол: Манчестър сити води уверено с 3:0 на Шалке 04 след първото полувреме на втория осминафинал за Шампионската лига. Головете за домакините отбелязаха Агуеро – два и Сане, Ювентус води с 1:0 на Атлетико Мадрид в другия осминафинал, който се играе тази вечер. Голът за италианския тим отбеляза Кристиано Роналдо.", "date": "2019.03.12", "title": "Спорт: Манчестър сити води уверено с 3:0 на Шалке 04 след първото полувреме на втория осминафинал за Шампионската лига"}
{"url": "http://www.focus-news.net/news/2019/03/12/2633771/vzglyad-ukrayna-napravi-vsichko-vazmozhno-za-da-zagubi-tranzita-na-gaz.html", "text": "Украйна направи всичко възможно, за да загуби транзита на газ, пише руският ежедневник  “Взгляд“ .  \r\nОт януари 2020 г. транзитът на газ през Украйна към Турция през трансбалканския маршрут ще бъде преустановен. „Газпром“ официално уведоми България за това в писмо. Междувременно Украйна продължава през това време продължава да се оплаква, че е направила всичко за да запази тарнзита всичко, което може, но омразната Русия, а сега и Германия, развалиха всичко. Защо най-лошите опасения на украинския  „Нафтогаз“ да започнат да се оправдават? \r\n\"България получи официално писмо от\" Газпром експорт \", в което се казва, че компанията планира да преустанови транзита на газ през трансбалканския маршрут от Украйна до Турция от януари 2020 г.\", заяви българският енергиен министър Теменужка Петкова. \r\nСтраховете на Украйна стават реалност. Киев многократно обвини Русия в изграждането на газопроводи , че това са политически проекти, а основната цел на Москва е да лиши Украйна от транзит. Ръководителят на \"Нафтогаз\" Андрей Коболев, който скоро може да загуби мястото си, дори успя да разшири списъка на отговорните за проблемите на украинската газопреносна мрежа. “Нафтогаз полага всички усилия да спаси транзита на газ през Украйна след 2019 г. (година). Въпреки това, предвид действията на Русия, Германия и част от украинските политици, не е сигурно запазването на транзита ”, пише Коболев в социалната мрежа „Фейсбук“. В тази връзка, по негово мнение, подходът към актуализиране на украинската газотранспортна система трябва да бъде \"балансиран и отговорен\". Миналата седмица Юрий Витренко, изпълнителен директор на „Нафтогаз“  Украйна, също беше много разтревожен, че през 2020 г. транзитът на руски газ през Украйна ще спре. \r\nМеждувременно Русия, представлявана от президента и ръководството на \"Газпром\", преди това заяви, че Москва е готова да поддържа украинския транзит, само че в по-малки количества. Според експертни оценки Украйна може да получи 15-40 милиарда кубически метра газ след изтичането на настоящия транзитен договор на 31 декември 2019 година. Нещо повече, руските газопроводи за заобикаляне няма да достигнат проектния си капацитет  за една нощ, а ще го увеличават постепенно. \r\nТрансбалканският газопровод е един от двата текущи маршрута, по които руският газ се доставя в Турция през Украйна, Румъния и България в размер на 15 млрд. куб. метра. Вторият маршрут, чрез „Син Поток“, е директен път за доставка на руски газ до Турция по море от Русия (в размер на 15–16 млрд. куб. метра годишно). \r\nОт 1 януари 2020 г., първата тръба на „Турския поток” определено ще работи, през която 15 милиарда кубически метра газ, който сега минава през Украйна, ще отидат в Турция. Първата линия ще поеме обемите, които понастоящем преминават през Трансбалканския газопровод. \r\n„От една страна, това беше разбираемо и писмо от България не беше необходимо за това. От друга страна, „Газпром“ очевидно използва това писмо, за да покаже ясно, че всичко това не е шега. От 31 декември 2019 г. договорът за транзит между Русия и Украйна приключва. И тогава няма основания за изпомпване на газ през Украйна и по-нататък към България и Турция чрез Трансбалканския газопровод, ”не изключва Игор Юшков, експерт от Националната фондация за енергийна сигурност. \r\nМалко по-неразбираема ситуация сега е с втората тръба на „Турски поток”, която трябва да захранва с газ България, Сърбия и Унгария. „За да посрещне нуждите на газ в самата България, дори изграждането на тръбопровод не е необходимо. Втората линия  от „Турски поток” идва в Турция, а след това този газ може да се влее в същия Трансбалкански газопровод. В крайна сметка, тази тръба на границата на Турция и България ще бъде празна от Новата година, така че може да се използва в реверсен режим, тоест в обратна посока. Сега от Турция около 3.5 милиарда кубически метра руски газ ще бъдат изпомпвани в България за нуждите на българските потребители ”, казва Юшков. \r\nДруг въпрос е дали европейците ще имат време да завършат моста между България и Сърбия до 1 януари 2020 г., да захранват Сърбия и след това Унгария с газ. \r\nСръбската компания „Газтранс“ активно участва в газопровод, който минава от границата на България през Сърбия до Унгария, с проектен капацитет до 13.88 милиарда кубически метра газ годишно. В навечерието на септември направиха обвързващи заявления за резервиране на капацитет в новия газопровод, който ще получи газ от „Турския поток“. На участниците на пазара се предлага  резервация за 20-годишен капацитет с входна точка Зайчар на границата с България и четири възможни изходни точки - в точката Хоргош на границата с Унгария, както и пунктове за доставка на газ в Сърбия. \r\nГазопроводът между България и Сърбия трябва да бъде пуснат в експлоатация на 1 януари 2020 г., т.е. Сърбия трябва да успее да получи газ след края на завършването на руско-украинския договор. Но точката на доставка на газ на границата с Унгария ще работи едва от 1 октомври 2021 г., според материалите на „Газтранс“. В резултат на това газта във втората тръба на „Турски поток“ ще може да минава през България, Сърбия и Унгария към Западна Европа не по-рано от четвъртото тримесечие на 2021 година. \r\n\"Всъщност Газпром не е доволен от диалога с Нафтогаз.\" Газпром спори с ЕС тук. Европейският съюз постановява, че байпасът на газопроводи не трябва да премахва Украйна като транзитна страна. Русия продължи напред и заяви, че е готова да запази транзита на Украйна, но в много по-малки обеми, отколкото сега. Това само потвърждава, че се строят заобикалящи газопроводи, които не са за икономическо убиване на Украйна, а за промяна на маршрутите за доставка на газ към Европейския съюз. Премахването на количествата от Украйна се прави, защото това е икономически неизгоден маршрут за доставка, ”казва Юшков. Според него цената на доставката на газ от Ямал до Германия през „Северен поток-2“ се оказва по-ниска от тази в Украйна. На юг е по-евтино да се изпомпва газ за Турция и страните от Югоизточна Европа по протежението на „Турски поток”. \r\nВсъщност, Украйна стигна до такава неприятна ситуация само от собственото си ръководство - държавата и „Нафтогаз“. Маршрутът за доставка винаги може да бъде променен, а този, който има какво да достави, ще спечели. А Киев знае това много добре. Ако Украйна не беше политизирала търговските отношения на „Газпром“ и „Нафтогаз“, щеше да взаимодейства в рамките на нормален бизнес диалог, щеше да защити и да инвестира в своето съветско наследство - газопреносната система. \r\nИ дори сега, когато е ясно, че Украйна е загубила в тази борба и със „Северен поток – 2“, и с „Турски поток“, Киев продължава да играе на политика, а не да мисли прагматично. Нищо не се прави, за да се запазят транзитните обеми, дори и да не са толкова големи, колкото са били, поне още няколко години или дори десетилетие. \r\nЗасега Украйна прави обратното - тя поставя още по-тежки и по-неблагоприятни условия за Русия, сякаш целта на Киевския елит не е да подпомогне, а да развали газовите преговори. \r\n„Украйна не предлага конкурентни транзитни условия. Първо, тя поставя предварителни условието за заплащане, което създава допълнителен риск за Русия, и второ, иска да увеличи транзитната ставка. И накрая, Украйна трябва да изпомпва 100 милиарда кубически метра транзит, въпреки че в продължение на много години тя не се изпомпва през украинската тръба. Украйна се оплаква за нереализирани мечти, вместо да инвестира в своята газопреносна система. В същото време, в случая с украинския транзит, „Газпром“ във всеки случай ще плати на \"Нафтогаз\" или неговия наследник и ще плати за изпомпване на газ през морската част на „Турския поток“ към собственото си дъщерно дружество ”, казва Юшков. Затова Украйна ще продължи да бъде транзитна страна от 2020 г. или не - това като цяло зависи от нея. Достатъчно е да се предложат такива условия, които да са по-добри за „Газпром“ от новите му обходни газопроводи. Поне Европа веднага ще бъде убедена. \r\nВсъщност \"Газпром\"  доставка на газ за Европа по нов газопровод е все едно да сравняваш съвременна кола с \"Газела\", произведена през 1980 г., собственост на някой  чичо, който през всичките тези години никога не е извършвал ремонти, единствено добавяйки дръжки с лепило и прикривайки ръждата с маркер. Да пътуваш в собствения си нов автомобил е не само по-удобно, но и значително по-евтино, отколкото в стария микробус с неконкурентна ценова политика.  Юлиян Марков", "date": "2019.03.12", "title": "\"Взгляд“: Украйна направи всичко възможно, за да загуби транзита на газ"}
{"url": "http://www.focus-news.net/news/2019/03/12/2633749/mishel-barnie-nyama-prehoden-period-za-brekzit-bez-sporazumenie-za-izlizane-na-obedinenoto-kralstvo-ot-es.html", "text": "Главният преговарящ на Брюксел за Брекзит Мишел Барние предупреди депутатите в Лондон да не попадат в клопка на „опасната илюзия“, че може да се възползват от споразумение за преходен период, без да одобрят сделката за „развода“ с Брюксел, предава  AFP .  \r\n„Излгежда, че има опасна илюзия, че Великобритания може да се възползва от преходния период в отсъствието на споразумение за оттегляне\", написа Барние броени часове преди британските депутати да гласуват за споразумението, постигнато от премиера на Обединеното кралство Тереза Мей.  \r\n„Нека да бъда ясен: единственото правно основание за прехода е споразумение за оттегляне (на Великобритания от ЕС). Ако няма такова, значи няма преходен период“.  Тереза Герова", "date": "2019.03.12", "title": "Мишел Барние: Няма преходен период за Брекзит без споразумение за излизане на Обединеното кралство от ЕС"}
{"url": "http://www.focus-news.net/news/2019/03/12/2633766/mishel-barnie-es-napravi-vsichko-koeto-beshe-vazmozhno.html", "text": "Главният преговарящ на ЕС за Брекзит  Мишел Барние заяви във вторник, че блокът е направил всичко възможно, за да бъде постигнато одобрение за споразумение за напускане на Великобритания, след като британските депутати го отхвърлиха за втори път, предава  AFP . \r\n\"ЕС направи всичко по силите си, за да улесни сключването на споразумението за оттегляне. Този проблем може да бъде решен само в Обединеното кралство. Подготовката ни за Брекзит \" без споразумение сега е по-важна от всякога\", написа Барние в социалната мрежа „Туитър“. \r\nЧленовете на ЕС ще обмислят \"мотивирано\" искане от страна на Великобритания да отложи Брекзит, заяви говорител на председателя на ЕК Жан-Клод Юнкер.  Юлиян Марков", "date": "2019.03.12", "title": "Мишел Барние: ЕС направи всичко, което беше възможно"}
{"url": "http://www.focus-news.net/news/2019/03/12/2633769/afp-tri-strani-v-persiyskiya-zaliv-spirat-poletite-na-boing-737-mah-8.html", "text": "Обединените арабски емирства, Кувейт и Оман във вторник забраниха на самолетите „Боинг“ 737 MAX  8 да летят във въздушното им пространство след втора смъртоносна катастрофа с модела в рамките на пет месеца, предава  AFP . \r\nГенералната агенция за гражданска авиация на ОАЕ заяви, че решението е \"предпазна мярка, насочена към защита на обществената безопасност\", съобщи държавната информационна агенция WAM. \r\nНискотарифната авиокомпания „ФлайДубай“ заяви, че е приземила  13 от своите самолети и ще експлоатира полети с алтернативни самолети на „Боинг“ в своя флот. \r\nКувейт също забрани самолета, защото \"изглежда, че този тип самолет е изправен пред технически проблем\", каза Имад Джалауи, заместник-началник на отдела за авиационна безопасност в страната. \r\n\"Чакаме информация от производствената компания, която потвърждава безопасността на самолета\", каза той пред AFP. \r\nОман обяви по-рано вторник, че временно ще преустанови дейността на самолетите 737 MAX, в публикация в социалната мрежа „Туитър“ на обществения орган за гражданска авиация в Маскат. Националният превозвач на султаната, \"Оман Еър\", има пет самолета от този тип в своята флота, според уебсайта на авиокомпанията. \r\nМного страни, включително и ЕС забраниха полетите с този тип самолет. Американските авиокомпании все още продължават експлоатацията му.  Юлиян Марков", "date": "2019.03.12", "title": "AFP: Три страни в Персийския залив спират полетите на „Боинг“ 737 МАХ 8"}
{"url": "http://www.focus-news.net/news/2019/03/12/2633762/afp-britanskite-deputati-othvarliha-za-vtori-pat-sporazumenieto-za-brekzit-s-es.html", "text": "Британските депутати с преобладаващо мнозинство отхвърлиха споразумението за Брекзит  на премиера Тереза Мей за втори път във вторник, поставяйки Великобритания в неизвестност само 17 дни преди да напусне Европейския съюз, предава  AFP . \r\nКамарата на общините гласува с 391 срещу 242, за да отхвърли споразумението за развод, дори и след като Мей осигури допълнителни гаранции от Брюксел за най-противоречивите й елементи. \r\nТози ход рискува да предизвика  икономическия хаос, тъй като Великобритания трябва да прекъсне връзките си с най-големия си търговски партньор след 46 години на 29 март, независимо от това. \r\nОбръщайки се към депутатите, Мей ги призова да избягнат \"икономическия шок\" от напускане без споразумение. \r\nНо също така предупреди евроскептиците, много от които агитират за напускане на  ЕС през цялата си кариера, че ако споразумението й се провали, може да стане същото и с Брекзит. \r\nПремиерът е обещала да позволи на депутатите да гласуват за опцията \"без споразумение\" в сряда и ако това бъде отхвърлено, в четвъртък да реши дали да поиска от ЕС да отложи Брекзит.  Юлиян Марков", "date": "2019.03.12", "title": "AFP: Британските депутати отхвърлиха за втори път споразумението за Брекзит с ЕС"}
{"url": "http://www.focus-news.net/news/2019/03/12/2633767/politico-vtoroto-porazhenie-na-tereza-mey-mozhe-da-hvarli-velikobritaniya-v-haos.html", "text": "Второто поражение на Тереза Мей може да хвърли Великобритания в хаос, пише европейската редакция  Politico .  \r\nЗа втори път Камарата на общините отхвърли сделката, след гласуването за ратификация през януари. Поражението оставя правителството на Тереза Мей в неизвестност и политиката на Великобритания в криза, с дълбока несигурност относно следващите стъпки за Брекзит. \r\nВеднага след гласуването, Мей, едва чуто заради възпалено гърло, заяви, че \"дълбоко\" съжалява за резултата, но тя ще се придържа към обещанието, че Камарата на общините ще гласува в сряда дали желае Великобритания да напусне ЕС без сделка на 29 март, и ако това бъде отхвърлено, да се гласува дали да отложи Брекзит в четвъртък. \r\nТъй като нейната партия е силно разделена, тя призова консервативните депутати да гласуват по съвест. Но тя предупреди депутатите, че ако не блокират напускането без споразумение и гласуват за удължаване на срока, ЕС би искал да знае какво се цели с  удължаването на срока, преди да го предостави - решение, което вероятно ще бъде взето на срещата на върха на Европейския съвет следващата седмица. \r\n„Парламентът ще трябва да отговори на този въпрос - каза Мей. \"Желае ли да отмени член 50? Иска ли да проведе втори референдум? Или иска друго споразумение? Това е труден избор, но благодарение на решението, което парламентът взе тази вечер, ще се сблъскате с тях. \" \r\nПремиерът заяви, че \"лично се бори\" с това дали да не подкрепи напускането без споразумение в гласуването в сряда или не. \r\n\"Аз съм държа на постигането на резултата от референдума. Но също толкова страстно вярвам, че най-добрият начин да направим това е да напуснем по правилен начин с една сделка и аз все още вярвам, че има мнозинство в Парламента за този начин на действие. - каза тя с очевиден знак, че няма да гласува за напускане без сделка. \r\nТя каза, че правителството ще публикува нова информация за \"основните политики\", които ще влязат в сила в случай на липса на споразумение, включително дългоочакваните тарифни ставки и планове за границата на Северна Ирландия в такъв сценарий. \r\nВ отговора си на изявлението на Мей, опозиционният лидер на  лейбъристите Джереми Корбин заяви: \"Премиерът ни заплашва с опасност от напускане без споразумение, знаейки добре, че ще нанесе вреда на британската икономика.\" \r\nВ късно вечерно споразумение с председателя на Европейската комисия Жан-Клод Юнкер в понеделник Мей постигна поредица от \"правно обвързващи\" допълнения към сделката, която първоначално беше договорена през ноември миналата година. Те бяха насочени към успокояването на „брекзитърите“ на гърба й, че Великобритания няма да остане  в предпазния механизъм за Северна Ирландия за вечни времена. \r\nНо главният прокурор Джефри Кокс , член на преговарящия екип и на правителството , излезе с правно становище по сделката, което се оказа фатално за шансовете на Мей да  получи одобрение в парламента. Той потвърди, че Обединеното кралство няма едностранно право да напусне предпазния механизъм, което накара Европейската изследователска група на „брекзитърите“ и Демократичната юнионистка  партия да решат, че няма да подкрепят споразумението.  Юлиян Марков", "date": "2019.03.12", "title": "Politico: Второто поражение на Тереза Мей може да хвърли Великобритания в хаос"}
