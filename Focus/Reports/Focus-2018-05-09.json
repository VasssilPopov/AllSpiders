{"url": "http://www.focus-news.net/news/2018/05/09/2519974/tass-izstrel-e-stanal-prichina-za-evakuatsiyata-na-garata-v-bryuksel.html", "text": "Причина за евакуацията на Южната гара в белгийската столица е станал изстрел от огнестрелно оръжие, произведен от неизвестен на перона. Няма пострадали и вече е започнало издирването на заподозрения. Това се казва в разпространено в сряда заявление на брюкселската прокуратура, направено след анализ на записите от охранителните камери. По-рано местната полиция заяви, че причината за инцидента е бил взрив на петарда, предава ТАСС.\r\n„Според данни от записите на камерите за видеонаблюдение на гара Брюксел-Миди (Южната гара), неизвестен е произвел изстрел по посока към земята в сряда, след 17:00 часа (18:00 българско време). Веднага след това заподозреният е напуснал гарата. Няма пострадали, води се активно търсене на заподозреният“, се казва в заявлението на прокуратурата.\r\nВеднага след инцидента е проведена евакуация на служителите и пътниците, намиращи се на гарата. Тя е била затворена общо за около половин час, установен е широк периметър за сигурност около станцията и на мястото са пристигнали около 10 линейки. Станцията на метрото „Гара Юг“ също е била затворена за кратко време.\r\nОчевидци съобщиха за „много силен звук от взрив“, който е предизвикал паника. Никой не е пострадал и когато тълпата стремително се е впуснала към изхода на гарата. Представител на железопътната компания SNCB съобщи, че работата на гарата вече е възобновена и закъсненията на влаковете са минимални.\r\nПревод и редакция:", "date": "2018.05.09", "title": "ТАСС: Изстрел е станал причина за евакуацията на гарата в Брюксел"}
{"url": "http://www.focus-news.net/news/2018/05/09/2519971/plovdiv-okrazhnata-prokuratura-rakovodi-razsledvane-za-koruptsiya-v-rayonnata-zdravnoosiguritelna-kasa-zadarzhani-sa-petima-dushi.html", "text": "Окръжна прокуратура - Пловдив ръководи разследване за корупционни престъпления в Районната здравноосигурителна каса в Пловдив. Това съобщиха за Радио \"Фокус\" - Пловдив от Окръжната прокуратура. До момента са задържани петима души. От прокуратурата уточняват, че не всички задържани са от Здравната каса. \r\nПовече информация по случая ще бъде оповестена на 10 май.\r\nЦветана ТОНЧЕВА", "date": "2018.05.09", "title": "Пловдив: Окръжната прокуратура ръководи разследване за корупция в Районната здравноосигурителна каса, задържани са петима души"}
{"url": "http://www.focus-news.net/news/2018/05/09/2520002/tass-rusiya-vizhda-v-novite-sanktsii-na-sasht-zhelanie-za-otmashtenie-za-provala-na-raketnata-ataka-v-siriya-ot-14-april.html", "text": "Русия вижда в новите санкции на САЩ  срещу руски отбранителни структури желание за отмъщение за провала на ракетната атака в Сирия от 14 април, заявяват от Министерство на външните работи на Русия, цитирани от TACC.\r\nКакто се отбелязва, формално САЩ се опитват да обвинят Русия в нарушение на американския закон, който забранява военно-техническото сътрудничество със Северна Корея, Иран и Сирия.\r\n„Всъщност  явно става дума за банално желание да си отмъстят за фиаското на ракетната атака срещу Сирийската Арабска република, извършени от САЩ, Великобритания и Франция в нарушение на международното право“, заявяват от Министерството.\r\nЗа това свидетелства включването на такива структури като 183 зенитен гвардейски полк и учебния център на зенитно-ракетните войски.“Очевидно, че те добре са инструктирали и обучили сирийската противовъздушна отбрана, свалили повечето от ракетите на западните агресори“, добавят от Министерството. Юлиян Марков", "date": "2018.05.09", "title": "ТАСС: Русия вижда в новите санкции на САЩ желание за отмъщение за провала на ракетната атака в Сирия от 14 април"}
{"url": "http://www.focus-news.net/news/2018/05/09/2519970/sofiya-zatrudneno-e-dvizhenieto-po-bulevardite-gen-eduard-i-totleben-i-tsar-boris-iii-zaradi-katastrofiraliya-avtobus-ot-liniya-74.html", "text": "Затруднено е движението по булевардите \"Ген. Едуард И. Тотлебен\" и „Цар Борис III“ заради катастрофиралия автобус от линия №74, предаде репортер на Агенция „Фокус“.\r\nВ следствие на инцидента движението на трамваите е било преустановено. В района на инцидента се е образувало задръстване. \r\nКъм този момент трамваите в посока кв. „Княжево“ се движат изключително бавно.", "date": "2018.05.09", "title": "София: Затруднено е движението по булевардите \"Ген. Едуард И. Тотлебен\"  и „Цар Борис III“ заради катастрофиралия автобус от линия №74"}
{"url": "http://www.focus-news.net/news/2018/05/09/2519973/ministar-nikolina-angelkova-obsadi-s-vitsepremiera-ekaterina-zaharieva-razresheniyata-za-prebivavane-na-sezonni-rabotnitsi-v-turizma.html", "text": "Възможностите за получаване на разрешение за пребиваване от сезонни работници без наличие на виза тип „Д“ в туризма от трети страни обсъди министърът на туризма Николина Ангелкова с Екатерина Захариева, заместник министър-председател по правосъдната реформа и министър на външните работи. Това съобщиха от пресцентъра на Министерството на туризма.\r\nКачеството на българския туристически продукт е в пряка връзка с осигуряване на достатъчно подготвени изпълнителски кадри, подчерта министър Ангелкова. Недостигът им през активните сезони поражда необходимостта да се намери решение на казуса как наетите вече у нас чуждестранни служители да могат да получат това разрешение. Така те ще могат да изкарат целия летен сезон, без да се налага да се връщат в страните си,  за да кандидатстват за нова виза. Често тези хора търсят работа у нас за най-активния период в туризма от средата на май до средата на септември, но в много от случаите разрешените им досега месеци за пребиваване изтичат в разгара на сезона, уточни министър Ангелкова.\r\nДруга важна тема, която бе обсъдена по време на разговора и с оглед на активността на България по инициативата „16+1“, бе издаването на визи за туристи от далечни и перспективни пазари като Китай и Индия. Те заявяват все по-голям интерес към страната ни и Балканите. Според министър Ангелкова трябва да се използват възможностите за създаване на изнесени визови центрове в тези региони предвид местоположението им. Ние първи инициирахме и стартирахме разработването на съвместни балкански маршрути, защото идвайки тук, тези туристи желаят да обиколят няколко държави в региона. Работим съвместно за по-бързото издаване на визи за китайските туристи, както и за откриване на аутсорсинг центрове за целта,  каза министър Ангелкова.", "date": "2018.05.09", "title": "Министър Николина Ангелкова обсъди с вицепремиера Екатерина Захариева разрешенията за пребиваване на сезонни работници в туризма"}
{"url": "http://www.focus-news.net/news/2018/05/09/2519977/tsvetan-tsvetanov-i-deputati-ot-gerb-provedoha-rabotna-sreshta-s-kitayskiya-poslanik-u-nas.html", "text": "Зам.-председателят на ПП ГЕРБ и председател на ПГ на партията Цветан Цветанов, народните представители Менда Стоянова, Делян Добрев и Димитър Бойчев, който е председател на Групата за приятелство между България и Китай в Народното събрание, и административният секретар на ГЕРБ Цветомир Паунов проведоха работна среща с посланика на Китай в България Н. Пр. Джан Хайджоу. Това съобщиха от пресцентъра на партията.\r\nПо време на срещата беше обсъдена мисията по спасяването на българския алпинист Боян Петров. Посланикът разказа за ситуацията и усилията, които китайските власти полагат за спасяването на българина, като отбеляза, че при молбата за съдействие от страна на българското правителство китайските власти са реагирали изключително бързо, като включително са издали виза в рамките на 30 минути за учител на Петров, който е искал да замине за Китай, за да се включи в търсенето. По-рано днес посланикът проведе среща с министър-председателя Бойко Борисов.\r\nЦветан Цветанов благодари за съдействието и усилията на китайските власти, като посочи, че бързата реакция още веднъж доказва добрите приятелски отношения между двете държави и ефективната комуникация помежду им.", "date": "2018.05.09", "title": "Цветан Цветанов и депутати от ГЕРБ проведоха работна среща с китайския посланик у нас"}
{"url": "http://www.focus-news.net/news/2018/05/09/2519980/sport-sarbiya-ne-dopusna-kosovo-na-evropeyskoto-po-karate.html", "text": "Сърбия не разреши на косовските национали по карате да участват на Европейското първенство по карате, на което сърбите са домакини, съобщава руският портал „Спортбокс“. Причината за това решение е продължаващият политически конфликт между двете държави.\r\nОрганизационният комитет на турнира заяви, че спортисти от Косово ще могат да участват на турнира, само ако се откажат държавни символи като знаме, герб и химн.\r\nВенцислав Драгоманов", "date": "2018.05.09", "title": "Спорт: Сърбия не допусна Косово на европейското по карате"}
{"url": "http://www.focus-news.net/news/2018/05/09/2519981/sofiya-uchebna-mina-e-otkrita-v-maze-v-kv-iztok-predstoi-da-bade-unishtozhena-na-bezopasno-myasto.html", "text": "Специализиран екип от състава на Сухопътните войски разузна и транспортира тази вечер на безопасно място учебна противотанкова мина ТМ 62, открита в мазе в жилищен блок на ул. „Незабравка“ в кв. „Изток“ в София. Това съобщиха от пресцентъра на Министерството на отбраната. Тя ще бъде унищожена. Действията на военнослужещите от военното формирование в Горна Баня по разузнаване и транспортиране на учебната мина бяха ръководени от лейтенант Александър Цветков. \r\nИскането за обезвреждане на открит боеприпас е подадено в Министерството на отбраната след 17.15 ч. Той е намерен в жилищния блок след потушаването на възникнал по-рано днес пожар. \r\nВоеннослужещите от Сухопътните войски незабавно предприеха действия за унищожаването на боеприпаса, в изпълнение на мисията си в помощ на населението.", "date": "2018.05.09", "title": "София: Учебна мина е открита в мазе в кв. \"Изток\", предстои да бъде унищожена на безопасно място"}
{"url": "http://www.focus-news.net/news/2018/05/09/2519979/umbalsm-n-i-pirogov-chetirima-dushi-sa-dokarani-za-pregled-v-speshnoto-otdelenie-na-bolnitsata-sled-katastrofata-s-avtobus-74-v-sofiya.html", "text": "Четирима души са докарани за преглед в Спешното отделение на болницата след катастрофата с автобус №74 в София. Това съобщиха за Агенция „Фокус“ от пресцентъра на УМБАЛСМ „Н. И. Пирогов“. Трима от пострадалите са пътували в автобуса, а един е бил на спирката. В момента им се правят прегледи за уточняване на състоянието им.", "date": "2018.05.09", "title": "УМБАЛСМ „Н. И. Пирогов“: Четирима души са докарани за преглед в Спешното отделение на болницата след катастрофата с автобус №74 в София"}
{"url": "http://www.focus-news.net/news/2018/05/09/2519975/balgarskoto-pravitelstvo-polaga-vsichki-usiliya-za-da-organizira-izdirvaneto-na-alpinista-boyan-petrov-obzor.html", "text": "Българското правителство полага всички усилия, за да организира издирването на алпиниста Боян Петров. За целта министър-председателят Бойко Борисов и министърът на вътрешните работи Екатерина Захариева се срещнаха в Министерски съвет с посланика на Китай в България Н. Пр. Джан Хайджоу, тъй като китайската държава оказа на-бърза подкрепа и помощ в спасителните акции. Веднага щом правителството разбра за изчезването, шестима професионални спасители от Китай бяха изпратени по маршрута на Боян Петров, като вече са се изкачили на над 6000 м. височина.Премиерът Бойко Борисов уточни, че се поддържа пълна комуникация с властите и роднините. „Каквото имаме като връзки, сме задействали. Дай Боже да го намерим жив и здрав. Министър, консули, посланици непрекъснато натискаме”, каза още той.Министър Екатерина Захарива уточни, че се поддържа постоянна връзка с китайските и с тибетските власти, както и с няколко институции. „Също така и нашият посланик в Делхи и нашият почетен консул в Катманду също действат пред непалските фирми, които са организирали този преход“, каза още министър Захариева и поясни, че след многократни разговори и огромен натиск от българска страна едва на 9 май сутринта правителството е получило уверение, че ще получи разрешение за излитане на хеликоптер, който може да се издигне до 6100 м. височина веднага, когато времето го позволява. „Продължаваме да търсим други фирми и друга техника, която да може да лети над 6100 м., защото де факто в момента спасителите се намират на тази височина. Свързали сме се и с Министерството на отбраната с молба, ако имат друга някаква военна техника за съдействие“, каза още Захариева.Н. Пр. Джан Хайджоу обясни, че Китай ще продължи да предоставя пълната си подкрепа в издирването на българския алпинист. „Още от първия момент, когато получихме информацията за изчезването на Боян Петров и молбата за подкрепа, ние изпратихме наши спасители, които да помогнат в издирването. Китайският екип от спасители продължава да работи, ще положим максимални усилия“, каза още посланикът.\r\nЦветилена СИМЕОНОВА", "date": "2018.05.09", "title": "Българското правителство полага всички усилия, за да организира издирването на алпиниста Боян Петров (ОБЗОР)"}
{"url": "http://www.focus-news.net/news/2018/05/09/2519978/blagoevgrad-kmetat-d-r-atanas-kambitov-provezhda-sreshta-diskusiya-za-arheologicheskite-nahodki-kray-s-pokrovnik-i-izgrazhdaneto-na-am-struma.html", "text": "Кметът на Благоевград д-р Атанас Камбитов провежда среща-дискусия за археологическите находки край с. Покровник и изграждането на АМ „Струма“, предаде репортер на Радио „Фокус” Пирин. На срещата присъства председателят на Общински съвет-Благоевград Радослав Тасков, археологът доц. д-р Здравко Димитров от Националния археологически институт с музей при БАН, представители на общинската администрация и жители на Благоевград. \r\nКметът на Благоевград д-р Атанас Камбитов организира дискусията, за да бъдат обсъдени възможните варианти за запазване на археологическите находки на място, край село Покровник, и строителството на АМ „Струма“. По време на форума се представят факти и аргументи, касаещи двата обекта. Целта на дискусията е да бъде чуто мнението на максимален брой жители на общината и да се изгради една обща за Благоевград позиция, преди предстояща среща с премиера Бойко Борисов в тази връзка.\r\nЛора КАЛЧЕВА", "date": "2018.05.09", "title": "Благоевград: Кметът д-р Атанас Камбитов провежда среща-дискусия за археологическите находки край с. Покровник и изграждането на АМ „Струма“"}
{"url": "http://www.focus-news.net/news/2018/05/09/2519719/plovdiv-zapochna-remontat-na-trotoarnata-nastilka-po-ul-vasil-urumov-v-rayon-severen.html", "text": "Започна ремонтът на тротоарната настилка по ул. „Васил Урумов“ в пловдивския район „Северен“. Това каза за Радио „Фокус“ – Пловдив районният кмет инж. Ральо Ралев. По думите му, в момента се премахват старите компрометирани плочки и бордюри, които ще бъдат подменени с нови вибропресовани. Площта на тротоарната настилка е 180 квадратни метра, а броят на уличните бордюри наброява 250.\r\n„Тротоарът пред детската градина е в изключително лошо състояние, но след ремонта децата и родителите ще могат спокойно да го използват, без да се налага да слизат на пътното платно“, коментира Ралев. Той посочи, че ремонтните дейности на тротоарни настилки в район „Северен” ще продължат по улиците „Никола Караджов” и „Оборище”.\r\nТони МИХАЙЛОВ", "date": "2018.05.09", "title": "Пловдив: Започна ремонтът на тротоарната настилка по ул. „Васил Урумов“ в район „Северен“"}
{"url": "http://www.focus-news.net/news/2018/05/09/2519983/predsedatelyat-na-parlamenta-tsveta-karayancheva-vrachi-na-pisatelkata-bozhana-apostolova-natsionalnata-nagrada-konstantin-konstantinov-za-tsyalosten-prinos-na-tseremoniya-v-sliven.html", "text": "Председателят на Народното събрание Цвета Караянчева връчи на писателката Божана Апостолова Националната награда „Константин Константинов“ за „цялостен принос“. Официалната церемония за награждаване на отличените в Националния фестивал на детската книга беше в Драматичния театър „Стоян Киров“ в Сливен. Това съобщиха от пресцентъра на Народното събрание.\r\n„За мен е голяма чест да присъствам на двадесетото юбилейно издание на фестивала на детската книга, който е знаков“, заяви Цвета Караянчева. Тя подчерта, че книгата е нещо много важно, особено в навечерието на 24 май и в Деня на Европа. \r\nПредседателят на Народното събрание приветства организаторите и участниците във фестивала и подчерта, че детската книга е вълшебството, което пренася децата в незабравими светове, открива им нови хоризонти. По думите й мисията на издателите е изключително важна – да просвещават, да посяват семената на знанието. „Това е голямо предизвикателство, но и голяма отговорност, особено когато става въпрос за най-малките“, обърна се Цвета Караянчева към наградените. \r\nПо-рано председателят на парламента посети Регионалната библиотека „Сава Доброплодни“ и се срещна с кмета на Сливен Стефан Радев.", "date": "2018.05.09", "title": "Председателят на парламента Цвета Караянчева връчи на писателката Божана Апостолова Националната награда „Константин Константинов“ за „цялостен принос“ на церемония в Сливен"}
{"url": "http://www.focus-news.net/news/2018/05/09/2519982/istorikat-prof-plamen-pavlov-73-godini-sled-kraya-na-vtorata-svetovna-voyna-v-evropeyskata-y-faza-e-vreme-e-da-se-napravi-nov-po-trezven-prochit-na-sabitiyata-ot-neya.html", "text": "73 години след края на Втората световна война в европейската й фаза, е време е да се направи нов, по-трезвен прочит на събитията от нея, коментира във вечерното обзорно предаване на Радио \"Фокус\" \"Това е България\" историкът професор Пламен Павлов. \"На практика коалицията между Хитлер и Сталин отключи войната на 1 септември 1939 г. Това личи от трудове дори и на руски изследователи, които са достатъчно обективни и смели да го кажат. Руския народ е дал много жертви, не само руснаци, но и въобще - от всички нации в бившия Съветски съюз. Това е анахронизъм, който виждаме днес - с военни паради, които отново се правят с някаква такава натрапчива идея - вие сте длъжни да ни бъдете благодарни, нямаше да ви има, ако не бяхме ние.\", посочи Професор Пламен Павлов и допълни, че това е прочит, който вече е започнал да нагарча. Той заяви, че за България това е ден и на поражение, защото въпреки положените дипломатически усилия и сега от някои кръгове в Русия на страната ни се гледа като на врагове в тази война.", "date": "2018.05.09", "title": "Историкът проф. Пламен Павлов: 73 години след края на Втората световна война в европейската й фаза, е време е да се направи нов, по-трезвен прочит на събитията от нея"}
{"url": "http://www.focus-news.net/news/2018/05/09/2519689/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК. Навсякъде е слънчево и ясно. Температурите се движат между 8 и 10 градуса, някъде са и по-високи. Няма регистрирани инциденти с туристи за последното денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.09", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/09/2519969/balgariya-otbelyaza-denya-na-evropa-i-denya-na-pobedata-obzor.html", "text": "На 9 май обединена Европа отбелязва своя празник, посветен на мира и единството в чест на първата стъпка към създаването на Европейския съюз, направена на 9 май 1950 година. В същото време в Русия и част от бившите съветски републики, датата се празнува като Деня на победата над нацистка Германия във Великата отечествена война през 1945 година. По традиция и двата празника бяха отбелязани в страната ни с редица мероприятия. Пред президентската институция беше издигнато знамето на Европейския съюз по повод Деня на Европа. Церемонията по честването започна с гвардейски марш и се проведе под патронажа на президента на България – Румен Радев. \r\nМеждувременно с декларации по повод 9 май започна пленарния ден в Народното събрание. Председателят на парламента Цвета Караянчева откри заседанието с думите: „Сега Европа е България, тук се дискутират важни за всички европейски граждани теми.“ Тя допълни, че днес всички имаме повод за основателна гордост, защото през последните месеци България не само се утвърди като отговорен и надежден член на Европейския съюз, но и даде своя значим принос в дебата за бъдещето на общия ни европейски дом. Председателят на Външна комисия и депутат от ГЕРБ Джема Грозданова заяви в декларация от името на ГЕРБ, че европейският проект е най-великият в историята на човечеството. От  името на ПГ на ГЕРБ тя изрази почит и признание към всички, работили за постигането на мечтата на редица поколения българи - да видят и България, наредена като равноправен член сред семейството на свободните европейските народи. В декларация заместник-председателят на ПГ на „БСП за България“ Драгомир Стойнев заяви, че двете измерения на 9 май всъщност изразяват победата на съзиданието над разрушението. Той обяви, че призивът на БСП е единство в името на България. Според него най-сетне трябва миналото да се цени достойно и спокойно и да се спре с отричането и дребните вътрешни боричкания. От ДПС отчетоха, че Европа е на кръстопът. Според тях обединението не е факт, а мирът не е трайно постигната цел. Председателят на ПГ на ГЕРБ Цветан Цветанов и младежи от партията проведоха инициатива в кулоарите на парламента по повод 9 май. Там те раздаваха листовки с надпис „Честит ден на Европа“, на които имаше отпечатан текст с цитат от Апостола на свободата Васил Левски.  Зам.-председателят на ГЕРБ Цветан Цветанов дори влезе на ПГ на „БСП за България”, където се засече с народния представител Драго Стойнев, който също получи листовка и значка с европейския флаг и попита дали без Деня на победата щеше да има Ден на Европа.\r\nВ същото време лидерът на БСП Корнелия Нинова и председателят на БСП – София Калоян Паргов поднесоха цветя пред Паметника на незнайния войн по повод Деня на победата. На събитието присъстваха ветерани от войните, десетки граждани, социалисти, депутати и общински съветници от БСП. Всички носиха „Георгиевска лента“, български, руски знамена и портрети на загинали във войната.  След това шествие на „Безмъртния полк“ потегли към паметника на Съветската армия в столицата. По повод 9 май лидерът на БСП Корнелия Нинова написа в социалната мрежа, че всички помним милионите загинали в борбата срещу фашизма. От своя страна лидерът на Градския съвет на БСП – София Калоян Паргов каза, че според него България трябва да се превърне наистина в мост между Западния свят и Русия, а Европа - в зона на мира и на взаимното разбирателство.\r\nПред младежи в Софийския университет министърът на българското председателство на Съвета на ЕС Лиляна Павлова заяви, че Европа ще бъде такава каквато я направим днес и такава, каквато я искаме утре. По време на публичен дебат за младите хора и тяхното бъдеще в дигитална Европа, провел се в Софийски Университет „Св. Климент Охридски“, тя сподели, че 2018 година е изключително важна за нас и за Европа – това е година, в която обсъждаме бъдещето на Стария континент и бъдещия му бюджет, както и, че европейският проект няма да е завършен без интеграцията на Западните Балкани. \r\nПо-късно в личната си страница в социалната мрежа Facebook президентът Румен Радев написа, че двата празника не бива да ни противопоставят, а да ни обединяват.\"Девети май – Ден на Победата и Ден на Европа. Двата празника не бива да ни противопоставят, а да ни обединяват Изисква го почитта към милионите жертви и решителното отхвърляне на всякакви форми на исторически ревизионизъм\", подчерта държавният глава.\r\nДенят на Европа и Денят на победата бяха отбелязани в редица градове в страната с различни инициативи, общограждански поклонения, поднасяне на цветя и венци в памет на загиналите в борбата срещу фашизма и приветствия за мирно бъдеще на Европа.\r\nЦветелин ДИМИТРОВ", "date": "2018.05.09", "title": "България отбеляза Деня на Европа и Деня на победата (ОБЗОР)"}
{"url": "http://www.focus-news.net/news/2018/05/09/2519551/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп е казал на френския си колега Еманюел Макрон във вторник сутринта (американско време), че има намерение да анонсира оттеглянето на Съединените американски щати от ядрената сделка с Иран, пише американското издание The New York Times, като се позовава на свой неназован източник.\r\nРешението на Тръмп  ще значи отмяна на главното външнополитическо постижение на предшественика му Барак Обама, коментира вестникът и обяснява, че това би изолирало САЩ сред съюзниците им и би го вкарало в сериозна конфронтация със съперниците му.\r\nСАЩ се готвят да върнат всички санкции, които отмениха като част от Съвместният всеобхватен план за действие (СВПД) за ядрената програма на Техеран, като дори ще въведат нови икономически рестрикции, е заявил източникът на американското издание.\r\nДруг източник, запознат с преговорите за запазване на сделката, подписана през 2017 година, заяви, че те са се провалили заради настояването на Тръмп за запазване на строги ограничения за производство на ядрено гориво в Иран и след 2030 година. Според сегашният вид на споразумението тези ограничения са вдигнати, уточнява „Ню Йорк Таймс“.\r\nАмериканският държавен глава ще обяви официално решението си в 22:00 българско време във вторник, в Белия Дом.\r\nИзданието акцентира върху това, че решението ще влоши отношенията на Вашингтон с европейските му съюзници, които искат запазване на сделката. Това повишава вероятността от допълнително повишаване на напрежението и с Русия и Китай, които също са страни по договора.\r\nРешението би ознаменувало изпълнение на едно от най-често повтаряните предизборни обещания на Тръмп и идва въпреки интензивното лично лобиране от европейските лидери и многобройните предложения за въвеждане на поправки и допълнения към споразумението, за да бъдат задоволени претенциите на Белия Дом, пише вестникът, като посочва, че дори личните съветници на американския държавен глава на два пъти миналата година са се опитвали да го разубедят от тази мярка.\r\nНо Тръмп даде ясно да се разбере, че търпението му относно сделката е свършило и сега, с нов състав от съветници-„ястреби“, както ги определя „Ню Йорк Таймс“, начело с държавния секретар Майк Помпео и съветникът по национална сигурност Джон Болтън, американският президент среща по-малка вътрешна съпротива за реализацията на плановете си.\r\n***Кремъл предупреди във вторник, че „може да се създаде много сериозна ситуация“ ако САЩ излязат от ядрената сделка с Иран, пише американското издание Washington Examiner.\r\nГоворителят на руския президент Дмитрий Песков заяви също пред репортерите, че излизане на Вашингтон от СВПД (Съвместният всеобхватен план за действие) за иранската ядрена програма ще донесе „неизбежни драстични последици“.\r\nПесков уточни, че позицията на Русия „съвпада изцяло с позицията на лидерите от европейските столици, които също не са привърженици на отмяната на основополагащия документ“, според цитата на The Washington Post.\r\nКоментарите на говорителя на Кремъл идват само няколко часа преди президента на САЩ Доналд Тръмп да обяви дали Вашингтон ще остане в сделката или ще се оттегли от нея.\r\nАмериканското издание припомня, че американският държавен глава отдавна критикува СВПД и го определя като „най-лошата сделка договаряна някога“, като по време на предизборната си кампания обеща да го отмени. Споразумението бе договорено през 2015 година, докато в Белия Дом президент беше Барак Обама.\r\nСрокът, който президента сам си постави, за решение по казуса, изтича в събота, но в понеделник Тръмп обяви, че ще озвучи решението си в 22:00 българско време във вторник. На посещение при американския президент бяха президента на Франция Еманюел Макрон и германския канцлер Ангела Меркел, които застъпват позицията, че споразумението трябва да бъде запазено.\r\nВъпреки натиска от съюзниците, коментира Washington Examiner, се очаква Тръмп да изкара САЩ от сделката.\r\n***Очаквайки, че президента на САЩ Доналд Тръмп ще излезе от ядрената сделка с Иран във вторник, бившият директор на израелската разузнавателна служба \"Мосад\" Тамир Пардо по-рано през деня се запита какъв е смисълът от това, при положение, че в последствие ще трябва да се сключва ново споразумение с Техеран, пише израелското електронно издание The Jerusalem Post.\r\nПардо, в изказване пред Интердисциплинарната конференция Херцелия, заяви, че Иран „изцяло спазва ангажиментите си по сделката“.\r\n„И какво следва от тук нататък?“ – след излизането на САЩ от сделката, попита Пардо. „В края на краищата ще трябва да сключваме нова сделка“.\r\nThe Jerusalem Post е научил, че Пардо е на мнение, че ядрената сделка с Иран има много проблематични места, но вярва, че е по-добре да се остане в сделката, докато Техеран я изпълнява, от това да се излезе от нея – позиция, която споделят и Въоръжените сили на Израел.\r\nПо-нататък, бившият директор на Мосад атакува твърденията на Тръмп и премиера на Израел Бенямин Нетаняху, че сегашното споразумение е проблематично, защото Иран е излъгал, когато е казал, че спира да разработва ядрени оръжия.\r\n„Значи Иран е излъгал“, заяви той саркастично, като добави, че всички световни сили са лъгали, докато са разработвали ядрени оръжия.\r\n„Ние трябва да имаме предвид, че те ще излъжат – така че ще ни се наложи да ги подлагаме на мониторинг. Докато един ден, ние разбираме и те разбират, че това е било загуба на време. Мисля, че те са достигнали до този извод“, подчерта Пардо.\r\nПосочвайки ползите от споразумението, бившият директор на Мосад заяви, че „след подписването на ядрената сделка, Иран е започнал да се сражава с „Ислямска държава“ рамо до рамо със Запада и е внесъл важен принос в това отношение.\r\nСлед коментара му, че всички световни сили са лъгали, докато са разработвали ядрени оръжия, Пардо беше попитан дали Израел е лъгал, докато ги е разработвал, което предизвика мълчалива усмивка на лицето му.\r\nПовдигайки рамене, той отговори с достойнство: „Аз съм Мосад“, имайки предвид, че не може да обсъжда въпроса и само заяви саркастично, че „не е запознат“ с въпроси по отношение на предполагаемата ядрена програма на Израел.\r\nТамир Пардо оглавява Мосад от 2011-а до 2016-а година.\r\n*** Турция ще инвестира 39 милиарда евро в строителство на железопътна инфраструктура през следващите пет години, заяви министърът на транспорта на страната Ахмет Арслан във вторник, цитиран от електронното издание на турския консервативен ежедневник Yeni Safak.\r\nВ изказване по време на церемонията по откриването на X-ия Световен конгрес на високоскоростната железница, Арслан заяви: „Нашата цел е да трансформираме всичките ни ж.п. линии в електрически и да повишим продуктивността до максимално ниво до 2023 година“.\r\nПрез последните 15 години, Турция е инвестирала 18,5 милиарда евро в железопътната си инфраструктура, включително във високоскоростни влакове, добави министърът.\r\nТой уточни, че в момента в Турция има готови 1213 километра високороскоростни ж.п. линии. „В момента се строят 3798 км железопътни линии, а в процес на планиране и оформяне на проектите са още 11582 километра железопътни линии“.\r\nАрслан уточни, че в момента високоскоростните железници обслужват 33 процента от населението на страната, разположени в седем града.\r\n„Турция е втора в света след Китай по строителство на железници. Целта ни е да завършим строителството на 11 700 километра високоскоростни ж.п. линии до 2023 година и да свържем 41 града един с друг“, обясни министърът.\r\nИса Апайдин, генерален директор на Турските държавни железници (ТДЖ), заяви, че по света има 41 хиляди километра високоскоростни ж.п. линии, но дължината им ще се удвои през следващите няколко години.\r\n„Високоскоростните железници са моторът на индустрията, те донасят продуктивност във всички сфери“, подчерта Апайдин.\r\n***", "date": "2018.05.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/09/2519550/tass-mayk-pompeo-shte-poseti-severna-koreya-za-da-podgotvi-sreshtata-s-kim-chen-un.html", "text": "Президентът на САЩ Доналд Тръмп заяви във вторник, че държавният секретар Майк Помпео пътува към Северна Корея, за да подготви срещата му със севернокорейския лидер Ким Чен-ун, предава ТАСС.\r\n„Той ще бъде там много скоро“, заяви Тръмп пред репортери.\r\n„Нашият график е насрочен. Нашата среща е насрочена. Мястото е избрано. Времето, датата, всичко е избрано“, допълни още американският президент. Йонислав Дочев", "date": "2018.05.09", "title": "ТАСС: Майк Помпео ще посети Северна Корея, за да подготви срещата с Ким Чен-ун"}
{"url": "http://www.focus-news.net/news/2018/05/09/2519599/sitel-makedoniya-v-podgoritsa-prostrelyaha-zhurnalist-na-vodeshto-izdanie.html", "text": "Журналистът на черногорското издание  Оливера Лакич е простреляна от неизвестни пред апартамента си на булевард в Подгороца, предава скопският телевизионен канал „Сител“.\r\nСъгласно разпространената информация, Лакич е получила огнестрелна рана на десния прасец. Уточнява се, че няма опасност за живота й. \r\nДруги подробности около инцидента не се привеждат.Тереза Герова", "date": "2018.05.09", "title": "„Сител“ (Македония): В Подгорица простреляха журналист на водещо издание"}
{"url": "http://www.focus-news.net/news/2018/05/09/2519552/predstoyashti-sabitiya-v-stranata-za-9-may-agentsiya-fokus.html", "text": "*** \r\nОт 9.30 часа пред сградата на Президентската институция на тържествена церемония ще бъде издигнато знамето на Европейския съюз. Церемонията ще се състои в присъствието на президента Румен Радев, председателя на Народното събрание Цвета Караянчева, парламентаристи и представители на изпълнителната власт.\r\n*** \r\nВ 11.00 часа държавният глава Румен Раден ще посети Националното читалище на слепите „Луи Брайл 1928“, където ще участва в отбелязването на 90-ата годишнина от неговото създаване.\r\n*** \r\nОт 9.00 часа ще се проведе заседание на Народното събрание.\r\n*** \r\nОт 10.00 часа Министерският съвет ще проведе заседание. \r\n*** \r\nОт 9.00 часа в Конгресен център „Глобус“, зала „Европа“, пл. „Македония“ 1, ще се състои международна конференция „Гласът за интеграция на Западните Балкани“. В откриването на конференцията ще участва вицепремиерът и министър на външните работи Екатерина Захариева и президентите на КНСБ и КТ „Подкрепа“. \r\n*** \r\nОт 11.30 часа в Аулата на Софийския университет \"Св. Климент Охридски\" ще се проведе публичен дебат с комисаря по цифрова икономика и цифрово общество Мария Габриел, с министъра за Българското председателство на Съвета на ЕС Лиляна Павлова и с депутата от Европейския парламент Искра Михайлова. Основната тема на гражданския диалог ще бъдат младите хора и тяхното бъдеще в дигитална Европа, но ще бъдат дискутирани и всякакви други въпроси свързани с настоящето и бъдещето на ЕС.\r\n*** \r\nОт 19.00 часа заместник министър-председателят, министър на отбраната и лидер на ВМРО – Българско национално движение Красимир Каракачанов тържествено ще открие мемориалния комплекс в с. Драговищица, общ. Костинброд.\r\n*** \r\nОт 9.00 часа на Паметника на незнайния воин (до базиликата Света София, ул. „Париж“ 2) ще се състои военен ритуал по издигане на националния флаг и на флага на Европа и поднасяне на венци и цветя. От 9.15 часа започва шествието на участниците в „Безсмъртен полк – България”, което ще пристигне в 9.50 пред Паметника на Съветската армия. От 10.00 часа започва програмата пред Паметника на Съветската армия – поднасяне на венци и цветя и концерт.\r\n*** \r\nОт 9.00 часа лидерът на БСП Калоян Паргов ще положи цветя на паметника на Незнайния войн, а веднага след това ще се включи в шествието на Безсмъртния полк до паметника на Съветската армия. В 10.00 часа лидерът на БСП - София, народни представители и общински съветници от БСП ще участват в официалното отбелязване на Девети май пред паметника на Съветската армия. В 11.00 часа Калоян Паргов ще присъства на поклонението пред паметта на българските воини, загинали в заключителната фаза на Втората световна война пред паметната плоча, на централния вход на парка \"Заимов\" срещу улица \"Васил Априлов\".\r\n*** \r\nВ Sofia Event Center ще се проведе „Форум на комуникационната индустрия“ под надслов: „Глобални посоки – локален фокус”, който ще направи обзор на рекламния пазар през 2017 година и анализ на случващото се в сектора на комуникациите.\r\n*** \r\nОт 9.30 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е., обвинени в образуване и ръководене на организирана престъпна група. \r\n*** \r\nОт 9.30 часа 11 състав на Софийския градски съд ще заседава по делото срещу Христо П., бивш управител на „Фонд научни изследвания“, (умишлена безстопанственост).\r\n*** \r\nОт 9.30 часа 8 състав на Софийския градски съд ще заседава по делото срещу Николай Н., (чл. 282, ал. 3 НК).\r\n*** \r\nОт 9.30 часа 15 състав на Софийския градски съд ще заседава по делото срещу Роман Л. (обвинен, че е организирал нападението над Алексей Петров, чл.116 НК).\r\n*** \r\nОт 10.00 часа 3 състав на Специализирания наказателен съд ще гледа делото срещу Ралица Л., Росен Ч., Пламен К., Дияна П., обвинени в образуване и ръководене на организирана престъпна група. \r\n*** \r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др., обвинени в образуване и ръководене на организирана престъпна група. \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група. \r\n*** \r\nОт 10.00 часа пред паметника на Съветската Армия в Княжеската градина и от 10.45 часа пред паметника-костница на съветските воини в квартал „Лозенец“ ще се състоят тържествени церемонии по полагане на венци и цветя във връзка с Деня на Победата. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад по заявление на „Акспо България“ ЕАД за изменение/допълнение на лицензия № Л-236-15 от 23.07.2007 г.\r\n*** \r\nОт 10.00 часа в сградата на КЕВР ще се проведе открито заседание за обсъждане на доклад по заявление на „АВВ Електрифициране“ ООД за продължаване срока на лицензия № Л-280-15 от 15.09.2008 г. за дейността „търговия с електрическа енергия“.\r\n*** \r\nОт 10.30 часа в Пресклуб \"България\" ще се проведе пресконференцията за Национална Универсиада 2018.\r\n*** \r\nОт 11.00 часа 17 състав на Специализирания наказателен съд ще гледа делото срещу Людмила С., чл. 65 НПК – молба за изменение на мярка за неотклонение.\r\n*** \r\nОт 11.00 часа в сградата на Националния учебен комплекс по култура - Горна Баня, ул. „Вечерница“ № 21, ще се състои Официално откриване на 28 Арт инсталации, посветени на 28 страни-членки на Европейския съюз  по Проект „Бъди Зелен=Бъди модерен=Бъди Европа“.\r\n*** \r\nОт 11.30 часа на бул. „Витоша“ (пешеходна зона до кръстовището с ул. „Солунска”) ще се състои концерт на джаз формация „София“.\r\n*** \r\nОт 12.00 часа в Метростанция „Сердика 2” (междинно ниво) ще се състои концерт на „Дикси Бойс Бенд“.\r\n*** \r\nОт 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.\r\n*** \r\nОт 13.30 часа 1 състав на Специализирания наказателен съд ще гледа делото срещу Асен А., обвинен в образуване и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група. \r\n*** \r\nОт 14.00 часа 5 състав на Специализирания наказателен съд ще гледа делото срещу Петър Ст., Боян Т., Бисер И. и Бранимир Ст., обвинени в ръководене на организирана престъпна група. \r\n*** \r\nОт 14.00 часа 13 състав на Специализирания наказателен съд ще гледа делото срещу Веселин Д. и Иво М., обвинени в изнудване. \r\n*** \r\nОт 14.00 часа 7 състав на Специализирания наказателен съд ще гледа делото срещу Генчо Г., Надежда К. и Илия И., обвинени в изнудване. \r\n*** \r\nОт 14.00 часа в Capital Fort, бул. „Цариградско шосе“ 90, ще се проведе дискусия на тема кои са факторите за изграждането на устойчив паричен съюз в ЕС и налага ли се предефиниране на критериите за присъединяване към Еврозоната.\r\n*** \r\nОт 14.00 часа на Голямата поляна в Южния парк младежи от столични училища ще се включат в забавна игра, в която трябва да демонстрират смелост и бързина, да покажат, че познават държавите в Европа и правата си като европейски граждани, както и че могат да подходят творчески дори към строгите теми от историята на Стария континент.\r\n*** \r\nОт 14.00 часа пред Народен театър „Иван Вазов” ще бъде представен спектакъл на театър „Сириус“ „Изгаси крушката, посади дърво“. От 15.00 чада ще се състои концерта на Христо Паскалев – Паскал „Шлагерите на Европа“.\r\n*** \r\nОт 15.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др., обвинени в образуване и ръководене на организирана престъпна група. \r\n*** \r\nОт 15.00 часа 14 състав на Специализирания наказателен съд ще гледа делото срещу Христо Вл., чл. 65 НПК – молба за изменение на мярка за неотклонение.\r\n*** \r\nОт 16.00 часа на Метростанция „Летище София“ ще се състои концерт на Камерен ансамбъл „Арс музика“ „Европейски музикални евъргрийни”.\r\n*** \r\nОт 17.00 часа пред Регионален исторически музей – София на площад „Бански” №1 ще се проведе концерт на Софийския духов оркестър. В същия час в градината пред храм „Света София” концерт, озаглавен „Европейска музикална разходка“ ще изпълни „София брас“. От 18.00 часа ще се проведе концерт на Камерен ансамбъл „Арс музика“ „Европейски музикални евъргрийни”.\r\n*** \r\nОт 18.00 часа в Литературен клуб „Перото“ в НДК ще се състои връчването на Националната литературна награда за български роман на годината на Националния дарителски фонд „13 века България“.\r\n*** \r\nОт 18.00 часа в учебната кинозала на НАТФИЗ „Кръстьо Сарафов” ще бъде изнесена лекцията „Портретът: Човешкото преживяване” на прочутия френски фотограф Пиер Гонор.\r\n*** \r\nОт 18.00 часа в Арткъща \"Куклите\", ул. „Цар Самуил“ 34, по повод Нощ на литературата 2018 ще се състои четене на Унгарското \"Семейство Мейзга\" (изд. лист, 2017) в изпълнение на актьорите Екатерина Георгиева и Стефан Додуров.\r\n*** \r\nОт 18.00 часа по повод 65 годишнината на проф. Станислав Памукчиев галерия Арте ще представи изложба, провокирана от няколко акварела на художника още от студентските му години.\r\n*** \r\nОт 18.30 часа в парк „Заимов“ ще се проведе концерт-спектакъл „Цветовете на Европа“.\r\n*** \r\nОт 18.30 часа в Ларгото ще се състои концерт „Музиката на Европа“.\r\n*** \r\nОт 18.30 часа в Мраморно фоайе, I етаж на Столична библиотека, ще се състои тържествен концерт  с изпълнения на Камерен ансамбъл „Елате синове на изкуството“ при Българската асоциация по музикотерапия с диригент Йосиф Герджиков.\r\n*** \r\nОт 21.30 часа върху фасадата на Министерския съвет в София Денят на Европа 2018 ще бъде отбелязан с най-голямото досега 3D мапинг шоу в България.\r\n*** \r\nОт 10.00 часа в двора на Военно формирование 24490 в Асеновград ще бъдат поднесени цветя пред паметника на загиналите в Отечествената война. В 17.00 часа пред читалище „Родолюбие“ ученици от ПГ „Цар Иван Асен II” ще организират своебразен Ден на таланта. В 17.30 часа в Градската библиотека ще започне празничната програма на Национално движение „Русофили” и Община Асеновград.  В 18.30 часа на пл. „Акад. Николай Хайтов“ ще се състои концерт- спектакъл „За мирна Европа” на денс формация „Косара”, танцов състав „Станимаклийче” при Центъра за подкрепа и личностно развитие „Васил Левски” и балетно студио „Терпсихора” при читалище „Родолюбие”.\r\n***\r\nОт 11:00 часа пред паметната плоча на загиналите за обединението и независимостта на България ще се проведе ритуал по полагане на цветя в памет на загиналите във войната.\r\n*** \r\nОт 12.00 часа пред сградата на Община Благоевград кметът д-р Атанас Камбитов ще постави начало на дейностите по обновяване и модернизиране на сградата на общинска администрация Благоевград в изпълнение на проект „Въвеждане на мерки за енергийна ефективност  в общински административни сгради“. \r\n*** \r\nОт 18.30 часа в зала „22 септември“ кметът на Благоевград д-р Атанас Камбитов организира дискусия, на която ще бъдат обсъдени възможните варианти за запазване на археологическите находки на място край село Покровник и строителството на автомагистрала „Струма“. \r\n*** \r\nОт 18.30 часа в зала „Яворов“ Българският поп певец Веселин Маринов ще представи 28-ия си албум пред жители и гости на Благоевград.\r\n*** \r\nОт 9.30 часа в Заседателната зала на Община Бургас ще се проведе пресконференция по повод предстоящото издание на голямото автомобилно състезание „Писта Бургас“.\r\n*** \r\nОт 10.30 часа доброволци от инициативата „Бургас харесва младите“, с участието на ученици АЕГ „Гео Милев“ и фанфарен оркестър към Търговската гимназия, ще преминат от Пантеона до Експозиционен център „Флора“ в шествие-парад на знамената. От 11:00 ч. ще започне младежки форум „Предимството да бъдеш информиран“.\r\n*** \r\nОт 18.00 часа в четири \"четящи гнезда\": BarBossa, Кафе-книжарница \"Екслибрис\" /експо център \"Флора\"/, Craft shop Papa Beer и книжарница \"Хеликон\" Бургас за поредна година ще се включи в общоевропейската Нощ на литературата.\r\n*** \r\nОт 18.30 часа в Младежки Културен Център ще се проведе Уъркшоп ДЖЕМБЕ със Sammy Koyate /Гвинея/. От 19.30 часа ще се проведе Уъркшоп АФРИКАНСКИ ТАНЦ с Yama Ndione и Fatou Diallo от Танцова компания DAMBALLAH  /Сенегал/, част от Дни на Африка в България – Бургас. \r\n*** \r\nОт 11.00 часа на Паметник на Осми Приморски полк ще се състои поклонение, полагане на венци с военен ритуал по случай 73 години от победата над хитлерофашизма.\r\n*** \r\nОт 11.45 часа от Паметника на Осми Приморски полк ще се състои шествие до Община Варна, където в 12.00 часа предстои тържествено издигане на флага на Европейския съюз по случай Деня на Европа.\r\n*** \r\nОт 12.00 часа на Централните гробища във Варна ще се състои церемония по възлагане на венци на Паметника на Съветския войн. \r\n*** \r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник Иво Иванов организира приемна за граждани. \r\n*** \r\nОт 17.00 часа в Регионална библиотека „Пенчо Славейков” варненци и гостите на града ще слушат на живо откъси от романа „Фини прахови частици”, представени на живо от автора - Ангел Игов, специален гост на Нощта на литературата във Варна.\r\n*** \r\nОт 10.30 часа пред сградата на Община Велико Търново ще се проведе Отбелязване на Деня на Европа – 9 май. \r\n*** \r\nОт 11.00 часа в парк „Марно поле“ ще се проведе Европейски детски празник. \r\n*** \r\nОт 11.00 часа в пресклуб на БТА-Велико Търново ще се проведе пресконференция на проф. Николай Овчаров и проф. Пламен Павлов на тема \"Мисия България\" в действие. \r\n*** \r\nОт 12.00 часа Младежкото обединение на БСП- Велико Търново ще проведе флашмоб на пешеходната пътека пред Общината. \r\n*** \r\nОт 15.00 часа в парк „Марно поле“ ще се проведе Концерт и среща с граждани, организирани от Клуб „Заедно“. \r\n*** \r\nОт 18.00 часа в ИЗ „Рафаел Михайлов“ ще се проведе откриване на Изложба „Неразкрити легенди за маите”. \r\n*** \r\nОт 19.00 часа в Клуб 7 ще бъде представена „Секс, наркотици и рокендрол“ – постановка с участието на Милен Димитров, Петър Георгиев, Йордан Борисов и Димитър Хараламбиев. \r\n*** \r\nОт 19.00 часа в Голяма зала на МТД „Константин Кисилов“ ще се проведе Концерт по случай 9 май - Ден на Европа – вход свободен. \r\n*** \r\nОт 21.00 часа на пл. „Цар Асен I” ще бъде излъчен Аудиовизуален спектакъл „Царевград Търнов – звук и светлина“ – безплатна прожекция за Деня на Европа.  \r\n*** \r\nОт 18.00 до 22.00 часа ще се проведе  Европейската инициатива „Нощ на литературата“. Във Велико Търново четенията ще бъдат в клуб „Мелон“ на ул. „Независимост“, Клуб „7“ на ул. „Княз Дондуков-Корсаков“ (зад бившето кино „Полтава“ и на откритата сцена „Арт лято“ до ХГ „Борис Денев“ (парк „Асеневци“). Литературни откъси ще четат актьорите от МДТ „Константин Кисимов“ Милен Иванов, Стефка Златкова и Детелин Кандев. \r\n*** \r\nОт 10.00 часа в заседателната зала на Общински съвет-Видин (гр. Видин, пл. „Бдинци“ 2) екипът на ОИЦ-Видин, съвместно с „Фонд мениджър на финансови инструменти в България“ ЕАД, ще проведе информационна среща, насочена към стартиращи предприемачи от уязвими групи, компании със социална насоченост и предприятия в начален етап на развитието си. Кметът на Община Видин Огнян Ценков ще поднесе приветствие към участниците в информационна среща.\r\n*** \r\nОт 11.00 часа заместник-кметовете на Община Видин инж. Цветан Асенов и Венци Пасков ще се включат в поклонението на Руското военно гробище по повод Деня на победата над хитлерофашизма и Деня на Европа, което се организира от Руски клуб \"Видин-2002\", със съдействието на Общината.\r\n*** \r\nОт 11.00 часа в НЧ „Развитие“ ще бъде открита  Изложба „Ден на Европа“ – традиции и обичаи на европейските народи. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/.\r\n*** \r\nОт 9.30 и 10.30 часа ДГ № 10 и ДГ 8 ще бъдат представени куклени спектакли „Пинокио“ на Държавен куклен театър „Дора Габе.\r\n*** \r\nОт 10.00 часа на Паметника на загиналите добруджанци в заключителния етап на Втората световна война ще се проведе Общоградско поклонение и полагане на венци и цветя по повод Деня на победата и Деня на Европа. От 11.00 часа пред Паметника на Съветската армия ще се състои полагане на венци и цветя.\r\n*** \r\nОт 10.00 часа в Огледална зала „Нели Божкова“ ще се състои връчване на немски езикови дипломи.\r\n*** \r\nОт 10.30 часа в Народно читалище „Йордан Йовков – 1870 г.“, Детски отдел на библиотеката, ще се състои презентация с четене на стихотворения от поетесата Елисавета Багряна.\r\n*** \r\nОт 17.00 часа в Регионална библиотека „Дора Габе“,  фоайе, ще се проведе лекция на Варта Корисян - Меонлина за Равноапостолна Света Олга.\r\n*** \r\nОт 18.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще се проведе Европейска инициатива Нощ на литературата – Добрич 2018 - четене на съвременна европейска преводна литература.\r\n*** \r\nОт 19.00 часа в Огледална зала „Нели Божкова“ ще се проведе Седмица на камерната музика с международно участие „Константин Илиев“ – Добрич 2018.\r\n***\r\nОт 14.00 часа в Спортна зала ще се проведе училищен форум „Училищен форум и панорама на професионалното образование” . \r\n*** \r\nОт 11.00 часа пред сградата на читалище „Братство” ще бъде отбелязан Деня на Европа. \r\n***\r\nОт 11.00 часа в читалище „Братство” ще бъде представен проект за насърчаване на заетостта сред младежите в региона.\r\n***\r\nОт 11.00 часа от площад „Велбъжд” ще започне шествие посветено на Деня на победата.\r\n***\r\nОт 11.00 часа в градинката пред Община Кюстендил Областен информационен център организира открита приемна „Европа в моя регион” . \r\n***\r\nОт 17.30 часа пред Общински драматичен театър ще се проведе Детски празник на таланта „Да докоснеш дъгата”. \r\n*** \r\nОт 9.30 часа Окръжният съд в Пазарджик ще заседава по делото срещу 14 обвиняеми за разпространение идеите на ИДИЛ.\r\n*** \r\nОт 11.00 часа пред блок №100 заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие официално завършения проект за благоустрояване на кв. „Тева“.\r\n*** \r\nОт 18.00 часа в Регионална библиотека \"Светослав Минков\" - голяма читалня и НЧ \"Съзнание - 1922 г.\" - галерия \"Марин Гогев\", кв. Изток ще се състои Нощ на литературата. \r\n*** \r\nОт 10.00 часа ще бъде даден официален старт на цялостната реконструкция на ул. “Хан Пресиян“ в Пещера.\r\n*** \r\nОт 11.00 часа в Пресклуб на БТА – Плевен ще се състои пресконференция на училище \"Христо Ботев\" в Плевен по повод инициативата \"Мост към поколенията\".\r\n*** \r\nОмбудсманът Мая Манолова ще посети Пловдив във връзка с казуса на работниците от шивашка фирма в града, които не са получавали заплати от март. Пред Териториалното поделение на Националния осигурителен институт в града /ул. Любен Каравелов“ №7/, омбудсманът ще срещне шивачките с представители на държавните институции – директорът на ТП на НОИ – гр. Пловдив Розалия Джинева, директорът на ТД на НАП Венелин Найденов и директорът на „Инспекция по труда – Пловдив“ Атанас Чернаев, с които ще обсъдят как в най-кратки срокове да бъдат изплатени заплатите от Фонда за гарантирани вземания на работници при фалит на предприятия.\r\n***\r\nОт 9.00 часа, на лекоатлетически стадион ”Пловдив” ще се проведе Областно състезание по пожароприложен спорт. \r\n***\r\nОт 10.00 часа в парк \"Лаута\" /до барбекютата/ на пресконференция по повод предстоящото издание на \"Народен събор\". \r\n*** \r\nОт 10.30 часа в малката конферентна зала на ДК „Борис Христов“ Философско-историческият факултет на Пловдивския университет \"Паисий Хилендарски\" организира Кръгла маса на тема „Висшето образование пред предизвикателствата на гражданските професии на бъдещето“. \r\n*** \r\nОт 10.30 часа в ректората на Пловдивския университет „Паисий Хилендарски“, 13-а аудитория, евродепутатът Ангел Джамбазки ще изнесе лекция пред студенти. Темата на разговора е „Европейският съюз през призмата на национализма и двойните стандартни“.\r\n*** \r\nОт 11.00 часа във Висше училище по агробизнес и развитие на регионите – Пловдив, бул. „Дунав“ 78, Н. пр. посланик Шин Бунам ще направи презентация на междукорейските отношения и икономиката на Южна Корея и ще отговори на въпроси по темата.\r\n*** \r\nОт 13.00 часа Посланикът на Русия в България ще вземе участие в празничното мероприятие при паметника „Альоша“ по повод Деня на победата. \r\n*** \r\nОт 17.30 часа в Тракийския културен дом (бивше кино „Тракия”) на ул.”Димитър Талев” 49 , град Пловдив, акад. проф. Григор Велев, председател на Българска академия на науките и изкуствата, ще представи първите 5 тома от 10-томния си труд посветен на Историята на българите от Македония.\r\n*** \r\nОт 18.00 часа в Галерия „Пловдив“, ул. „Авксентий Велешки“ № 20, ще бъде открита международната изложба „Изкуството на Джън-Шан-Жен“.\r\n*** \r\nОт  18.00 часа с четения в Балабанова къща, Народна библиотека „Иван Вазов“, Клуб „Петното на Роршах“, Дом на културата „Борис Христов“, Народно читалище „П. Р. Славейков – 1908“, Народно читалище „Възраждане“, Народно читалище „Алеко Константинов-1954“, Народно читалище „Шалом Алейхем – 1945“, НЧ „Христо Г.Данов“ – 1904 и Книжарница „При Разказвача на приказки“ Пловдив ще се включи в проявата „Нощ на литературата“.\r\n***\r\nОт 18.00 часа в новото пространство за култура в Пловдив - СКЛАД (ул. „Екзарх Йосиф“ №16), ще се състои първата среща по проекта ADATA AiR с 5-ма от международните артисти, които гостуват тази пролет! \r\n*** \r\nОт 18.30 часа на стълбите на Каменица по повод Деня на Европа – 9 май ще се проведе празничен концерт.\r\n*** \r\nОт 16.00 часа, в библиотеката при Народно читалище „Светлина 1929 г.” – с. Труд ще бъде открита гостуващата изложба на Националния литературен музей „В търсене на хармонията” – разказ за жизнения и творчески път на писателя и учен Димитър Димов.\r\n*** \r\nОт 17.00 часа от Парка на младежта ще се започне спектакъл-шествие \"Колоритна. Единствена. Българска Европа на децата\", посветен на Деня на Европа - 9 май и председателството на България на Съвета на Европа.\r\n*** \r\nОт 18.00 часа на вазата в парка, на паметника на Баба Тонка, в беседката пред Регионална библиотека, в Дом Канети на ул. „Славянска“ 12, на рибарската платформа на запад от Морска Администрация ще се проведе Нощ на литературата.\r\n*** \r\nОт 10.30 часа в Интерхотел Сандански, Син салон, ще се проведе Начална пресконференция на проект “SOS за застрашени традиционни сортове лози\".\r\n*** \r\nОт 11.00 часа ще бъде открита и осветена Мемориална стена на славата с изписани 563 войници и офицери.\r\n***\r\nОт 11.00 часа ще се проведе Честване на 73 години от края на Втората световна война и отбелязване на Ден на Европа  с почетен караул и поднасяне на венци-Паметник на загиналите във войните – кв. Райково.\r\n*** \r\nОт 11. 00 часа Езикова Гимназия „Иван Вазов“ организира Фестивал на чуждите езици в РДТ „Николай Хайтов“ – Зала № 1.\r\n*** \r\nОт 18.00 часа в НЧ „Кирил Маджаров-1866“ – Смолян, зала „Юбилейна 150“ ще се проведе Литературна вечер с творчеството на Евтим Евтимов.\r\n*** \r\nОт 10.00 часа в парк „5 октомври“ с изпълнение на „Ода на радостта” от градския духов оркестър ще започнат честванията по повод Деня на Европа. Ритуал по поднасяне на венци и цветя, посветен на Деня на победата и 73 години от края на Втората световна война ще се проведе от 11.00 часа пред Паметната плоча на СВВБ пред Военен клуб, ул. „Августа Траяна“ №23. От 12.00 часа в Регионална библиотека „Захарий Княжески“ ще се проведе среща свързана с паневропейската инициатива „Отново в училище”. Изложба и викторина „Европейски столици“ ще се проведе от 13.30 часа в сградата на Културно-информационен център „Етносвят България” на ул. „Капитан Петко Войвода“ №54. Флашмоб ще се проведе на паркинга на парк „Артилерийски“ в 18.30 часа, а хорото ще се извие в 19.00 часа.\r\n*** \r\nВ хотелски комплекс „Сити“, в Стара Загора, ще се проведе тридневен Професионален форум на тема: „Превенцията като процес на етичност, осъществимост, достоверност и ефективност“, подготвен от Общинския съвет по наркотични вещества Стара Загора и Превантивно-информационния център по зависимости.\r\n*** \r\nОт 11.00 часа в Пресклуб на БТА – Стара Загора ще се състои пресконференция на Държавна опера - Стара Загора.\r\n*** \r\nОт 18.00 часа в Кафе „Нашето място“, бул. „Ген. Столетов“ № 107; Къщата на арх. Христо Димов, ул. „Сава Силов“ № 37; Къща музей „Гео Милев“, ул. „Гео Милев“ № 37; Колобри на бирата/Beer Kolobars, бул. „Митрополит Методий Кусев“ № 1; Книжарница „Приятели“, бул. „Цар Симеон Велики“ № 118; Кафе-ресторант „Бирхалето“, бул. „Митрополит Методий Кусев“ № 28; Книжарница „Хеликон“, бул. „Цар Симеон Велики“ № 100; Кафе „Августа“ (РИМ), бул. „Руски“ № 42 и Регионална библиотека „Захарий Княжески“, бул. „Руски“ № 44 ще се провежда Нощ на литературата 2018 г. в Стара Загора.\r\n*** \r\nОт 9.45 часа с тържествено честване пред паметника на Георги Дражев и на загиналите през войните ямболци ще бъдат отбелязани Денят на победата и Денят на Европа. В 10.00 часа започва тържественият ритуал, посветен на  Деня на победата и Деня на Европа, със слово на кмета на Ямбол Георги Славов и отдаване на почит на загиналите във войните с поднасяне на венци и цветя пред паметника.", "date": "2018.05.09", "title": "Предстоящи събития в страната за 9 май (Агенция „Фокус“)"}
{"url": "http://www.focus-news.net/news/2018/05/09/2519631/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от Гранична полиция. Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.05.09", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/05/09/2519555/prevozvachi-izlizat-na-protest-na-16-i-17-may-zaradi-paketa-za-mobilnost-obsazhdan-v-es-pravitelstvoto-shte-gi-podkrepi-obzor.html", "text": "В Министерски съвет се състоя среща между премиера Бойко Борисов, транспортния министър Ивайло Московски и представители на превозвачи във връзка с т.нар. Пакет за мобилност, обсъждан в ЕС. На срещата бе декларирана категорична подкрепа от страна на Правителството към превозвачите за протеста срещу Пакета за мобилност, който ще се състои на 16-ти и 17-ти май. Част от изискванията са шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините на камионите и 45-часовата задължителна почивка на седмица се изкарва в хотел, промени в правилата за шосейния каботаж, който на практика ще го премахне. Според превозвачите пакетът има за цел единствено да изхвърли от европейските превози компаниите от Източна Европа. Според хора от бранша промените са чиста доза протекционизъм за няколко държави, с което се цели Големите страни в Европа да изхвърлят от пазара българските, полските, унгарските и румънските камиони. Всеки четвърти камион в Европа е полски. Българските шофьори в Европа са над 40 000, а шофьорите у нас са близо 70 000.\r\nСтрани като Франция, Германия, Австрия и Италия подкрепят промените. От срещата в Министерски съвет стана ясно, че темата за Пакета за мобилност ще бъде конкретно дискутирана на срещата между премиера Бойко Борисов, президента на Франция – Еманюел Макрон и канцлера на Германия – Ангела Меркел в сряда и четвъртък. От думите на транспортният министър Ивайло Московски стана ясно и че позицията на ресор „Транспорт“ не кореспондира с исканията от страна на Франция за Пакета за мобилност. Разминаванията според министър Московски са на няколко места. На първо място – става въпрос за задължителното връщане на водачите на транспортните средства у дома. „Категорично сме против. Ние смятаме, че тук се нарушават човешки права. Няма как да бъдат задължавани свободни граждани къде да прекарват своята почивка“, заяви той.\r\nПредставители на автомобилните превозвачи изразиха ясна позиция по въпроса. Според някои от тях текстовете на този мобилен пакет се променят 3 пъти, само и само да бъдат засегнати българските превозвачи. Собственикът на фирма „Дискордиа“, Христо Христов потвърди, че са начертани конкретните стъпки за срещите между Меркел и Макрон с нашия премиер. Той също така потвърди, че премиерът ще осигури и среща между представители на техния бранш и еврокомисаря по транспорт. Христов призова и синдикатите да застанат рамо до рамо с тях, защото няма да е потърпевш само бизнесът, но и добрите специалисти, шофьори и служители. Изпълнителният директор на Съюза на международните превозвачи Йордан Арабаджиев изрази своите благодарности за подкрепата на правителството. Според него вече има разделения не по политически принципи, а по географски. „Основната цел на Пакета за мобилност е българските транспортни компании да бъдат доведени до неконкурентноспособност, да последват фалити и крайната цел - българските шофьори да отидат да работят в западна Европа“, заяви Арабаджиев. Миролюб Столарски, член на УС на Асоциация на сдруженията в автомобилния транспорт заяви, че закон „Макрон“ показва двойните стандарти, които иска да направи френският президент. По думите му браншът никога не е бил толкова обединен, колкото в момента\r\nЦветелин ДИМИТРОВ", "date": "2018.05.09", "title": "Превозвачи излизат на протест на 16 и 17 май заради Пакета за мобилност, обсъждан в ЕС, правителството ще ги подкрепи (ОБЗОР)"}
{"url": "http://www.focus-news.net/news/2018/05/09/2519554/sport-pari-sen-zhermen-specheli-kupata-na-frantsiya.html", "text": "Пари Сен Жермен спечели финала срещу Льо Ербиер с 2:0 и завоюва Купата на Франция. Головете отбелязаха Джовани Ло Селсо и Единсон Кавани. Така отборът на ПСЖ спечели всички възможни купи на домашна територия след Купата на Лигата и Шампионата.", "date": "2018.05.09", "title": "Спорт: Пари Сен Жермен спечели Купата на Франция"}
{"url": "http://www.focus-news.net/news/2018/05/09/2519559/tass-ruskiyat-poslanik-v-portugaliya-e-pochinal-vnezapno.html", "text": "Посланикът на Русия в Португалия Олег Белоус е починал в Лисабон на 66-годишна възраст, съобщиха от руското външно министерство във вторник, предава ТАСС.\r\n„Външното министерство на Русия дълбоко съжалява да съобщи, че руският посланик в Португалия Олег Белоус е починал внезапно в Лисабон на 8 май 2018 година“, заявиха от министерството.\r\nЗа момента няма информация за евентуален негов наследник. Йонислав Дочев", "date": "2018.05.09", "title": "ТАСС: Руският посланик в Португалия е починал внезапно"}
{"url": "http://www.focus-news.net/news/2018/05/09/2519556/afp-devet-dushi-byaha-ubiti-sled-raketnata-ataka-na-izrael-blizo-do-damask.html", "text": "Девет про-правителствени бойци бяха убити във вторник, след ракетни удари от Израел близо до Дамаск, предава AFP.\r\nСирийската обсерватория за човешки права заяви, че членове на иранската революционна гвардия и други подкрепени от Иран групировки са убити в удара. Йонислав Дочев", "date": "2018.05.09", "title": "AFP: Девет души бяха убити след ракетната атака на Израел близо до Дамаск"}
{"url": "http://www.focus-news.net/news/2018/05/09/2519972/skaigr-turtsiya-shte-poluchi-parvite-iztrebiteli-f-35-v-kraya-na-yuni.html", "text": "В края на юни Турция ще получи първите многоцелеви изртебители F-35, предава гръцката телевизия Skai, като се позовава на електронното издание на Hurryiet.\r\nДоставката става въпреки опитите на американски сенатори да спрат сделката.Турските Въоръжени сили трябва да получат първите самолети в началото на юни. По непотвърдена информация на турския вестник, се очаква в САЩ да се проведе церемония по предаването на 30 изтребителя. Като една от възможните дати се посочва 21 юни. \r\nОсвен това, гръцката телевизия твърди, че турските пилоти ще се обучават в централата на американската компания Lockheed Martin. Източници на Hurryiet твърдят, че в ход е преустройство на турските военновъздушни бази, където трябва да бъдат разположени изтребителите F-35.\r\nСтремежът на Анкара е да получи поне 100 изтребителя за обновяване на своите ВВС, които разполагат основно с различни модификации на F-16.\r\nПревод и редакция:", "date": "2018.05.09", "title": "“Skai.gr”: Турция ще получи първите изтребители F-35 в края на юни"}
{"url": "http://www.focus-news.net/news/2018/05/09/2519560/komisiyata-za-chez-otnovo-otlozhi-doklada-za-privatizatsiyata-i-planiranata-prodazhba-na-druzhestvoto-obzor.html", "text": "Временната комисия за установяване на фактите около приватизацията и продажбата на активите на ЧЕЗ в България трябваше да заседава за последно на 8 май, вторник, и да приеме доклад, който да обобщи събраната информация в хода на работата ѝ, но гласуването му бе отложено за четвъртък – 10 май. Аргументът за това беше създаването на работна група, в която да влиза по един представител от политическа сила и която да извърши корекции в доклада, така че да се стигне до единен консенсус по решенията и предложенията от него. Работната група ще бъде създадена на 9 май, а на следващия ден, когато изтича срокът на временната комисия, ще бъде проведено и последното заседание.\r\nПредседателят на комисията Жельо Бойчев коментира съдържанието на доклада, като подчерта, че целта на комисията е била да установи кой по същество е купувачът и какъв е източникът на финансовите средства, с които ще бъде придобито дружеството. Той определи като погазване на конституционните принципи на управление на страната това, че не комисията не ѝ е оказано пълно съдействие за получаване на информация относно финансирането на сделката. „Все още има много притеснения относно работата на българските институции по целия процес на продажбата на ЧЕЗ – как и по какъв начин се следи той и се контролира. Има редица въпроси, на които нямаме отговор – например как фирма с такъв мащаб и такъв обем на активи като „Инерком“ може да придобие такъв тип стратегическо предприятие“, коментира Бойчев.„Фокус“ припомня: Комисията за ЧЕЗ беше създадена на 17 март с мандат от един месец и на нея бяха изслушани становищата на министъра на енергетиката Теменужка Петкова, КЕВР, ДАНС, ДАР, КНСБ, КТ „Подкрепа“, Министерството на финансите и купувачът на дружеството „Инерком“. Срокът ѝ обаче беше удължен до 10 май с проекторешение, прието от Народното събрание. Решението бе аргументирано с необходимостта да бъдат изслушани още институции като БНБ, Министерството на енергетиката, Министерството на икономиката и др. \r\nЦветилена СИМЕОНОВА", "date": "2018.05.09", "title": "Комисията за ЧЕЗ отново отложи доклада за приватизацията и планираната продажба на дружеството (ОБЗОР)"}
{"url": "http://www.focus-news.net/news/2018/05/09/2519720/npr-dzhan-haydzhou-poslanik-kitay-shte-prodalzhi-da-predostavya-palnata-si-podkrepa-v-izdirvaneto-na-alpinista-boyan-petrov.html", "text": "Китай ще продължи да предоставя пълната си подкрепа в издирването на алпиниста Боян Петров. Tова каза пред журналисти посланикът на Китай в България Н.Пр. Джан Хайджоу след среща с министър-председателя бойко Борисов и външния министър Екатерина Захариева, предаде репортер на Агенция „Фокус“. „Още от първия момент, когато получихме информацията за изчезването на българския алпинист Боян Петров и молбата за подкрепа, ние изпратихме наши спасители, които да помогнат в издирването. Китай отделя значително внимание на този случай и още вчера сутринта проведохме допълнителни разговори във връзка с хеликоптерите и с необходимостта и от друга техника, която да се издигне на височина над 5000 м.“, каза още той и посочи, че на практика капацитетът на хеликоптерите е да се изкачат на височина максимум 6100 м. „И днес издирвателните дейности продължават и китайският екип от спасители продължава да работи по издирването. Нашата страна ще продължи да предоставя своята подкрепа, ще положим максимални усилия. Издирването на Боян Петров продължава“, каза посланикът.\r\nЦветилена СИМЕОНОВА", "date": "2018.05.09", "title": "Н.Пр. Джан Хайджоу, посланик: Китай ще продължи да предоставя пълната си подкрепа в издирването на алпиниста Боян Петров"}
{"url": "http://www.focus-news.net/news/2018/05/09/2519562/prodalzhava-izdirvaneto-na-alpinista-boyan-petrov-v-himalaite-obzor.html", "text": "На 8 май беше подновена акцията по спасяването на българския алпинист Боян Петров в Хималаите. Радостина Ненова – жената, с която той живее на семейни начала, съобщи, че трима шерпи са тръгнали да го търсят още рано сутринта. Около обяд те са стигнали до лагер 1 под връх Шиша Пангма , но българинът не е бил там. Тримата ще нощуват в района, като се очаква на следващия ден да продължат издирването към лагер 2. Ненова обясни, че за момента няма финансови проблеми относно спасителната операция. “Средствата са големи, но застраховката ще ги покрие, тъй като Боян има най-голямата възможна застраховка, която покрива и хеликоптер. Всичко е предвидено още с тръгването“, отбеляза тя, но посочи, че заради влошената метеорологична обстановка издирване с хеликоптер на този етап не е възможно.\r\nМинистерството на външните работи на България съобщи, че дипломатическите ни мисии в Пекин и Делхи продължават да са в постоянна връзка с четири министерства в Китай, Тибетската алпинистка асоциация и непалските власти с искане за интензивно издирване на Боян Петров. Получено е уверение от компетентните институции, че правят всичко възможно по случая и желаят да окажат максимално съдействие. По искане на МВнР по маршрута на българския алпинист е изпратен спасителен екип от шестима души, които са професионални спасители. Те са се изкачили на 6000 м. височина, но заради влошаване на времето временно са преустановили издирването. Очаква се на 9 май спасителните действия да бъдат продължени.„Фокус“ припомня: В посолството на Република България в Пекин на 6 май постъпи информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души - 1 унгарец, 5 италианци и четирима водачи от непалски произход. Според получената информация неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния му чувал, без самия алпинист. Поради внезапно влошаване на метеорологичните условия в района тримата търсачи временно сa прекратили издирването. Организаторите на експедицията съобщиха в профила си във „Фейсбук“, че Боян е започнал да се катери към връх Шиша Пангма на 29 април и оттогава не се е връщал в базата.", "date": "2018.05.09", "title": "Продължава издирването на алпиниста Боян Петров в Хималаите (ОБЗОР)"}
{"url": "http://www.focus-news.net/news/2018/05/09/2519564/afp-mayk-pompeo-pristigna-v-severna-koreya.html", "text": "Първият дипломат на САЩ пристигна в Северна Корея, където ще проведе срещи, с които да подготви срещата на върха между президента Доналд Тръмп и лидера на Северна Корея Ким Чен-ун, съобщава AFP.\r\nПомпео е настанен в хотел „Koryo“, който е предназначен за срещи.\r\nВ допълнение с планирането на срещата на върха, Помпео ще натиска режима за освобождаване на трима задържани американски граждани. Йонислав Дочев", "date": "2018.05.09", "title": "AFP: Майк Помпео пристигна в Северна Корея"}
{"url": "http://www.focus-news.net/news/2018/05/09/2519563/the-times-boris-dzhonsan-predizvika-tereza-mey-da-go-uvolni.html", "text": "Външният министър на Великобритания Борис Джонсън предизвика министър-председателя Тереза Мей да го уволни, по този начин показвайки ясно, че няма намерение да напусне сам Кабиента, пише британският вестник The Times.\r\nДаунинг стрийт направи опит да заобиколи конфронтация с Джонсън, след като във вторник той заяви, че предложеният вариант на Тереза Мей за митническо партньорство би създало „изцяло нова мрежа от бюрокрация“. Приятели на Борис Джонсън заявиха, че той няма да си подаде оставката. „Защо да го прави?“, запита един от тях.\r\nОколо казуса за митническия съюз, екипът на Тереза Мей се опитва да работи повече с Дейвид Дейвис, секретарят за Брекзит, отколкото с Борис Джонсън.\r\nДжонсън се завърна в Лондон за седмичната среща на Кабинета, след като беше на визита в САЩ. В интервю за „Daily Mail“ той заяви, че планът за митническо партньорство не би се вписало в обещанията за връщането на контрола към Великобритания и би възпрепятствало възможността на страната да сключва търговски сделки.\r\n„Такова нещо не е опитвано досега и би направило ситуацията много, много трудна за сключването на свободни търговски сделки. Ако въведем новото митническо партньорство, ще имаме луда система, в която ще събираме мита на британската граница от името на ЕС“, заяви Джонсън. Йонислав Дочев", "date": "2018.05.09", "title": "The Times: Борис Джонсън предизвика Тереза Мей да го уволни"}
{"url": "http://www.focus-news.net/news/2018/05/09/2519558/reuters-iznosat-na-petrol-na-iran-kam-evropa-i-aziya-e-pod-risk-sled-reshenieto-na-donald-tramp.html", "text": "Иранският износ на петрол към Китай, Европа и други държави ще намалее през тази и 2019 година, ако САЩ успеят да наложат решението на президента Доналд Тръмп за възобновяване на икономически санкции от „най-високо ниво“, съобщава Reuters.\r\nИзточници сред рафиниращите компании заявиха, че рафинериите в Азия са преминали към други доставчици в подготовка за подновяването на американските санкции към членката на Организацията на страните износителки на петрол (ОПЕК) Иран, която към момента изнася към 2,5 млн. барела петрол на ден.\r\n„Очакваме това да разубеди някои купувачи от закупуване на ирански суров петрол“, заяви Боб МакНали, президент на консултантската „Rapidan Energy Group“ във Вашингтон, по случай налагането на американски санкции върху Иран. Йонислав Дочев", "date": "2018.05.09", "title": "Reuters: Износът на петрол на Иран към Европа и Азия е под риск след решението на Доналд Тръмп"}
{"url": "http://www.focus-news.net/news/2018/05/09/2519567/modernizatsiyata-na-armiyata-zakona-za-veroizpovedaniyata-i-razhodite-za-otbrana-obsadiha-voenniyat-ministar-krasimir-karakachanov-i-liderat-na-bsp-korneliya-ninova-obzor.html", "text": "Малко повече от час продължи срещата между лидера на БСП Корнелия Нинова и вицепремиера, министър на отбраната и председател на ВМРО Красимир Каракачанов в зала „Изток“ на Народното събрание. На нея присъстваха още Атанас Зафиров, член на Изпълнителното бюро на БСП и съпредседател на Съвета по външна политика и международна дейност, сигурност и отбрана към Националния съвет на БСП и депутатът от ПГ на \"БСП за България\" Васил Антонов. От страна на ВМРО в зала \"Изток\" бе заместник-председателят на партията и депутат от ПГ на \"Обединени патриоти\" Искрен Веселинов. Теми на срещата бяха новият план на министъра за модернизация на армията, разходите за отбрана и подготвеният от него Закон за вероизповеданията. След срещата стана ясно, че по темата за разходите за отбрана БСП и Красимир Каракачанов имат разминаване. Министърът на отбраната Красимир Каракачанов заяви, че по темата за отбрана не би следвало политиците да са разделени на управляващи и опозиция. Каракачанов поясни, че е запознал БСП с два законопроекта, внесени в Министерски съвет и с трети, който предстои да бъде внесен и с неговите виждания по отношение на разходите за модернизация на армията. Каракачанов посочи, че ГЕРБ са избързали с внасянето на промени в Закона за вероизповеданията, след като вече е ясно, че той подготвя такъв. По думите му отношенията в управляващата коалиция на ниво правителство са прекрасни, според него \"явно скърцат колелата на каручката в парламента\". Вицепремиерът заяви, че не е искал разрешение от премиера за срещата, тъй като не са в такъв режим. По думите му няма как да се случи да говори с БСП за преформатиране на коалицията. „Когато ние сме в тази коалиция „Обединени патриоти“, на която аз държа, изпълняваме ангажиментите си до края. Дори някой да предложи формула, при която някой да действа сепаративно, аз няма да участвам в подобни неща“, допълни министър Каракачанов. Министърът подчерта, че по време на разговорите с опозицията за оставки не е ставало дума. Лидерът на БСП Корнелия Нинова обаче заяви, че именно с искане за оставка е започнала срещата. Тя посочи, че е потвърдила пред Красимир Каракачанов позицията на БСП, че правителството, в което участват патриотите е вредно за България и трябва да си ходи. Нинова каза още, че срещата не е била пазарлък и не е искала нищо от Каракачанов, въпреки че думата „оставка“ е достатъчно искане. По темата за промените в Закона за вероизповеданията, изготвяни от Красимир Каракачанов и внесения от ГЕРБ подобен законопроект, Нинова заяви, че най-логично е двата законопроекта да вървят заедно в парламента и между двете четения да се направи най-доброто за България. Нинова добави, че БСП е отворена за втора среща с военния министър по плана му за модернизация на армията. Тя подчерта, че БСП е готова да седне и да търси решение и да разговаря с всеки по теми, касаещи България и изтъкна, че темите като демография, здраве, образование и национална сигурност са надпартийни за БСП. За среща с ГЕРБ Корнелия Нинова заяви, че няма нито покана, нито желание. В тази връзка лидерът на опозицията потвърди още веднъж, че голяма коалиция между БСП и ГЕРБ е невъзможна и вредна за България. \r\nДеница КИТАНОВА", "date": "2018.05.09", "title": "Модернизацията на армията, Закона за вероизповеданията и разходите за отбрана обсъдиха военният министър Красимир Каракачанов и лидерът на БСП Корнелия Нинова (ОБЗОР)"}
{"url": "http://www.focus-news.net/news/2018/05/09/2519569/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Българските превозвачи са получили разрешение за 44 полета седмично по линията Москва-Бургас за летния сезон на текущата година, съобщава руският вестник „Ведомости“, като отбелязва, че това противоречи на договореностите от авиационните власти на България и Русия от януари 2017 г., които предвиждат авиокомпании от двете страни да имат право на изпълнението на 28 полета седмично по линията.\r\nПолетите от руската столица се изпълняват от S7 (21 на седмица) и националния превозвач „Аерофлот“ (два на седмица, първият от които – от 2 юли). От Бургас за Москва „България Еър“ изпълнява 28 полета на седмица. \r\n„Превишаването на квотите от българска страна", "date": "2018.05.09", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/05/09/2519570/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейските съюзници на САЩ бързо атакуваха решението на президента Доналд Тръмп да изтегли страната си от ядрената сделка с Иран, пише британският вестник The Independent.\r\nМоменти след като Тръмп заяви, че се отказва от договорката, президентът на Франция Еманюел Макрон пусна изявление, в което заяви че Франция, Германия и Великобритания „съжаляват“ за предприетия ход.\r\n„Неразпространението на ядрени оръжия е под заплаха“, заяви Макрон.\r\nВърховният представител на ЕС по въпросите на външните работи и политиката на сигурността Федерика Могерини заяви: „Европейският съюз е решен да действа в съгласие със своите интереси и в защита на своите икономически инвестиции. Ядрената сделка с Иран е кулминацията на 12 години дипломация. Тя принадлежи на цялата международна общност.“\r\nОбръщайки се към Иран, Могерини призова гражданите и лидерите му „да не позволяват на никого да развали споразумението.“\r\n*** Президентът на САЩ Доналд Тръмп направи най-големият залог на своето президентство в следобеда на 8 май, пише британското издание The Economist.\r\nЗа ужаса на Европейските партньори, но за радостта на съюзници като Израел, Тръмп извади САЩ от ядрената сделка с Иран, която беше подписана през 2015 година. Той действаше според инстинкта си, че лидерите на Иран – само ако са изложени на безпрецедентна икономическа болка – ще се пречупят и ще изоставят всички враждебни дейности, от развитие на ядрени оръжия до подкрепа за тероризма и участие в най-кръвните прокси войни в Близкия изток.\r\nТръмп представи хода си като сигурен. „Това ще направи Америка по-безопасна“, обеща президентът докато подписваше меморандум възобновяващ всички санкции премахнати от своя предшественик Барак Обама. Но привидното спокойствие и увереност на Тръмп не могат да скрият напълно множеството рискове, които той поема.\r\nДоналд Тръмп залага на това, че иранските лидери блъфират когато казват, че сегашната сделка е най-добрата и финална оферта, която ще предложат. „Най-вероятно бих казал същото нещо, ако бях на тяхно място“, призна Тръмп. „Но фактите са, че те ще искат да направят нова и продължителна сделка“, предрече президентът. Когато Иран е готов да стане сговорчив, Тръмп обеща да бъде „готов, желаещ и способен“ да преговаря.\r\nДруги биха желали да имат неговата уверена гаранция. Европейски дипломат описва седмиците интензивни дискусии с Белия дом, в които се иска обосновка за колосалната игра на зарове от страната на САЩ. Президентът е решил да изиска от иранците всичко, гласи отговорът: за тотален и перманентен край на ядреното обогатяване, на балистичните ракетни програми и на подривните дейности в региона. Изморен от обещанията на съюзниците за поправка на сделката с Иран, екипът на Тръмп избра разрушението. Президентът реши, че след като основите са нестабилни, е по-добре да се срине цялата сграда.\r\nЛичната увереност на Доналд Тръмп изглежда, че почива върху няколко стълба. Един от тях е неговото презрение към Барак Обама и убеждението, че може да подобри всяка сделка постигната от своя предшественик.\r\nГоворейки пред репортери след изявлението на Тръмп, неговият съветник по сигурността Джон Болтън добави и някои исторически очерци към решението на своя шеф. САЩ са научили труден урок преди много време, че „ние преговаряме само от позиции на сила“. Отказвайки се от сделката с Иран и възобновявайки санкциите, САЩ установяват точно такива позиции на сила, обясни той.\r\nБенямин Нетаняху, премиерът на Израел, аплодира „студеното решение“ на Доналд Тръмп да отхвърли „катастрофалната ядрена сделка с терористичния режим в Иран“. Нетаняху продължително отхвърляше аргументите, че сделката натискаше Иран поне с година назад от създаването на ядрена бомба.\r\nНай-накрая, Тръмп и неговите съветници правят залог за Европейските си приятели. Те залагат, че правителствата на Великобритания, Франция и Германия блъфират, когато казват че сегашната сделка е по-добра от никаква сделка и че ще продължат да я поддържат жива, дори след като американският им съюзник е излязъл от нея.\r\n*** Тереза Мей беше предупредена, че Консервативната партия ще бъде разделена на две, ако не се откаже от плана си за митническо партньорство с Брюксел, пише британският всекидневник The Daily Express.\r\nПро-брекзит членовете на парламента бяха бесни, след като стана ясно че вариантът за митническо партньорство, който беше описан като „луд“ от външния министър Борис Джонсън, все още се обсъжда.\r\nЕдин член от 60-членната „задна пейка“ на британския парламент, предрече че къкрещата гражданска война на партията, ще избухне в един момент, освен ако британският премиер не отстъпи и не се откаже от варианта за митническо партньорство.\r\n„Това е борба, която трябва да спечелим, защото бъдещата посока на нашата държава е заложена на карта“, заяви Мей.\r\n„Нелекото примирие в нашата партия около Брекзит приключи. Останалата част в нашата партия се опитва да спре Брекзит и тя не би се спряла пред нищо, за да го направи“, добави още Мей.\r\n„Това е дебат за бъдещето на нашата държава, защото каквато и договорка да бъде постигната между правителството и ЕС, тя ще има масивен ефект върху нашата бъдеща посока. Трябва да вземем правилното решение“, допълни още министър-председателят.\r\n*** Външният министър на Великобритания Борис Джонсън предизвика министър-председателя Тереза Мей да го уволни, по този начин показвайки ясно, че няма намерение да напусне сам Кабиента, пише британският вестник The Times.\r\nДаунинг стрийт направи опит да заобиколи конфронтация с Джонсън, след като във вторник той заяви, че предложеният вариант на Тереза Мей за митническо партньорство би създало „изцяло нова мрежа от бюрокрация“. Приятели на Борис Джонсън заявиха, че той няма да си подаде оставката. „Защо да го прави?“, запита един от тях.\r\nОколо казуса за митническия съюз, екипът на Тереза Мей се опитва да работи повече с Дейвид Дейвис, секретарят за Брекзит, отколкото с Борис Джонсън.\r\nДжонсън се завърна в Лондон за седмичната среща на Кабинета, след като беше на визита в САЩ. В интервю за „Daily Mail“ той заяви, че планът за митническо партньорство не би се вписало в обещанията за връщането на контрола към Великобритания и би възпрепятствало възможността на страната да сключва търговски сделки.\r\n„Такова нещо не е опитвано досега и би направило ситуацията много, много трудна за сключването на свободни търговски сделки. Ако въведем новото митническо партньорство, ще имаме луда система, в която ще събираме мита на британската граница от името на ЕС“, заяви Джонсън.\r\n***", "date": "2018.05.09", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/09/2519553/afp-siriya-opredeli-izlizaneto-na-sasht-ot-yadrenata-sdelka-kato-agresiya.html", "text": "Сирия строго осъди решението на президента на САЩ Доналд Тръмп да оттегли страната си от ядрената сделка с Иран и заяви, че нейният съюзник ще преодолее това, което самата тя нарече „агресия“ на САЩ, съобщи държавната медия, цитирана от AFP.\r\nДамаск „строго осъжда решението на президента на САЩ за изтегляне от ядрената сделка с Иран, което за пореден път доказва, че САЩ не почита своите ангажименти и международни договори“, заяви източник от сирийското външно министерство. Йонислав Дочев", "date": "2018.05.09", "title": "AFP: Сирия определи излизането на САЩ от ядрената сделка като „агресия“"}
{"url": "http://www.focus-news.net/news/2018/05/09/2519572/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп обяви във вторник, че САЩ се оттеглят от международната ядрена сделка с Иран и заяви, че Вашингтон ще върне санкциите срещу Ислямската република.\r\n„Иранската сделка е дефектна в сърцевината си“, заяви Тръмп в телевизионно обръщение от Белия Дом. „Днес обявявам, че САЩ ще се оттеглят от ядрената сделка с Иран“.\r\nТой подчерта, че Техеран е водещият световен спонсор на тероризма и разкритикува влиянието му в региона на Близкия Изток.\r\n*** Президентът на Иран Хасан Роухани заяви, че САЩ никога не са се придържали към поетите ангажименти.\r\nРоухани отбеляза, че излизането на САЩ от ядрената сделка е важен исторически опит за Иран, според цитата на РИА Новости.\r\nТой добави, че Иран е изпълнявал всичките си задължения по ядрената сделка. Освен това, Роухани съобщи, че е поръчал на Министерството на външните работи на Иран в течение на няколко дни да проведе преговори за ядреното споразумение със страните от Европа, Русия и Китай.\r\nСпоред неговите думи, икономиката на Иран ще продължи да се развива дори и след излизането на САЩ от сделката.\r\nИзказването на Роухани дойде, след като във вторник вечерта президентът на САЩ Доналд Тръмп обяви, че страната се оттегля от Съвместния всеобхватен план за действие (СВПД) за иранската ядена програма и възобновява всички по-рано отменени санкции срещу Техеран.\r\n*** Европейските съюзници на САЩ бързо атакуваха решението на президента Доналд Тръмп да изтегли страната си от ядрената сделка с Иран.\r\nМоменти след като Тръмп заяви, че се отказва от договорката, президентът на Франция Еманюел Макрон пусна изявление, в което заяви че Франция, Германия и Великобритания „съжаляват“ за предприетия ход.\r\n„Неразпространението на ядрени оръжия е под заплаха“, заяви Макрон.\r\nВърховният представител на ЕС по въпросите на външните работи и политиката на сигурността Федерика Могерини заяви: „Европейският съюз е решен да действа в съгласие със своите интереси и в защита на своите икономически инвестиции. Ядрената сделка с Иран е кулминацията на 12 години дипломация. Тя принадлежи на цялата международна общност.“\r\nОбръщайки се към Иран, Могерини призова гражданите и лидерите му „да не позволяват на никого да развали споразумението.“\r\n*** Президентът на Иран Хасан Роухани заяви, че Иран може да продължи обогатяването на уран „без ограничение“ в отговор на решението на президента на САЩ Доналд Тръмп във вторник да изтегли страната си от сделката.\r\n„Инструктирах Организацията на Иран за атомна енергия да предприеме нужните мерки за бъдещи действия, така че ако е нужно, да продължим индустриалното обогатяване на уран без ограничение“, заяви Роухани пред държавната телевизия.\r\n„Ще изчакаме няколко седмици преди да приложим това решение. Ще говорим с нашите приятели и съюзници, както и с останалите участници в ядрената договорка“, заяви той.\r\n*** От външното министерство на Русия обявиха, че Москва е дълбоко разочарована от решението на президента на САЩ Доналд Тръмп да изтегли страната си от ядреното споразумение с Иран.\r\nВ изявление, от министерството заявиха, че са „дълбоко разочаровани от решението на американския президент Доналд Тръмп едностранно да откаже да спазва ангажиментите си по ядрената сделка с Иран“, допълвайки че действията на Вашингтон са „потъпкване на нормите на международното право“.\r\n*** Девет про-правителствени бойци бяха убити във вторник, след ракетни удари от Израел близо до Дамаск.\r\nСирийската обсерватория за човешки права заяви, че членове на иранската революционна гвардия и други подкрепени от Иран групировки са убити в удара.\r\n*** Русия ще достави на Турция зенитно-ракетните комплекси (ЗРК) С-400 в предвидените срокове, т.е. през юли 2019 година. Това заяви съветникът към Секретариата за военна промишленост на Турция (SSM) Исмаил Демир.\r\n„Рамките на споразумението са определени и турската страна е заявила всичките си изисквания. Съществуват редица изисквания. Част от тях са известни на обществеността. Няма никакви проблеми с изпълнението на изискванията. Реализацията на споразумението продължава в съответствие с първоначалните изисквания“, заяви Демир.\r\nСъветникът коментира също информацията за възможни санкции срещу Турция във връзка с придобиването на С-400. Според неговите думи, Анкара знае за тези съобщения, но лидерите на двете страни (Турция и Русия) са взели твърдо решение.\r\n„Това не са детски игри, за да си говорим днес едно, а утре – друго. Всеки друг вариант на развитие на събитията ще противоречи на принципите на държавата и позицията на SSM. Дейността на SSM се осъществява в съответствие с държавната политика на Турция“, посочи Демир. „Много е важно да взимаме самостоятелни решения и да провеждаме политика, съответстваща на интересите на нашата страна. Очакваме съюзниците на Турция да не смесват въпросите и да оценят ситуацията, опирайки се на здравия разум“.\r\nПо-рано, на заседание на Съвета за сътрудничество Турция – Русия на високо ниво беше взето решение за пренасяне на доставките на С-400 за юли 2019 година, припомня „Анадолската агенция“. През декември 2017 година президентът на Турция Реджеп Таийп Ердгоан съобщи за подписването на контракт с Русия за доставката на С-400 „Триумф“. По-късно директорът на корпорация „Ростех“ Сергей Чемезов уточни, че става дума за доставка на четири дивизиона С-400 на обща стойност от около 2,5 млрд. долара.\r\nПрез март, в ефира на телевизионния канал „Россия 24“, помощникът на руския президент по военно-техническо сътрудничество Владимир Кожин съобщи, че Русия, по искане на Турция, ускорява реализацията на контракта за доставка на С-400, като по-рано се предвиждаше изпълнението му да започне през 2020 година.\r\n*** На новото руско правителство и Държавната дума им предстои да приемат много важни и сериозни за страната решения, заяви президентът на Русия Владимир Путин по време на заседание на долната камара на парламента.\r\nВъв вторник Държавната дума утвърди Дмитрий Медведев на поста министър-председател, а лед това президентът подписа съответстващия указ.\r\nДържавният глава благодари на депутатите за това, че те са подкрепили предложението му и са гласували за кандидатурата на премиера. Путин изрази мнение, че дискусиите между правителството и парламента ще продължат в „абсолютно открит режим“.Открити за предложения\r\nРуският президент увери, че властите са открити за предложения от всички партии в Държавната дума за формирането на новото правителство.\r\n„Главното не са политическите пристрастия, а личните, деловите и професионалните качества“, подчерта държавният глава.\r\nОсвен това Путин отговори на критиките на лидера на КПРФ (Комунистическата партия на Руската Федерация) Генадий Зюганов, който заяви, че партията му няма да подкрепи Медведев.\r\n„Под ръководството на Комунистическата партия на Съветския Съюз нашата страна, Съветският Съюз, достигна изключително високи върхове. И Генадий Андреевич (Зюганов) ни изброи много от тях: това е и космоса, и ядрения щит и т.н. Генадий Андреевич не спомена само едно. Под стриктното ръководство на Комунистическата партия Съветският съюз прекрати  съществуването си. И тук няма какво да се радваме“, заяви Путин.\r\nПрезидентът подчерта, че това е исторически факт. „КПСС беше начело и, по същество, това историческо събитие беше направлявано от лидерите на КПСС“, добави той.Победа над бедността\r\nСпоред думите на руския президент, една от главните задачи, които стоят пред новото правителство е да се бори с бедността.\r\nТой заяви, че тя трябва да бъде победена, „както и трябва да се победят другите проблеми, които стоят пред нас, да се решат и другите задачи за глобалното, капитално и прогресивно развитие на нашето Отечество, нашата любима страна Русия“.Борба за пазари \r\nОсвен това Путин засегна и икономически въпроси. Той заяви, че Русия е длъжна да се бори за мястото си на световния пазар, макар и там да не я чакат.\r\n„Продавайки нашите стоки на международните пазари, ние ги правим глобално конкурентоспособни, а това значи, че повдигаме нивото на собственото си производство вътре в страната. Вътрешният потребител у нас ще се ползва от стоки и услуги, не отстъпващи на световните си аналози. А още по-добре е те да са по-добри от тези аналози“, заяви руският президент.\r\nТой отбеляза, че на китайския пазар на Русия, например, може да помогне конфликтът между Китай и САЩ.\r\n„Надявам се, че нашите китайски приятели ще реагират и в момента вече се предприемат определени мерки по този въпрос. Ако те с американците започнат да се конкурират и китайците спрат американското свинско, ние трябва да сме точно тук с нашите прасета“, обясни Путин.\r\nОсвен това държавният глава заяви, че Русия не трябва да се занимава със самоизолация. „Ако се затворим и се изолираме като краставици в буркан, нищо добро не ни очаква\". Само краставиците стават по-вкусни и дори е необходимо да се добави нещо, както казват специалистите\", подчерта руският президент.Отвързване на икономиката от долара\r\nОсвен това, той се изказа против ограничаването на руската финансова помощ за други страни.\r\n„Преди всичко ние трябва да гледаме собствените си интереси и когато оказваме поддръжка на някой, трябва да гледаме прагматично на това“, отбеляза Путин.\r\nТой призова за отвързване на руската икономика от долара, чийто монопол е ненадежден и опасен за много страни по света.\r\nРуският президент отбеляза, че в предходните десетилетия Русия се е надявала, че заявените принципи в сферата на световната търговия и икономика ще се спазват, което е било „донякъде наивно“.\r\n„А сега виждаме, че и правилата на СТО (Световната търговска организация) откровено и редовно се нарушават, въвеждат се ограничения по политически съображения, които наричат санкции. При това се въвеждат все нови и нови, с цел да си осигурят всякакви конкурентни преимущества“, добави Путин.Майските укази\r\nСпоред думите на руския държавен глава, допълнителните осем трилиона рубли, необходими за изпълняването на новите „майски укази“ ще бъдат намерени за сметка на ръста на икономиката и надстрояването на данъчната система.\r\n\"Сега ще подготвим нови предложения, ще ги направим, ще ги изградим, ще ги фиксираме и ще се придържаме към приетите правила, но в рамките на това, което изграждаме и това, което правим, се надяваме да получим допълнителни ресурси. Съществуват и така наречените общи системни мерки - сега няма да ги описвам, те изглеждат малки, но се надяваме да получим по триста, по четиристотин милиарда от всеки един от тях, а като цяло - един трилион и двеста милиарда евро\".\r\n***", "date": "2018.05.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/09/2519976/washington-examiner-dzheyms-matis-obyasni-zashto-tramp-e-izvadil-sasht-ot-yadrenata-sdelka-pred-senata.html", "text": "Президентът на САЩ Доналд Тръмп е излязъл от ядрената сделка с Иран, защото не е можел да потвърди дали Иран спазва споразумението, заяви министърът на отбраната на САЩ Джеймс Матис в сряда, пише американското издание Washington Examiner.\r\nМатис заяви пред комисия в американския Сенат, че решението не е „прибързано“ и че сега САЩ ще се съсредоточи върху работата със съюзниците за притискане на Ислямската република да прекрати зловредните си действия в района на Близкия Изток, като например, разработването на балистични ракети и подкрепата за тероризма.\r\nВъв вторник американският президент изпълни предизборното си обещание да оттегли САЩ от подписания през 2015-а година Съвместен всеобхватен план за действие, според който международната общност трябваше да отмени санкциите в замяна на спиране на иранската ядрена програма. Матис, както и други висши чиновници в администрацията на Тръмп, по-рано свидетелства пред Конгреса, че Техеран изпълнява задълженията си по сделката.\r\n„Вярвам, че това стана, тъй като президентът не можеше да потвърди, както се изисква, че споразумението се изпълнява“, заяви Матис пред сенаторите.\r\nСенаторът-демократ Дик Дърбин заяви, че отмяната на споразумението е не само „погрешна, но и безразсъдна“, защото така ще спрат инспекциите на ядрените съоръжения на Иран и ще се създадат търкания със съюзниците.\r\n„Според това споразумение, ние имахме инспектори на място, които ни докладваха директно и персонално в Сената на Съединените американски щати“, заяви Дърбин. „Ние изпускаме възможността да продължим да надзираваме в детайли работата, която се върши в Иран и по този начин да сме сигурни, че те изпълняват задълженията си“.\r\nПревод и редакция:", "date": "2018.05.09", "title": "Washington Examiner: Джеймс Матис обясни защо Тръмп е извадил САЩ от ядрената сделка пред Сената"}
{"url": "http://www.focus-news.net/news/2018/05/09/2519571/reuters-premierat-na-kitay-zayavi-che-zainteresovanite-strani-tryabva-da-izpolzvat-vazmozhnostta-za-yadreno-razorazhavane-na-koreyskiya-poluostrov.html", "text": "Премиерът на Китай Ли Къцян заяви в сряда, че заинтересованите страни трябва да използват възможността, за да промотират ядреното разоръжаване на Корейския полуостров, предава Reuters.\r\nЛи Къцян е направил изказването си по време на тристранната среща в Токио между него, премиерът на Япония Шиндзо Абе и президентът на Южна Корея Мун Дже-ин. Йонислав Дочев", "date": "2018.05.09", "title": "Reuters: Премиерът на Китай заяви, че заинтересованите страни трябва да използват възможността за ядрено разоръжаване на Корейския полуостров"}
{"url": "http://www.focus-news.net/news/2018/05/09/2519574/moldpress-zamestnik-predsedatelyat-na-demokraticheskata-partiya-na-moldova-shte-bade-noviyat-poslanik-na-stranata-v-sasht.html", "text": "Заместник-председателят на Молдовската демократическа партия (МДП) Кристина Балан е предложена като кандидат за длъжността на посланик на Молдова в САЩ, предава Moldpress.\r\nБалан вече е получила одобрението на Държавния департамент на САЩ.\r\nЛидерът на МДП Владимир Плахотнюк направи изявление по този случай след ежеседмичната среща на партията.\r\nСпоред Плахотнюк, Кристина Балан е човек, който познава много добре ситуацията в Молдова, целите на правителството и досието на сътрудничеството между Молдова и САЩ.\r\n„Уверен съм, че тя ще допринесе съществено за развитието на отношенията между нашите държави и ѝ желаем успех“, заяви Владимир Плахотнюк.\r\nКристина Балан е на 40 години и досега заемаше позицията на заместник-председател на Молдовската демократическа партия започвайки от 2017 година.  Йонислав Дочев", "date": "2018.05.09", "title": "Moldpress: Заместник-председателят на Демократическата партия на Молдова ще бъде новият посланик на страната в САЩ"}
{"url": "http://www.focus-news.net/news/2018/05/09/2519561/sputnik-spored-izrael-v-moskva-sa-poluchavali-informatsiya-za-iranskata-yadrena-programa.html", "text": "Израелският министър по въпросите с Йерусалим Зеев Елкин заяви пред Sputnik в неделя, че неговата държава е предавала на Русия разузнавателна информация за военните компоненти на иранската ядрена програма.\r\n„Израел направи всичко възможно, за да позволи на руските експерти да изучат документите“, заяви Елкин.  Той използва момента, за да обяви че Израел ще предприеме стъпки, за да убеди всички други участници, включително Русия, че трябва да се изтеглят от ядреното споразумение с Иран. Йонислав Дочев", "date": "2018.05.09", "title": "Sputnik: Според Израел в Москва са получавали информация за иранската ядрена програма"}
{"url": "http://www.focus-news.net/news/2018/05/09/2519557/reuters-donald-tramp-e-provel-telefonen-razgovor-s-emanyuel-makron-otnosno-blizkiya-iztok.html", "text": "Президентът на САЩ Доналд Тръмп е провел телефонен разговор със своя френски колега Еманюел Макрон във вторник обсъждайки „мира и стабилността в Близкия Изток“, заявиха от Белия дом в изявление, предава Reuters.\r\nРазговорът идва след като Тръмп обяви изтеглянето на САЩ от ядрената сделка с Иран и след заявената позиция от Макрон в подкрепа на споразумението. Йонислав Дочев", "date": "2018.05.09", "title": "Reuters: Доналд Тръмп е провел телефонен разговор с Еманюел Макрон относно Близкия изток"}
{"url": "http://www.focus-news.net/news/2018/05/09/2519573/voa-vizitata-na-mayk-pompeo-v-severna-koreya-shte-se-fokusira-varhu-ramkata-za-predstoyashtata-sreshta-na-varha.html", "text": "Държавният секретар на САЩ Майк Помпео е на посещение в Северна Корея, където ще се подготвя предстоящата среща на върха между президента Доналд Тръмп и лидера Ким Чен-ун, пише Voice of America.\r\n„Правят се планове. Градят се отношения. Да се надяваме, че сделка ще се случи и, с помощта на Китай, Южна Корея и Япония, ще бъде осигурено бъдеще на голям просперитет и сигурност за всички“, заяви Тръмп във вторник в Белия дом.\r\nМайк Помпео има за задача и освобождаването на трима американски граждани, които са задържани в Пхенян.\r\n„Искаме освобождаването на тези задържани американци от 17 месеца насам“, заяви Помпео. „Ще говорим за това отново. Ще бъде страхотен жест, ако се съгласят да ги пуснат.“Нов и дързък подход\r\nСтарши представители на държавния департамент, които пътуват с Помпео, заявиха че Вашингтон е поел „нов и дързък подход“, докато продължава да се консултира със своите съюзници, включително Япония и Южна Корея.\r\n„Ние и държавният секретар ще се ослушваме за знаци от Северна Корея, че нещата съществено са се променили от новогодишната декларация на Ким за масовото производство на ядрени бойни глави и намеренията за доставянето им“, заяви висш представител на държавния департамент.Повече от декларации\r\nДруги експерти твърдят, че няма как да има среща на върху между Тръмп и Ким без да бъдат освободени тримата американски затворника.\r\n„Бих очаквал държавният секретар Помпео да доведе тези задържани американски граждани с неговия самолет – освен, ако по някаква причина Северна Корея не стане студенокръвна“, заяви Хари Казианис, директор на отбранителните науки в Центъра за националния интерес във Вашингтон.\r\nВашингтон настоя Пхенян да се откаже от химическите и биологически оръжия, като допълнение към ядрените оръжия и програми. Йонислав Дочев", "date": "2018.05.09", "title": "VOA: Визитата на Майк Помпео в Северна Корея ще се фокусира върху рамката за предстоящата среща на върха"}
{"url": "http://www.focus-news.net/news/2018/05/09/2519575/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес след временното спиране на валежите, около и след обяд в източните райони, както и в Рило-Родопската област ще се развива мощна купесто-дъждовна облачност и на много места там ще има краткотрайни, но често интензивни валежи, придружени с гръмотевици. Има условия за градушки. В централните и северозападни райони през деня ще се задържи почти без валежи и с повече слънчеви часове. Ще духа слаб до умерен северозападен вятър, който привечер ще се ориентира от североизток. Максималните температури ще са между 20° и 25°, малко по-ниски по морския бряг.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- до 31.07.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: Движението на МПС до 12 т по АМ „Тракия“ от км 134 до км 156 по АМ „Тракия“ Пловдив - Стара Загора се осъществява двупосочно в платното посока София поради ремонтни дейности.\r\nДвижението в участъка от км 134 до км 156 на МПС над 12 т е ограничено. \r\nОбходните маршрути за МПС над 12 тона са:\r\n-\tпо направление София – Бургас: пътен възел „Пловдив-изток“ /при км 133/; път II-56 п.в. „Пловдив-изток“ – кръстовище с път I-8; път I-8 кръстовище с път II-56 – Попово; път II-66 Попово – Плодовитово; път III-666 Плодовитово – пътен възел „Оризово“ /при км 165/;\r\n-\tпо направление Свиленград – София: пътен възел „Оризово“ /при км 165/; път III-666 п.в. „Оризово“ – Плодовитово; път II-66 Плодовитово – Попово; път I-8 Попово – кръстовище с път II-56; път II-56 кръстовище с път I-8 – пътен възел „Пловдив-изток“ /при км 133/;\r\n-\tпо направление Бургас – София: пътен възел „Чирпан-изток“ /при км 185/; път II-66 околовръстен път Чирпан – Попово; път I-8 Попово – кръстовище с път II-56; път II-56 кръстовище с път I-8 – пътен възел „Пловдив-изток“ /при км 133/. \r\nОбласт Бургас: до 20.05.2018 г. от км 308+107 до км 359+475 косене на тревни площи. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: \r\nОбласт София: \r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона само в посока Варна поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. \r\nОбласт Варна: до 11.05.2018 г движението по АМ „Хемус”от км 402+000 до км 402+100 /съоръжение Девня/ се осъществява с повишено внимание, поради ръчно профилиране на банкети. Шофьорите да се движат с повишено внимание и съобразена скорост, спазвайки указанията на сигналистите. \r\nАМ „Струма“: \r\nОбласт Перник: до 31.05.2018 г. движението в участъка от км 30+353 до км 33+252 посока София е в активна и изпреварващата лента поради ремонтни дейности. Шофьорите да се движат с повишено внимание и съобразена скорост, спазвайки пътната сигнализация. \r\nОбласт Перник и област Кюстендил:\r\nДо 21.06.2018 г. движението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено в посока София поради подмяна на дилатационни фуги на виадукт при км 46+150. В посока Дупница движението е без ограничение.\r\nОбходен маршрут в посока София: \r\n- от пътен възел „Дупница - Север\" при км 51, движението се отбива по път I-1 Дупница - София, през с. Долна  Диканя и при п. в. Долна Диканя движението се включва отново на АМ „Струма“ при км 37+160. \r\nОбласт Кюстендил: До 10.05.2018 г. в участъка от км 61+320 до км 59+800 посока София шофьорите да се движат с повишено внимание и съобразена скорост, спазвайки пътната сигнализация, поради ремонтни дейности. Участъкът е сигнализиран с пътни знаци. \r\nАМ „Марица“: няма.\r\nАМ „Черно море“: до 15.10.2018 г. движението по АМ „Черно море“ Варна – Бургас от км 2+329 до км 3+238 се осъществява двупосочно в платното в посока Варна поради ремонт на виадукт „Звездица”. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента до 30.06.2018 г.; \r\nОбласт Перник: до 31.07.2018 г. движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Въведени ограничения по основните пътни направления:\r\nПроходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно е забранено движението за МПС над 12 т, както и тегленето на ремаркета и полуремаркета;\r\n- „Твърдишки“ - целогодишно е забранено движението на МПС над 10 т;\r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДо 14.05.2018 г. в участъка Белотинци – Сумер от км 73+542 до км 125+450 се осъществява двупосочно в една лента поради косене на тревни площи. Движението се регулира от сигналисти. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 14.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n\tОбласт Благоевград: Движението по път I-1 /E-79/ София – Кулата в участъка от гр. Кресна до гр. Сандански от км 397+000 до км 423+000 се осъществява с повишено внимание поради полагане на маркировка. Срок до 10.05.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движение в една лента по път Русе – Разград – Шумен от км 59+100 до км 59+400  в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nОбласт Плевен: Движението по път І-3 Бяла- Ботевград в района на Горни Дъбник-Телиш от км 111 до км 115 се осъществява  в една лента поради частични ремонтни дейности до 11.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Ловеч: \r\nДвижението в участъка Абланица – Голец от км 43+700 до км 48+000 се осъществява с повишено внимание поради почистване на окопи до 09.05.2018 г.\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nПиргово – р-н Тръстеник  от км 17+000 до км 21+000 – ремонтни дейности на асфалтовата настилка. Движението се регулира от сигналисти до 10.05.2018 г.\r\nОбласт Велико Търново: \r\nДвижението по път І-5 П.Тръмбеш – В. Търново – Габрово в участъка от км 65+2 до км 115+3 се осъществява в една лента поради частични ремонтни дейности. Движението се регулира от сигналисти до 11.05.2018 г.\r\nОбласт Хасково: \r\nНа път І-5 между с. Козлец и границата на Област Хасково в посока Кърджали от км 308+000 до км 319+100 се извършва частичен ремонт на асфалтовата настилка. Движението се осъществява с повишено внимание двупосочно в едната лента в ремонтната зона. Да се спазват ограниченията на временната сигнализация до 11.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.\r\nДвижение в една лента по път I-5/Е85 сп. Джебел - п.в.Кирково - граница Гърция в участъка р-н с. Седлари - р-н с. Загорско от км 355+885 до км 356+113 поради извършване на строително ремонтни дейности по възстановяването на дилатационна фуга на мост над р. Джебелска до 12.05.2018 г.\r\nДо 31.08.2018 г. шофьорите да се движат с повишено внимание, спазвайки въведеното ограничение на скоростта по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се ремонтни дейности в близост до пътното платното. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч до 29.06.2018 г.\r\nОбласт Бургас: \r\nДвижението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци до 13.05.2018г.\r\nОбласт Кюстендил: до 11.05.2018 г. движението по път І-6 Кюстендил - Перник в участъка Ябълково – Драгомирово от км 32+000 до км 40+860 се осъществява с повишено внимание поради ремонтни дейности. Участъкът е сигнализиран с пътни знаци. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: \r\nДо 11.05.2018 г. движението в участъка от км 287 до км 288 от разклон Бояново до разклон Кирилово се осъществява двупосочно в една лента поради частични ремонтни дейности. Участъкът е сигнализиран с пътни знаци. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДо 30.09.2018 г. движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т; Обходен маршрут: Кичево – Оброчище до 28.02.2019 г.;\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение до 30.03.2018 г.;\r\n Движението в участъка Кранево – Варна от км 83+200 до км 100+100 се осъществява с повишено внимание поради косене на тревни площи. Движението в района се регулира от сигналисти до 11.05.2018 г.\r\nОбласт Бургас: \r\n- до 18.06.2018 г. движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. \r\n- движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци до 21.05.2018 г.;\r\n- движението по път Бургас – Слънчев бряг в участъка обход на гр. Ахелой от км 212 до км 217 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности до 15.06.2018 г.\r\n- движението по път I-9 от км 205 до км 208 в участъка Сл.бряг – Ахелой и от км 222+000 до км 224+900 в участъка Поморие – Сарафово да се извършва с повишено внимание, поради почистване на пътното платно и косене на тревни площи до 22.05.2018 г. Организацията на движение е сигнализирана с пътни знаци. Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: Движението по път II-99 в участъка Крайморие - Росенец от км 4+000 до км 5+000 се извършва с повишено внимание поради почистване на окопи. Организацията на движение е сигнализирана с пътни знаци и регулировчици. Срок до 10.05.2018 г.;\r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 10.05.2018 г.;\r\nПът III-208: Движението по път III-208 от км 51+000 до км 92+000 в участъка „Добромир-Айтос” почистване на окопи и попълване на банкети. Организацията на движение е сигнализирана с пътни знаци.Срок до 10.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г.\r\nПът III-5392: Движението по път III-5392 от км 0+000 до км 4+000 в участъка Винарско – Кръстина се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 10.05.2018 г.\r\n Път III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка                         ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 от км 11+130 до км 13+000 в участъка Деспред-п.в.Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-2901:Движението по път III-2901 от км 10+392 /кръстовище Николаевка/ до км 0+000 /Аксаково/ се осъществява с повишено внимание поради ремонтни дейности на асфалтовата настилка.Движението в района се регулира от сигналисти. Срок до 11.05.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.;\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.;\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; \r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движение с повишено внимание по път II-62 от разклона за с. Ямен до разклона за с. Мърводол от км 15+000 до км 17+000 поради извършване на машинно подравняване на банкети. Сигнализирано с пътни знаци. Срок до 09.05.2018 г.\r\nПът ІІІ-107: Движение в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци. Срок до 11.05.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nПът III-865: Движението по път III-865 Ардино – с. Ленище при км 34+120 се осъществява в една лента поради частични ремонтни дейности по асфалтовата настилка. Срок до 10.05.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 73+201 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът III-305: Движението по път III-305 Садовец – Гложене в участъка от км 25+000 до км 62+000 се осъществява с повишено внимание поради частичен ремонт на асфалтовата настилка. Срок 10.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 15.05.2018 г.;\r\nПът III-1022: Движението по път ІІІ-1022 Бели Мел-Мартиново от км 0+000 до 18+000 км  се осъществява двупосочно в една лента, поради  почистване на пътната настилка от инертни материали. Срок до 14.05.2018 г. \r\nПът III-1024: Движението по път ІІІ-1024 Георги Дамяново-Дълги дел от км 0+000 до 22+000 км  се осъществява двупосочно в една лента, поради почистване на пътната настилка от инертни материали. Срок до 14.05.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Перник – Трън в района на гр. Брезник от км 20+000 до км 22+000 се осъществява в свободната лента спрямо поставената сигнализация поради полагане на хоризонтална маркировка. Срок до 11.05.2018 г.;\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.;\r\nПът II-63: Движение в една лента по път II-63 Трън – Стрезимировци от км 54+000 до км 65+000 в участъка след отклонението за с.Туроковци до Стрезимировци поради ремонтни дейности на асфалтовата настилка. Водачите на МПС да се движат със съобразена скорост в свободната лента. Участъка е сигнализиран с пътни знаци. Срок до 11.05.2018 г.\r\nПът ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-11: Движението по път II-11 Оряхово-Гулянци в района на Черквица от км 15+000 до км 20+000 се осъществява  в една лента поради частични ремонтни дейности на асфалтовата настилка. Срок до 09.05.2018 г.\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.;\r\nПът ІІІ-1031: Движението по път III-1031 Роман – Червен бряг в района на с. Реселец от км 15+000 до км 20+000 се осъществява в едната лента поради частични ремонтни дейности на асфалтовата настилка. Срок до 10.05.2018 г.;\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: няма.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге - Оплетня от км 22+000 до км 50+000 се осъществява с повишено внимание поради почистване на пътни ригули и паднали камъни. Срок до 11.05.2018 г.\r\nПът II-18: Движението по път II-18 Казичене – АМ \"Тракия\" /Софийски околовръстен път/ от км 32+970 до км 34+513 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок до 09.05.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни деаности. Срок 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движение в една лента в района на с. Мирово - граница гр. Пловдив от км 112+000 до км 117+000 поради извършване на частични ремонтни дейности на асфалтова настилка. Движението в района се регулира от сигналисти. Срок до 11.05.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5308: Движението по път III-5308 в участъка Калчево – Ст. Караджово от км 0+000 до км 24+600 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 11.05.1018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.05.09", "title": "Актуална пътна обстановка"}
{"url": "http://www.focus-news.net/news/2018/05/09/2519576/predstoyashti-sabitiya-v-stranata-za-9-may-agentsiya-fokus.html", "text": "*** \r\nОт 9.30 часа пред сградата на Президентската институция на тържествена церемония ще бъде издигнато знамето на Европейския съюз. Церемонията ще се състои в присъствието на президента Румен Радев, председателя на Народното събрание Цвета Караянчева, парламентаристи и представители на изпълнителната власт.\r\n*** \r\nВ 11.00 часа държавният глава Румен Раден ще посети Националното читалище на слепите „Луи Брайл 1928“, където ще участва в отбелязването на 90-ата годишнина от неговото създаване.\r\n*** \r\nОт 9.00 часа ще се проведе заседание на Народното събрание.\r\n*** \r\nОт 10.00 часа Министерският съвет ще проведе заседание. \r\n*** \r\nОт 9.00 часа в Конгресен център „Глобус“, зала „Европа“, пл. „Македония“ 1, ще се състои международна конференция „Гласът за интеграция на Западните Балкани“. В откриването на конференцията ще участва вицепремиерът и министър на външните работи Екатерина Захариева и президентите на КНСБ и КТ „Подкрепа“. \r\n*** \r\nОт 11.30 часа в Аулата на Софийския университет \"Св. Климент Охридски\" ще се проведе публичен дебат с комисаря по цифрова икономика и цифрово общество Мария Габриел, с министъра за Българското председателство на Съвета на ЕС Лиляна Павлова и с депутата от Европейския парламент Искра Михайлова. Основната тема на гражданския диалог ще бъдат младите хора и тяхното бъдеще в дигитална Европа, но ще бъдат дискутирани и всякакви други въпроси свързани с настоящето и бъдещето на ЕС.\r\n*** \r\nОт 19.00 часа заместник министър-председателят, министър на отбраната и лидер на ВМРО – Българско национално движение Красимир Каракачанов тържествено ще открие мемориалния комплекс в с. Драговищица, общ. Костинброд.\r\n*** \r\nОт 9.00 часа на Паметника на незнайния воин (до базиликата Света София, ул. „Париж“ 2) ще се състои военен ритуал по издигане на националния флаг и на флага на Европа и поднасяне на венци и цветя. От 9.15 часа започва шествието на участниците в „Безсмъртен полк – България”, което ще пристигне в 9.50 пред Паметника на Съветската армия. От 10.00 часа започва програмата пред Паметника на Съветската армия – поднасяне на венци и цветя и концерт.\r\n*** \r\nОт 9.00 часа лидерът на БСП Калоян Паргов ще положи цветя на паметника на Незнайния войн, а веднага след това ще се включи в шествието на Безсмъртния полк до паметника на Съветската армия. В 10.00 часа лидерът на БСП - София, народни представители и общински съветници от БСП ще участват в официалното отбелязване на Девети май пред паметника на Съветската армия. В 11.00 часа Калоян Паргов ще присъства на поклонението пред паметта на българските воини, загинали в заключителната фаза на Втората световна война пред паметната плоча, на централния вход на парка \"Заимов\" срещу улица \"Васил Априлов\".\r\n*** \r\nВ Sofia Event Center ще се проведе „Форум на комуникационната индустрия“ под надслов: „Глобални посоки – локален фокус”, който ще направи обзор на рекламния пазар през 2017 година и анализ на случващото се в сектора на комуникациите.\r\n*** \r\nОт 9.30 часа 16 състав на Специализирания наказателен съд ще гледа делото срещу Георги И., Геомил Н., Георги А. и Аксел Е., обвинени в образуване и ръководене на организирана престъпна група. \r\n*** \r\nОт 9.30 часа 11 състав на Софийския градски съд ще заседава по делото срещу Христо П., бивш управител на „Фонд научни изследвания“, (умишлена безстопанственост).\r\n*** \r\nОт 9.30 часа 8 състав на Софийския градски съд ще заседава по делото срещу Николай Н., (чл. 282, ал. 3 НК).\r\n*** \r\nОт 9.30 часа 15 състав на Софийския градски съд ще заседава по делото срещу Роман Л. (обвинен, че е организирал нападението над Алексей Петров, чл.116 НК).\r\n*** \r\nОт 10.00 часа 3 състав на Специализирания наказателен съд ще гледа делото срещу Ралица Л., Росен Ч., Пламен К., Дияна П., обвинени в образуване и ръководене на организирана престъпна група. \r\n*** \r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др., обвинени в образуване и ръководене на организирана престъпна група. \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група. \r\n*** \r\nОт 10.00 часа пред паметника на Съветската Армия в Княжеската градина и от 10.45 часа пред паметника-костница на съветските воини в квартал „Лозенец“ ще се състоят тържествени церемонии по полагане на венци и цветя във връзка с Деня на Победата. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад по заявление на „Акспо България“ ЕАД за изменение/допълнение на лицензия № Л-236-15 от 23.07.2007 г.\r\n*** \r\nОт 10.00 часа в сградата на КЕВР ще се проведе открито заседание за обсъждане на доклад по заявление на „АВВ Електрифициране“ ООД за продължаване срока на лицензия № Л-280-15 от 15.09.2008 г. за дейността „търговия с електрическа енергия“.\r\n*** \r\nОт 10.30 часа в Пресклуб \"България\" ще се проведе пресконференцията за Национална Универсиада 2018.\r\n*** \r\nОт 11.00 часа 17 състав на Специализирания наказателен съд ще гледа делото срещу Людмила С., чл. 65 НПК – молба за изменение на мярка за неотклонение.\r\n*** \r\nОт 11.00 часа в сградата на Националния учебен комплекс по култура - Горна Баня, ул. „Вечерница“ 21, ще се състои Официално откриване на 28 Арт инсталации, посветени на 28 страни-членки на Европейския съюз  по Проект „Бъди Зелен=Бъди модерен=Бъди Европа“.\r\n*** \r\nОт 11.30 часа на бул. „Витоша“ (пешеходна зона до кръстовището с ул. „Солунска”) ще се състои концерт на джаз формация „София“.\r\n*** \r\nОт 12.00 часа в Метростанция „Сердика 2” (междинно ниво) ще се състои концерт на „Дикси Бойс Бенд“.\r\n*** \r\nОт 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.\r\n*** \r\nОт 13.30 часа 1 състав на Специализирания наказателен съд ще гледа делото срещу Асен А., обвинен в образуване и ръководене на организирана престъпна група. \r\n*** \r\nОт 13.30 часа 17 състав на Специализирания наказателен съд ще гледа делото срещу Блага Б. и Иво Д., обвинени в образуване и ръководене на организирана престъпна група. \r\n*** \r\nОт 14.00 часа 5 състав на Специализирания наказателен съд ще гледа делото срещу Петър Ст., Боян Т., Бисер И. и Бранимир Ст., обвинени в ръководене на организирана престъпна група. \r\n*** \r\nОт 14.00 часа 13 състав на Специализирания наказателен съд ще гледа делото срещу Веселин Д. и Иво М., обвинени в изнудване. \r\n*** \r\nОт 14.00 часа 7 състав на Специализирания наказателен съд ще гледа делото срещу Генчо Г., Надежда К. и Илия И., обвинени в изнудване. \r\n*** \r\nОт 14.00 часа в Capital Fort на бул. „Цариградско шосе“ 90 ще се проведе дискусия на тема кои са факторите за изграждането на устойчив паричен съюз в ЕС и налага ли се предефиниране на критериите за присъединяване към Еврозоната.\r\n*** \r\nОт 14.00 часа на Голямата поляна в Южния парк младежи от столични училища ще се включат в забавна игра, в която трябва да демонстрират смелост и бързина, да покажат, че познават държавите в Европа и правата си като европейски граждани, както и че могат да подходят творчески дори към строгите теми от историята на Стария континент.\r\n*** \r\nОт 14.00 часа пред Народен театър „Иван Вазов” ще бъде представен спектакъл на театър „Сириус“ „Изгаси крушката, посади дърво“. От 15.00 чада ще се състои концерта на Христо Паскалев – Паскал „Шлагерите на Европа“.\r\n*** \r\nОт 15.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др., обвинени в образуване и ръководене на организирана престъпна група. \r\n*** \r\nОт 15.00 часа 14 състав на Специализирания наказателен съд ще гледа делото срещу Христо Вл., чл. 65 НПК – молба за изменение на мярка за неотклонение.\r\n*** \r\nОт 16.00 часа на Метростанция „Летище София“ ще се състои концерт на Камерен ансамбъл „Арс музика“ „Европейски музикални евъргрийни”.\r\n*** \r\nОт 17.00 часа пред Регионален исторически музей – София на площад „Бански” №1 ще се проведе концерт на Софийския духов оркестър. В същия час в градината пред храм „Света София” концерт, озаглавен „Европейска музикална разходка“ ще изпълни „София брас“. От 18.00 часа ще се проведе концерт на Камерен ансамбъл „Арс музика“ „Европейски музикални евъргрийни”.\r\n*** \r\nОт 18.00 часа в Литературен клуб „Перото“ в НДК ще се състои връчването на Националната литературна награда за български роман на годината на Националния дарителски фонд „13 века България“.\r\n*** \r\nОт 18.00 часа в учебната кинозала на НАТФИЗ „Кръстьо Сарафов” ще бъде изнесена лекцията „Портретът: Човешкото преживяване” на прочутия френски фотограф Пиер Гонор.\r\n*** \r\nОт 18.00 часа в Арткъща \"Куклите\", ул. „Цар Самуил“ 34, по повод Нощ на литературата 2018 ще се състои четене на Унгарското \"Семейство Мейзга\" (изд. лист, 2017) в изпълнение на актьорите Екатерина Георгиева и Стефан Додуров.\r\n*** \r\nОт 18.00 часа по повод 65-годишнината на проф. Станислав Памукчиев галерия Арте ще представи изложба, провокирана от няколко акварела на художника още от студентските му години.\r\n*** \r\nОт 18.30 часа в парк „Заимов“ ще се проведе концерт-спектакъл „Цветовете на Европа“.\r\n*** \r\nОт 18.30 часа в Ларгото ще се състои концерт „Музиката на Европа“.\r\n*** \r\nОт 18.30 часа в Мраморно фоайе, I етаж на Столична библиотека, ще се състои тържествен концерт с изпълнения на Камерен ансамбъл „Елате синове на изкуството“ при Българската асоциация по музикотерапия с диригент Йосиф Герджиков.\r\n*** \r\nОт 21.30 часа върху фасадата на Министерския съвет в София Денят на Европа 2018 ще бъде отбелязан с най-голямото досега 3D мапинг шоу в България.\r\n*** \r\nОт 10.00 часа в двора на Военно формирование 24490 в Асеновград ще бъдат поднесени цветя пред паметника на загиналите в Отечествената война. В 17.00 часа пред читалище „Родолюбие“ ученици от ПГ „Цар Иван Асен II” ще организират своебразен Ден на таланта. В 17.30 часа в Градската библиотека ще започне празничната програма на Национално движение „Русофили” и Община Асеновград.  В 18.30 часа на пл. „Акад. Николай Хайтов“ ще се състои концерт- спектакъл „За мирна Европа” на денс формация „Косара”, танцов състав „Станимаклийче” при Центъра за подкрепа и личностно развитие „Васил Левски” и балетно студио „Терпсихора” при читалище „Родолюбие”.\r\n***\r\nОт 11:00 часа пред паметната плоча на загиналите за обединението и независимостта на България ще се проведе ритуал по полагане на цветя в памет на загиналите във войната.\r\n*** \r\nОт 12.00 часа пред сградата на Община Благоевград кметът д-р Атанас Камбитов ще постави начало на дейностите по обновяване и модернизиране на сградата на общинска администрация Благоевград в изпълнение на проект „Въвеждане на мерки за енергийна ефективност в общински административни сгради“. \r\n*** \r\nОт 18.30 часа в зала „22 септември“ кметът на Благоевград д-р Атанас Камбитов организира дискусия, на която ще бъдат обсъдени възможните варианти за запазване на археологическите находки на място край село Покровник и строителството на автомагистрала „Струма“. \r\n*** \r\nОт 18.30 часа в зала „Яворов“ Българският поп певец Веселин Маринов ще представи 28-ия си албум пред жители и гости на Благоевград.\r\n*** \r\nОт 9.30 часа в Заседателната зала на Община Бургас ще се проведе пресконференция по повод предстоящото издание на голямото автомобилно състезание „Писта Бургас“.\r\n*** \r\nОт 10.30 часа доброволци от инициативата „Бургас харесва младите“, с участието на ученици АЕГ „Гео Милев“ и фанфарен оркестър към Търговската гимназия, ще преминат от Пантеона до Експозиционен център „Флора“ в шествие-парад на знамената. От 11:00 ч. ще започне младежки форум „Предимството да бъдеш информиран“.\r\n*** \r\nОт 18.00 часа в четири \"четящи гнезда\": BarBossa, Кафе-книжарница \"Екслибрис\" (експо център \"Флора\"), Craft shop Papa Beer и книжарница \"Хеликон\" Бургас за поредна година ще се включи в общоевропейската Нощ на литературата.\r\n*** \r\nОт 18.30 часа в Младежки Културен Център ще се проведе Уъркшоп ДЖЕМБЕ със Sammy Koyate (Гвинея). От 19.30 часа ще се проведе Уъркшоп АФРИКАНСКИ ТАНЦ с Yama Ndione и Fatou Diallo от Танцова компания DAMBALLAH (Сенегал), част от Дни на Африка в България – Бургас. \r\n*** \r\nОт 11.00 часа на Паметник на Осми Приморски полк ще се състои поклонение, полагане на венци с военен ритуал по случай 73 години от победата над хитлерофашизма.\r\n*** \r\nОт 11.45 часа от Паметника на Осми Приморски полк ще се състои шествие до Община Варна, където в 12.00 часа предстои тържествено издигане на флага на Европейския съюз по случай Деня на Европа.\r\n*** \r\nОт 12.00 часа на Централните гробища във Варна ще се състои церемония по възлагане на венци на Паметника на Съветския войн. \r\n*** \r\nОт 14.00 до 16.00 часа в офиса на ГЕРБ на ул. „Георги Бенковски” №1 общинският съветник Иво Иванов организира приемна за граждани. \r\n*** \r\nОт 17.00 часа в Регионална библиотека „Пенчо Славейков” варненци и гостите на града ще слушат на живо откъси от романа „Фини прахови частици”, представени на живо от автора - Ангел Игов, специален гост на Нощта на литературата във Варна.\r\n*** \r\nОт 10.30 часа пред сградата на Община Велико Търново ще се проведе Отбелязване на Деня на Европа – 9 май. \r\n*** \r\nОт 11.00 часа в парк „Марно поле“ ще се проведе Европейски детски празник. \r\n*** \r\nОт 11.00 часа в пресклуб на БТА-Велико Търново ще се проведе пресконференция на проф. Николай Овчаров и проф. Пламен Павлов на тема \"Мисия България\" в действие. \r\n*** \r\nОт 12.00 часа Младежкото обединение на БСП - Велико Търново ще проведе флашмоб на пешеходната пътека пред Общината. \r\n*** \r\nОт 15.00 часа в парк „Марно поле“ ще се проведе Концерт и среща с граждани, организирани от Клуб „Заедно“. \r\n*** \r\nОт 18.00 часа в ИЗ „Рафаел Михайлов“ ще се проведе откриване на Изложба „Неразкрити легенди за маите”. \r\n*** \r\nОт 19.00 часа в Клуб 7 ще бъде представена „Секс, наркотици и рокендрол“ – постановка с участието на Милен Димитров, Петър Георгиев, Йордан Борисов и Димитър Хараламбиев. \r\n*** \r\nОт 19.00 часа в Голяма зала на МТД „Константин Кисилов“ ще се проведе Концерт по случай 9 май - Ден на Европа – вход свободен. \r\n*** \r\nОт 21.00 часа на пл. „Цар Асен I” ще бъде излъчен Аудиовизуален спектакъл „Царевград Търнов – звук и светлина“ – безплатна прожекция за Деня на Европа.  \r\n*** \r\nОт 18.00 до 22.00 часа ще се проведе  Европейската инициатива „Нощ на литературата“. Във Велико Търново четенията ще бъдат в клуб „Мелон“ на ул. „Независимост“, Клуб „7“ на ул. „Княз Дондуков-Корсаков“ (зад бившето кино „Полтава“ и на откритата сцена „Арт лято“ до ХГ „Борис Денев“ (парк „Асеневци“). Литературни откъси ще четат актьорите от МДТ „Константин Кисимов“ Милен Иванов, Стефка Златкова и Детелин Кандев. \r\n*** \r\nОт 10.00 часа в заседателната зала на Общински съвет-Видин (гр. Видин, пл. „Бдинци“ 2) екипът на ОИЦ - Видин, съвместно с „Фонд мениджър на финансови инструменти в България“ ЕАД, ще проведе информационна среща, насочена към стартиращи предприемачи от уязвими групи, компании със социална насоченост и предприятия в начален етап на развитието си. Кметът на Община Видин Огнян Ценков ще поднесе приветствие към участниците в информационна среща.\r\n*** \r\nОт 11.00 часа заместник-кметовете на Община Видин инж. Цветан Асенов и Венци Пасков ще се включат в поклонението на Руското военно гробище по повод Деня на победата над хитлерофашизма и Деня на Европа, което се организира от Руски клуб \"Видин-2002\", със съдействието на Общината.\r\n*** \r\nОт 11.00 часа в НЧ „Развитие“ ще бъде открита Изложба „Ден на Европа“ – традиции и обичаи на европейските народи. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри (от 8 до 13 май).\r\n*** \r\nОт 9.30 и 10.30 часа ДГ 10 и ДГ 8 ще бъдат представени куклени спектакли „Пинокио“ на Държавен куклен театър „Дора Габе.\r\n*** \r\nОт 10.00 часа на Паметника на загиналите добруджанци в заключителния етап на Втората световна война ще се проведе Общоградско поклонение и полагане на венци и цветя по повод Деня на победата и Деня на Европа. От 11.00 часа пред Паметника на Съветската армия ще се състои полагане на венци и цветя.\r\n*** \r\nОт 10.00 часа в Огледална зала „Нели Божкова“ ще се състои връчване на немски езикови дипломи.\r\n*** \r\nОт 10.30 часа в Народно читалище „Йордан Йовков – 1870 г.“, Детски отдел на библиотеката, ще се състои презентация с четене на стихотворения от поетесата Елисавета Багряна.\r\n*** \r\nОт 17.00 часа в Регионална библиотека „Дора Габе“,  фоайе, ще се проведе лекция на Варта Корисян - Меонлина за Равноапостолна Света Олга.\r\n*** \r\nОт 18.00 часа в Регионална библиотека „Дора Габе“, Дом-паметник „Йордан Йовков“ и Книжарница „Хеликон“ ще се проведе Европейска инициатива Нощ на литературата – Добрич 2018 - четене на съвременна европейска преводна литература.\r\n*** \r\nОт 19.00 часа в Огледална зала „Нели Божкова“ ще се проведе Седмица на камерната музика с международно участие „Константин Илиев“ – Добрич 2018.\r\n***\r\nОт 14.00 часа в Спортна зала ще се проведе училищен форум „Училищен форум и панорама на професионалното образование”. \r\n*** \r\nОт 11.00 часа пред сградата на читалище „Братство” ще бъде отбелязан Деня на Европа. \r\n***\r\nОт 11.00 часа в читалище „Братство” ще бъде представен проект за насърчаване на заетостта сред младежите в региона.\r\n***\r\nОт 11.00 часа от площад „Велбъжд” ще започне шествие посветено на Деня на победата.\r\n***\r\nОт 11.00 часа в градинката пред Община Кюстендил Областен информационен център организира открита приемна „Европа в моя регион” . \r\n***\r\nОт 17.30 часа пред Общински драматичен театър ще се проведе Детски празник на таланта „Да докоснеш дъгата”. \r\n*** \r\nОт 9.30 часа Окръжният съд в Пазарджик ще заседава по делото срещу 14 обвиняеми за разпространение идеите на ИДИЛ.\r\n*** \r\nОт 11.00 часа пред блок №100 заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие официално завършения проект за благоустрояване на кв. „Тева“.\r\n*** \r\nОт 18.00 часа в Регионална библиотека \"Светослав Минков\" - голяма читалня и НЧ \"Съзнание - 1922 г.\" - галерия \"Марин Гогев\", кв. \"Изток\" ще се състои Нощ на литературата. \r\n*** \r\nОт 10.00 часа ще бъде даден официален старт на цялостната реконструкция на ул. “Хан Пресиян“ в Пещера.\r\n*** \r\nОт 11.00 часа в Пресклуб на БТА – Плевен ще се състои пресконференция на училище \"Христо Ботев\" в Плевен по повод инициативата \"Мост към поколенията\".\r\n*** \r\nОмбудсманът Мая Манолова ще посети Пловдив във връзка с казуса на работниците от шивашка фирма в града, които не са получавали заплати от март. Пред Териториалното поделение на Националния осигурителен институт в града (ул. Любен Каравелов“ №7) омбудсманът ще срещне шивачките с представители на държавните институции – директорът на ТП на НОИ – гр. Пловдив Розалия Джинева, директорът на ТД на НАП Венелин Найденов и директорът на „Инспекция по труда – Пловдив“ Атанас Чернаев, с които ще обсъдят как в най-кратки срокове да бъдат изплатени заплатите от Фонда за гарантирани вземания на работници при фалит на предприятия.\r\n***\r\nОт 9.00 часа на лекоатлетически стадион ”Пловдив” ще се проведе Областно състезание по пожароприложен спорт. \r\n***\r\nОт 10.00 часа в парк \"Лаута\" (до барбекютата) на пресконференция по повод предстоящото издание на \"Народен събор\". \r\n*** \r\nОт 10.30 часа в малката конферентна зала на ДК „Борис Христов“ Философско-историческият факултет на Пловдивския университет \"Паисий Хилендарски\" организира Кръгла маса на тема „Висшето образование пред предизвикателствата на гражданските професии на бъдещето“. \r\n*** \r\nОт 10.30 часа в ректората на Пловдивския университет „Паисий Хилендарски“, 13-а аудитория, евродепутатът Ангел Джамбазки ще изнесе лекция пред студенти. Темата на разговора е „Европейският съюз през призмата на национализма и двойните стандартни“.\r\n*** \r\nОт 11.00 часа във Висше училище по агробизнес и развитие на регионите – Пловдив, бул. „Дунав“ 78, Н. Пр. посланик Шин Бунам ще направи презентация на междукорейските отношения и икономиката на Южна Корея и ще отговори на въпроси по темата.\r\n*** \r\nОт 13.00 часа Посланикът на Русия в България ще вземе участие в празничното мероприятие при паметника „Альоша“ по повод Деня на победата. \r\n*** \r\nОт 17.30 часа в Тракийския културен дом (бивше кино „Тракия”) на ул. ”Димитър Талев” 49 в град Пловдив акад. проф. Григор Велев, председател на Българска академия на науките и изкуствата, ще представи първите 5 тома от 10-томния си труд посветен на Историята на българите от Македония.\r\n*** \r\nОт 18.00 часа в Галерия „Пловдив“, ул. „Авксентий Велешки“ 20, ще бъде открита международната изложба „Изкуството на Джън-Шан-Жен“.\r\n*** \r\nОт  18.00 часа с четения в Балабанова къща, Народна библиотека „Иван Вазов“, Клуб „Петното на Роршах“, Дом на културата „Борис Христов“, Народно читалище „П. Р. Славейков – 1908“, Народно читалище „Възраждане“, Народно читалище „Алеко Константинов-1954“, Народно читалище „Шалом Алейхем – 1945“, НЧ „Христо Г.Данов“ – 1904 и Книжарница „При Разказвача на приказки“ Пловдив ще се включи в проявата „Нощ на литературата“.\r\n***\r\nОт 18.00 часа в новото пространство за култура в Пловдив - СКЛАД (ул. „Екзарх Йосиф“ №16), ще се състои първата среща по проекта ADATA AiR с 5-ма от международните артисти, които гостуват тази пролет! \r\n*** \r\nОт 18.30 часа на стълбите на Каменица по повод Деня на Европа – 9 май ще се проведе празничен концерт.\r\n*** \r\nОт 16.00 часа, в библиотеката при Народно читалище „Светлина 1929 г.” – с. Труд ще бъде открита гостуващата изложба на Националния литературен музей „В търсене на хармонията” – разказ за жизнения и творчески път на писателя и учен Димитър Димов.\r\n*** \r\nОт 17.00 часа от Парка на младежта ще се започне спектакъл-шествие \"Колоритна. Единствена. Българска Европа на децата\", посветен на Деня на Европа - 9 май и председателството на България на Съвета на Европа.\r\n*** \r\nОт 18.00 часа на вазата в парка, на паметника на Баба Тонка, в беседката пред Регионална библиотека, в Дом Канети на ул. „Славянска“ 12, на рибарската платформа на запад от Морска администрация ще се проведе Нощ на литературата.\r\n*** \r\nОт 10.30 часа в Интерхотел Сандански, Син салон, ще се проведе Начална пресконференция на проект “SOS за застрашени традиционни сортове лози\".\r\n*** \r\nОт 11.00 часа ще бъде открита и осветена Мемориална стена на славата с изписани 563 войници и офицери.\r\n***\r\nОт 11.00 часа ще се проведе Честване на 73 години от края на Втората световна война и отбелязване на Ден на Европа с почетен караул и поднасяне на венци-Паметник на загиналите във войните – кв. \"Райково\".\r\n*** \r\nОт 11. 00 часа Езикова Гимназия „Иван Вазов“ организира Фестивал на чуждите езици в РДТ „Николай Хайтов“ – Зала №1.\r\n*** \r\nОт 18.00 часа в НЧ „Кирил Маджаров-1866“ – Смолян, зала „Юбилейна 150“ ще се проведе Литературна вечер с творчеството на Евтим Евтимов.\r\n*** \r\nОт 10.00 часа в парк „5 октомври“ с изпълнение на „Ода на радостта” от градския духов оркестър ще започнат честванията по повод Деня на Европа. Ритуал по поднасяне на венци и цветя, посветен на Деня на победата и 73 години от края на Втората световна война ще се проведе от 11.00 часа пред Паметната плоча на СВВБ пред Военен клуб, ул. „Августа Траяна“ №23. От 12.00 часа в Регионална библиотека „Захарий Княжески“ ще се проведе среща свързана с паневропейската инициатива „Отново в училище”. Изложба и викторина „Европейски столици“ ще се проведе от 13.30 часа в сградата на Културно-информационен център „Етносвят България” на ул. „Капитан Петко Войвода“ №54. Флашмоб ще се проведе на паркинга на парк „Артилерийски“ в 18.30 часа, а хорото ще се извие в 19.00 часа.\r\n*** \r\nВ хотелски комплекс „Сити“, в Стара Загора, ще се проведе тридневен Професионален форум на тема: „Превенцията като процес на етичност, осъществимост, достоверност и ефективност“, подготвен от Общинския съвет по наркотични вещества Стара Загора и Превантивно-информационния център по зависимости.\r\n*** \r\nОт 11.00 часа в Пресклуб на БТА – Стара Загора ще се състои пресконференция на Държавна опера - Стара Загора.\r\n*** \r\nОт 18.00 часа в Кафе „Нашето място“, бул. „Ген. Столетов“ № 107; Къщата на арх. Христо Димов, ул. „Сава Силов“ № 37; Къща музей „Гео Милев“, ул. „Гео Милев“ № 37; Колобри на бирата/Beer Kolobars, бул. „Митрополит Методий Кусев“ № 1; Книжарница „Приятели“, бул. „Цар Симеон Велики“ № 118; Кафе-ресторант „Бирхалето“, бул. „Митрополит Методий Кусев“ № 28; Книжарница „Хеликон“, бул. „Цар Симеон Велики“ № 100; Кафе „Августа“ (РИМ), бул. „Руски“ № 42 и Регионална библиотека „Захарий Княжески“, бул. „Руски“ № 44 ще се провежда Нощ на литературата 2018 г. в Стара Загора.\r\n*** \r\nОт 9.45 часа с тържествено честване пред паметника на Георги Дражев и на загиналите през войните ямболци ще бъдат отбелязани Денят на победата и Денят на Европа. В 10.00 часа започва тържественият ритуал, посветен на Деня на победата и Деня на Европа, със слово на кмета на Ямбол Георги Славов и отдаване на почит на загиналите във войните с поднасяне на венци и цветя пред паметника.", "date": "2018.05.09", "title": "Предстоящи събития в страната за 9 май (Агенция „Фокус“)"}
{"url": "http://www.focus-news.net/news/2018/05/09/2519577/predstoyashti-mezhdunarodni-sabitiya-za-9-may-agentsiya-fokus.html", "text": "***На Червения площад в Москва ще се проведе военен парад по случай 73-ата годишнина от победата над Нацистка Германия\r\n***Премиерът на Израел Бенямин Нетаняху ще се срещне с руския президент Владимир Путин в Москва\r\n***Британският принц Чарлз и съпругата му Камила са на посещение в Атина\r\n***Среща на германския канцлер Ангела Меркел с президента на Косово Хашим Тачи\r\n***Германският канцлер Ангела Меркел ще приеме президента на Федерация Босна и Херцеговина Бакир Изетбегович, след което двамата ще проведат работна вечеря\r\n***Комисията по разузнаването на американския Сенат трябва да одобри Джина Хаспел за нов директор на Централното разузнавателно управление (ЦРУ)\r\n***", "date": "2018.05.09", "title": "Предстоящи международни събития за 9 май ( Агенция „Фокус“ )"}
{"url": "http://www.focus-news.net/news/2018/05/09/2519578/nimh-v-iztochnite-rayoni-i-rilo-rodopskata-oblast-shte-ima-kratkotrayni-no-intenzivni-valezhi-pridruzheni-s-gramotevitsi.html", "text": "Днес, след временното спиране на валежите, около и след обяд в източните райони, както и в Рило-Родопската област ще се развива мощна купесто-дъждовна облачност и на много места там ще има краткотрайни, но често интензивни валежи, придружени с гръмотевици. Има условия за градушки. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният сеизмолог Мартин Славчев.\r\nВ централните и северозападни райони през деня ще се задържи почти без валежи и с повече слънчеви часове. Ще духа слаб до умерен северозападен вятър, който привечер ще се ориентира от североизток.  Максималните температури ще са между 20° и 25°. Атмосферното налягане остава малко по-ниско от средното за май и няма да се промени съществено.\r\nНад Черноморието ще е предимно облачно, с временни намаления на облачността в сутрешните часове. Около и след обяд на много места ще превали и прегърми. Ще духа слаб до умерен северозападен вятър, ще се усилва и променя посоката си по време на гръмотевична дейност. Максималните температури на въздуха ще са 17-20°. Температурата на морската вода е 17-19°. Вълнението на морето ще е 1-2 бала.\r\nВ планините, главно над масивите от Югозападна България, Странджа и Източна Стара планина ще се развива купесто-дъждовна облачност. Там, след обяд ще има краткотрайни, но на места интензивни валежи придружени с гръмотевици. Ще духа слаб север-северозападен вятър. Максималната температура на височина 1200 метра ще е около 16°, на 2000 – около 10°.", "date": "2018.05.09", "title": "НИМХ: В източните райони и Рило-Родопската област ще има краткотрайни, но интензивни валежи, придружени с гръмотевици"}
{"url": "http://www.focus-news.net/news/2018/05/09/2519565/the-daily-express-sporat-okolo-mitnicheskiya-sayuz-shte-razdeli-konservativnata-partiya-vav-velikobritaniya.html", "text": "Тереза Мей беше предупредена, че Консервативната партия ще бъде разделена на две, ако не се откаже от плана си за митническо партньорство с Брюксел, пише британският всекидневник The Daily Express.\r\nПро-брекзит членовете на парламента бяха бесни, след като стана ясно че вариантът за митническо партньорство, който беше описан като „луд“ от външния министър Борис Джонсън, все още се обсъжда.\r\nЕдин член от 60-членната „задна пейка“ на британския парламент, предрече че къкрещата гражданска война на партията, ще избухне в един момент, освен ако британският премиер не отстъпи и не се откаже от варианта за митническо партньорство.\r\n„Това е борба, която трябва да спечелим, защото бъдещата посока на нашата държава е заложена на карта“, заяви Мей.\r\n„Нелекото примирие в нашата партия около Брекзит приключи. Останалата част в нашата партия се опитва да спре Брекзит и тя не би се спряла пред нищо, за да го направи“, добави още Мей.\r\n„Това е дебат за бъдещето на нашата държава, защото каквато и договорка да бъде постигната между правителството и ЕС, тя ще има масивен ефект върху нашата бъдеща посока. Трябва да вземем правилното решение“, допълни още министър-председателят. Йонислав Дочев", "date": "2018.05.09", "title": "The Daily Express: Спорът около митническия съюз ще раздели Консервативната партия във Великобритания"}
{"url": "http://www.focus-news.net/news/2018/05/09/2519582/parlamentat-shte-razgleda-na-parvo-chetene-promeni-v-kodeksa-za-sotsialno-osiguryavane.html", "text": "Парламентът ще разгледа на първо четене промени в Кодекса за социално осигуряване. Това предвижда седмичната проектопрограма за работа на Народното събрание. Законопроектът е внесен от Министерски съвет и транспонира европейска директива, въвеждаща правила, с които се улеснява упражняването на правото на работниците на свободно движение между държавите-членки на ЕС. Целта на директивата е да намали на препятствията от някои разпоредби, свързани  със схеми за допълнително пенсионно осигуряване. В действащите разпоредби на Кодекса за социално осигуряване липсва законоустановен изчаквателен период, в който новопостъпилите работници и служители няма да бъдат осигурявани във фондовете за допълнително доброволно пенсионно осигуряване. В законопроекта се предлага  максимален срок на изчакване до 6 месеца. Със законопроекта се въвежда задължение за пенсионно-осигурителните дружества и за работодателите да предоставят ясна писмена информация за условията за придобиване на допълнителни пенсионни права и последствията от прилагането на тези условия при прекратяване на трудовото правоотношение. На вниманието на депутатите се поставят и промените в Закона за собствеността и ползването на земеделските земи, които ще бъдат подложени на второ гласуване.", "date": "2018.05.09", "title": "Парламентът ще разгледа на първо четене промени в Кодекса за социално осигуряване"}
{"url": "http://www.focus-news.net/news/2018/05/09/2519584/denyat-9-may-v-svetovnata-istoriya.html", "text": "През 1502 г. Христофор Колумб със 150-членен екипаж се отправя на своето четвърто, последно пътешествие към Америка. През 1945 г. в Австрия е заловен лидерът на германските нацисти Херман Гьоринг. Същия ден светът научава за подписването на безусловната капитулация на хитлеристка Германия, поради което денят е обявен и се празнува като Ден на победата. Актът за капитулацията е подписан в нощта на 8 срещу 9 май 1945 г., когато в Западна Европа и САЩ е все още 8 май, а в СССР и страните от Източна Европа 9 май. Съединените щати и страните от Западна Европа празнуват края на Втората световна война на 8 май, а Русия и страните държави от бившия социалистически блок на 9 май. На 9 май 1950 г. Робърт Шуман представя своето предложение за създаване на единна Европа, което е крайно необходимо за поддържането на мирните отношения в региона. Това предложение, известно като “Декларацията на Шуман”, се смята за началото на Европейския съюз. 9 май се превръща в европейски символ – Денят на Европа – който заедно с единната европейска валута (евро), знамето и химна идентифицира политическата общност на Европейския съюз. Денят на Европа се посреща с инициативи и тържества. През 1970 г. във Вашингтон се провежда най-голямата протестна демонстрация срещу войната във Виетнам, в която участват повече от 100 хиляди души. През 1974 г. в Конгреса на САЩ започват дебатите по откриване на процедура по обвиненията срещу президента Ричард Никсън заради аферата “Уотъргейт”. През 1993 г. в Йерусалим се състои венчавката на Ала Пугачова и Филип Киркоров. Година по-късно Нелсън Мандела е избран за президент на ЮАР. Той е първият чернокож президент в историята на страната. През 2006 г. шведският парламент ратифицира Договора за присъединяване на България и Румъния към ЕС.\r\nНа 9 май са родени: Били Джоел - американски поппевец и пианист, Албърт Фини – английски актьор и режисьор, Гленда Джаксън - английска актриса, Булат Шалвович Окуджава - руски поет, автор на песни, писател, Джон Браун - американски борец за правата и свободите на чернокожите, \r\nНа тази дата умират: Марко Ферери- италиански режисьор, Рене Маран- карибски писател, Алберт Ейбрахам Майкълсън - американски физик, професор във Военноморската академия в Анаполис, Луи Жозеф Гей – Люсак - френски физик и химик, Йохан Кристоф Фридрих Шилер - германски поет, драматург, изкуствовед, историк, Фридрих Вилхелм - курфюрст на Бранденбург, \r\n2014 г.\r\nВ Мариупол украинските власти стрелят по мирни манифестанти.\r\n2013 г.\r\nПолицията в Индонезия провежда мащабна акция в 16 града на остров Ява за разоръжаване на бандитски формирования в страната, при която са убити 7 терористи, а други 13 арестувани.\r\n2012 г.\r\nВ Индонезия при взривяване на самолет Sukhoi Superjet 100 загиват 48 човека.\r\n2011 г.\r\nКралят на Тайланд Негово Величество Бумибол Адулядей Рама IX разпуска парламента.\r\n2011 г.\r\nЕвропейският Съюз въвежда ембарго за доставка на оръжие на Сирия във връзка с насилието на властите срещу протестиращите за демократични преобразувания в страната.\r\n2006 г.\r\nШведският парламент ратифицира Договора за присъединяване на България и Румъния към ЕС. На 13 април 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. До последно положителният вот е под въпрос, тъй като най-голямата политическа група в Европарламента - Европейската народна партия, решава да предложи отлагане на гласуването на договора за следващата сесия, която е на 27 и 28 април. Причина са вътрешни спорове между институциите и по-конкретно изключването на Европарламента от бюджетната процедура за определяне на финансовата рамка за България и Румъния. Гласуването става възможно благодарение на постигнато в последните минути преди вота споразумение между Европарламента, Съвета на министрите и Еврокомисията. На 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. България ратифицира договора за присъединяване към Европейския съюз на 11 май 2005 г. От 234 депутати 231 гласуват в подкрепа на влизането в ЕС. Един депутат гласува \"против\", а двама гласуват “въздържал се”. Според анкетно проучване 70 процента от българите са за присъединяване на страната ни към ЕС. В Румъния присъединителният договор за Европейския съюз е подкрепен единодушно от 434 депутати, присъстващи на общото заседание на долната и горната камара на румънския парламент на 17 май 2005 г. Ратифицирането на договора е оценено като повратна точка в историята на страната.\r\n2006 г.\r\nЕстонският парламент ратифицира Европейската конституция. Конституцията е ратифицирана със 73 гласа “за” срещу един “против”. Депутатите в естонския еднокамарен парламент са общо 101. Естония е 15-ата страна от общо 25 страни-членки на ЕС, която ратифицира текста на Европейската конституция.\r\n2004 г.\r\nПри атентат е убит чеченският президент Ахмад Кадиров. Мощната експлозия разтърсва стадион “Динамо” в Грозни точно в 10.35 часа местно време по време на концерт по повод Деня на победата. Сред жертвите от атентата е и председателят на Държавния съвет на Чечения Хюсеин Исаев. Ранен е и ген. Валерий Баранов, ръководител на военното командване за Северен Кавказ. При атентата са загиват над 14 души, а между 25 и 40 са ранените\r\nПрезидентът на Чечня Ахмад Кадиров е роден през 1950 г. Завършва ислямско духовно училище (мадраса) в Бухара и Ислямският институт в Ташкент, Узбекистан. През 1989 г. основава първия Ислямски институт на територията на Северен Кавказ, чийто ректор е до 1994 г. От 1994 г. до 1996 г. участва във военните действия в редиците на чеченските бойци против руските федерални войски. През 1995 г. в хода на срещата на полевите командири на Чечня в село Ведено Джохар Дудаев назначава Кадиров за върховен мюфтия на Чечня. В качеството си на нов духовен лидер на републиката Кадиров обявява свещена война на Русия. През 1996 г. той е сред участниците в преговорите между генерал Александър Лебед и Аслан Масхадов, състояли се в селището Стари Атаги. Известен е като убеден противник на уахабизма. На 25 юли 1998 г. в Грозни по негова инициатива се провежда Конгрес на мюсюлманите от Северен Кавказ. Участниците на конгреса осъждат уахабизма и обвиняват Русия в “косвена подкрепа” на уахабитите. Кадиров иска от ръководството на Чечня да разпусне въоръжените уахабитски групировки и да екстрадират религиозните проповедници от републиката. След нахлуването на отряди на Шамил Басаев и Хаттаб на територията на Дагестан през август 1999 г., Кадиров се отказва от участие в нова война против Русия и обявява Гудермеския, Курчалоевския и Ножай-Юртовския район на Чечня за “зона, свободна от уахабизъм”.\r\nНа 25 септември 1999 г. по време на митинг в Гудермес Кадиров заедно с други бойци заявява, че е готов да се бори против уахабитите с оръжие в ръка.\r\nНа 10 октомври 1999 г. Аслан Масхадов с указ отстранява Кадиров от поста върховен мюфтия на Чечня, като го обявява за “враг на чеченския народ”, който “подлежи на унищожение”. В началото на ноември 1999 г. благодарение на Кадиров федералните сили практически безпрепятствено навлизат в Гудермес - втория по големина град на Чечня. На 12 юни 2000 г. Владимир Путин подписва указ за назначаването на Кадиров на поста ръководител на временната администрация на Република Чечня. След назначаването си Кадиров се отказва от задълженията си на върховен мюфтия. На 12 август 2000 г. Кадиров излиза със заявление по местната телевизия и призовава воюващите чеченци да се предадат. В обръщението си към полевите командири Кадиров заявява, че е получил от руския президент “пълномощия за амнистия на участниците на незаконните въоръжени групировки, не участвали в извършването на особено тежки престъпления”. През януари 2001 г. Кадиров се съгласява да оглави Съвета на директорите на чеченския филиал на компанията “Роснефт”. През август 2003 г. Кадиров заявява за участието си в предизборната кампания за поста президент на републиката като независим кандидат, без подкрепата на партията “Единна Русия”. На 5 октомври 2003 г. е избран за президент на Чечня, като печели повече от 80% от гласовете на избирателите.\r\n1994 г.\r\nНелсън Мандела е избран за президент на ЮАР. Той е първият чернокож президент в историята на страната. Нелсън Ролихлахла Мандела (18 юли 1918 г.) е южноафрикански политик, президент на ЮАР (1994 - юни 1999 г.), символ на борбата срещу политиката на апартейд. Роден е в семейство на вожда на племето тембу. Учи в колежа на Форт Хер, откъдето е изключен (1940 г.) заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право; член на адвокатската колегия в Йоханесбург (от 1951 г.). С активна политическа дейност се занимава от 1944 г, когато става член на Младежката лига на АНК. През 1952 г. Нелсън Мандела оглавява кампанията за неподчинение на расистките закони. През 1953 г. е избран за президент на АНК в провинция Трансваал. През 1955 г. участва в конгреса на народите от Южна Африка През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военна организация на АНК. През 1962 г. отново е арестуван и е осъден на 7 години затвор. През 1964 г. получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 години, след което е хоспитализиран заради туберкулоза. Нелсън Мандела става най-известният политически затворник в света, води се кампания за неговото освобождаване. През 1985 г. той отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК (1991 г.) и за негов президент (от юли 1991 г.). През септември 1991 г. Нелсън Мандела подписва национално споразумение за мир от името на АНК, уточнява процедурите за спиране на политическо насилие. На 3 февруари 1992 г. в Париж заедно с президента на ЮАР Фр. де Клерк получава наградата на ЮНЕСКО за мир “Хофу-Боани”; през 1993 г. отново с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР. Автор е на книгите: “Няма лек път към свободата” (1965), “Готов съм да умра” (1979) и др.\r\n1993 г.\r\nВ Йерусалим се състои венчавката на Ала Пугачова и Филип Киркоров. Алла Пугачова е родена на 15 април 1949 г. в Москва. Тя е руска поппевица, композиторка и киноактриса. През 1969 г. завършва хорово дирижиране в музикалното училище \"Иполитов-Иванов\" в Москва, през 1981 г. завършва естрадна режисура в ГИТИС. В периода 1971 до 1972 г. е солистка на \"Олег Лундстрен бигбенд\" и \"Веселите момчета\" (от 1973 г.), същевременно работи като корепетитор в Естрадното цирково училище в Москва. През 1974 г. печели трета награда на Всесъюзния конкурс за естрадни артисти. Истинско признание за певческия си талант получава на фестивала \"Златният Орфей \"през 1975 г. , когато получава голяма награда с песента \"Арлекино\" на Е. Димитров. Репертоарът й е разнообразен - блусове, шансони, цигански романси и драматични балади, танцови шлагери и лирични поеми. В края на 70-те и началото на 80-те години се превръща в най-голямата звезда на руската естрада, а известността й надхвърля границите на родината: Голяма награда на фестивала в Сопот, Полша (1978 г.), златни плочи от Финландия и MIDEM в Кан, рецитал в зала \"Олимпия\" в Париж (1982 г.), представяне на фестивала \"Сан Ремо\", откриване на културния център във Виена, награда на Световния съвет за мир, благотворителни концерти във Финландия и др. Участва във филмите \"Жената, която пее\" (1970 г.), \"Дойдох и говоря\" (1986 г.). Телевизията излъчва биографичните филми \"Театърът на Алла Пугачова\" (1978 г.), \"У Алла\" (1979 г.), \"Монолози на певицата\" (1981 г.). Омъжена за естрадния изпълнител Ф. Киркоров, с когото продължава творческата си кариера. Нейни албуми са \"Арлекино и другите\", \"Златният Орфей 76 - Алла Пугачова, Веселите момчета\" (1977 г.), \"Ще бъде ли..\", \"Огледало на душата\" (1978 г.), \"Издигни се над суетата\" (1980 г.), \"Как тревожен е този свят\" (1982 г.), \"Alla Pugachova in Stockholm\" (1986 г., на английски език). \"Щастието в личния живот\" (1987 г.), \"Дойдох и говоря\" (1987 г., авторски).\r\n1974 г.\r\nВ Париж, в залите на \"Пти Пале\", се открива българската изложба \"Тракийско изкуство в българските земи\".\r\n1974 г.\r\nВ Конгреса на САЩ започват дебатите по откриване на процедура по обвиненията срещу президента Ричард Никсън заради аферата “Уотъргейт”. Аферата “Уотръгейт” представлява разследване на събитията, свързани с незаконните действия на Комитета на Републиканската партия за избор на президент при избирателната кампания през 1972 г. (опит да се монтира подслушвателно устройство в щабквартирата на Демократическата партия в хотела “Уотъргейт” във Вашингтон). Ричърд Никсън не успява да докаже убедително, че няма нищо общо с аферата “Уотъргейт”. Той подава оставка като президент през август 1973 г. По–късно конгресът на САЩ приема закон, с който се прекратява разследването по делото и се забранява Ричърд Никсън да бъде обект на разследване.\r\n1970 г.\r\nВъв Вашингтон се провежда най-голямата протестна демонстрация срещу войната във Виетнам, в която участват повече от 100 хиляди души.\r\n1955 г.\r\nНа церемония в Париж ФРГ официално се присъединява към НАТО. През 1949 г., след разгрома на Германия във Втората световна война, са създадени 2 германски държави: ФРГ (на територията на американски, английски и френски окупационни зони) и ГДР (на територията на съветската окупационна зона). Западен Берлин е със статут на самостоятелен град. На 3 октомври 1990 г. по волята на германския народ и със съгласието на страните победителки във войната е провъзгласена обединена Германия.\r\n1950 г.\r\nРобърт Шуман представя своето предложение за създаване на единна Европа, което е крайно необходимо за поддържането на мирните отношения в региона.\r\nТова предложение, известно като “Декларацията на Шуман”, се смята за началото на Европейския съюз. 9 май се превръща в европейски символ – Денят на Европа – който заедно с единната европейска валута (евро), знамето и химна идентифицира политическата общност на Европейския съюз. Денят на Европа се посреща с инициативи и тържества.\r\n1949 г.\r\nПринцът на Монако Рение III се качва на престола. Рение Грималди Трети е роден на 31 май 1923 година в Кралство Монако. Син е на принцеса Шарлот Луис Джулиет ( 1898 -1977 г. ) и принц Пиер-Мари-Ксавиер-Антоине-Мелчиор (1895 - 1964 г.). Рение III започва своето образование в училището Св. Леонардс в Англия, след това преминава в престижното частно английско училище Стоуе. Учебното заведение е разположено на 2 мили североизточно от Бъкингам. Рение III продължава образованието си в Института Ле Роси в Швейцария и впоследствие във френски университет. След смъртта на принц Луис II на 9 май 1949 година Рение поема управлението на Монако. Пет години по-рано на 30 май 1944 година коронованата принцеса Шарлот Джулиет, дъщеря на Луис II и майка на Рение III се произнася в полза на сина си по отношение на престола на Монако. В продължение на повече от 50 години Рение Грималди III управлява Кралство Монако. Рение е монархът, останал най-продължително на трона и най-възрастната коронована особа в Европа. В световен мащаб е вторият, който най-дълго е заемал поста управляващ кралство. Нарежда се непосредствено след тайландския крал Рама IX и предшества великобританската кралица Елизабет II. През 1956 година Негово Светейшество Принц Рение III се жени за американската актриса Грейс Патриция Кели ( 1929 г. -1982 г.). Двамата са родители на три деца: Принцеса Шарлот Луис Маргюрит, родена на 23 януари 1957 година, Принц Алберт Александър Луис Пиер, който е и наследник на трона. Той е роден на 14 март 1958 година. Името на най-малката дъщеря на принц Рение III и Грейс Кели е принцеса Стефани Мари Елизабет. Тя е родена на 1 февруари 1965 година. В ролята си на принц на Монако Рение III е отговорен за изготвянето на новата конституция на Кралството. Въведените промени са свързани с прекратяването на автократичния модел на управление, давайки властта на принца и Национален съвет от осем избрани члена. След смъртта на съпругата му на 14 септември 1982 година, се говори, че има връзка с Принцеса Ира вон Фюрстенберг, бивша киноактриса и впоследствие дизайнерка на бижута. Тя е правнучка на лейди Мари-Дъглас Хамилтон, съпруга на принц Албърт I на Монако. Рение III е популярен и с футболните си пристрастия. В началото на 2004 година е хоспитализиран заради проблеми със сърцето. На 26 октомври 2004 година постъпва в болница заради инфекция на белите дробове. Принц Рение III умира на 6 април 2005 г.\r\n1945 г.\r\nВ Австрия е заловен лидерът на германските нацисти Херман Гьоринг. Херман Гьоринг (1893 – 1946 г.) участва в Първата световна война като пилот на изтребител. Той е член на националсоциалистическата партия от 1922 г. и ръководител на щурмовите отряди. Като политически пълномощник на Хитлер от 1930 г. и председател на Райхстага от август 1932 г. има заслуги за спечелване на изборите. Става имперски министър на авиацията и министър-председател на Прусия в правителството на Хитлер от 1933 г. Главнокомандващ е на военновъздушните сили от 1935 г. и ръководител на един от най-големите германски промишлени концерни \"Гьоринг\" от 1937 г. Гьоринг е един от организаторите на нацисткия терор в Германия и окупираните европейски страни. Херман Гьоринг е Райхсмаршал от 1940 г. Осъден е на смърт от Международния военен трибунал в Нюрнберг (1946 г.). На 15 октомври 1946 г., два часа преди да бъде обесен в Нюрнберг, Гьоринг поема капсула с отрова. Светът научава за подписването на безусловната капитулация на хитлеристка Германия, поради което денят е обявен и се празнува като Ден на победата. Актът за капитулацията е подписан в нощта на 8 срещу 9 май 1945 г., когато в Западна Европа и САЩ е все още 8 май, а в СССР и страните от Източна Европа 9 май. Съединените щати и страните от Западна Европа празнуват края на Втората световна война на 8 май, а Русия и страните държави от бившия социалистически блок на 9 май. Освободена е Любляна, столицата на Словения. На 11 април 1941 г. Италия окупира Любляна. Година по-късно градът е обграден от 34-километрова телена ограда и е защитен с 69 бункера, с което се превръща в своеобразен концентрационен лагер. На 9 май 1945 г. двадесет и девета дивизия и седми корпус на армията за национално освобождение освобождават Любляна. Ден по-късно, на 10 май, е сформирано и първото словенско правителство.\r\n1936 г.\r\nБенито Мусолини обявява присъединяването на Етиопия към Италия. Бенито Мусолини (наричан Дуче) е италиански държавник. Управлението на Мусолини е под форма на диктатура. Той е министър-председател (1922 - 1943 г.). Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерал секретар на Италианската компартия Луиджи Лонго) на разстрел. Умира на 28 април 1945 г. Трупът му е окачен с главата надолу на една бензиностанция на Пиаца Лорето, Милано.\r\n1926 г.\r\nАмериканците Ричард Бърд и Флойд Бенет извършват първия полет над Северния полюс. Ричард Евелин Бърд (25 октомври 1888 г. – 12 март 1957 г.) е американски полярен изследовател, изобретател, пилот, адмирал. Той е ръководител на четири големи американски експедиции в Антарктида. По време на първата експедиция с помощта на съвременни средства (механизиран транспорт, радиовръзка) успява да достигне във вътрешността на Антарктида. Прелита над Южния полюс (ноември 1929 г.). По време на втората експедиция (1933 – 1935 г.) извършва изследвания над ледника \"Рос\". Третата експедиция (1939 – 1941 г.) изследва отделни части на Антарктида. По време на четвъртата експедиция (1946 – 1947 г.), организирана от американското морско военно министерство, Ричард Бърд извършва аерофотоснимки на Западна Антарктида и вътрешните й райони. Също така той открива и изследва много неизвестни географски обекти в Антарктида.\r\n1916 г.\r\nАнглия и Франция подписват договор, с който разделят сферите си на влияние в Близкия Изток.\r\n1754 г.\r\nБенджамин Франклин публикува първата американска карикатура. Бенджамин Франклин е американски писател просветител, публицист, общественик, един от авторите на Декларацията за независимостта на САЩ. Той е роден на 17 януари 1706 г. в Бостън. Прекарва детските си години в свещоливницата на баща си и посещава училище само 2 години. Помага в печатницата на брат си Джеймс и се самообразова. Придобива завидни познания в областта на естествените науки, философията, икономиката и литературата.\r\n1502 г.\r\nХристофор Колумб със 150-членен екипаж се отправя на своето четвърто, последно пътешествие към Америка. Четвъртата експедиция (1502 – 1504 г. ) включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив. От 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. Колумб се завръща в Кастилия на 7 ноември 1504 г.На тази дата са родени:\r\n1949 г.\r\nРоден е Били Джоел - американски поппевец и пианист. Големите му успехи са от края на 70-те години, когато в продължение на три поредни години печели 5 награди \"Грами\". Много от песните и албумите му заемат челни места в световните класации. Някои негови албуми са \"Cold Spring Harbor\" (1972 г.), \"Piano Man\" (1973 г.), \"Street Life Serenade\" (1974 г.), \"Turnstiles\" (1976 г.), \"The Stranger\" (1977 г.), \"52nd Street\" (1978 г.), \"Glass Houses\" (1980 г.), \"Songs in the Attic\" (1981 г.), \"The Nylon Curtain\" (1982 г.), \"An Innocent Man\" (1983 г.), \"Greatest Hits, Vol. I, II\" (1985 г.), \"The Bridge\" (1986 г.), \"Konquett\" (1987 г.) и др.\r\n1936 г.\r\nРоден е Албърт Фини – английски актьор и режисьор. Завършва Кралската академия за драматични изкуства. Играе в Шекспировия мемориален театър в Стратфорд на Ейвън и в Бирмингамския репертоарен театър. В киното се появява през 1960 г. с филма “Комедиантът”. Режисьор и изпълнител е на главната роля в “Чарли Бабълс” (1966 г.). Част от неговата филмография са: “Събота вечер, неделя сутрин” (1960 г.), “Том Джоунс” (1963 г.), “Нощта трябва да настъпи”, “Убийство в “Ориент експрес” (1974 г.), “Ани” (1982 г.), “Гардеробиерът” (1983 г.), “Незначителен мъж” (1994 г.), “Уошънгтън скуеър” (1997 г.), “Закуска за шампиони” (1999 г.), “Ерин Брокович” (2000 г.), “Хемингуей” (2001 г.), “Big Fish” (2003 г.).\r\n1936 г.\r\nРодена е Гленда Джаксън - английска актриса. Завършва Кралската академия за драматични изкуства, играе в Кралския Шекспиров театър. В киното дебютира през 1965 г. Играе във филмите \"Влюбени жени\" (1970 г., \"Оскар\"), \"Неделя, проклета неделя\" (1971 г.), \"Тройно ехо\" (1973 г.), \"Малко, но от класа\" (1973 г.), \"Романтичната англичанка\" (1975 г.), \"Лекарски визити\" (1979 г.), \"Завръщането на войника\" (1982 г.), \"Дневникът на костенурката\" (1985 г.), \"Последният танц на Саломе\" (1988 г.), \"Кралят на вятъра\" (1989 г.), \"Домът на Бернарда Алба\" (телевизионен, 1991 г.), \"Джери Спрингър в неделя\" (документален, 1999 г.), \"Уилям Шекспир\" (2000 г.).\r\n1924 г.\r\nРоден е Булат Шалвович Окуджава - руски поет, автор на песни, писател. Булат Окуджава участва като доброволец в Отечествената война на СССР. Създава стотици стихотворения, 4 исторически романа, сценарии за филми. Негови стихосбирки са: \"Лирика\" (1956 г.), \"Острови\" (1959 г.), \"Веселият барабанчик\" (1964 г.), \"По пътя към Тинатин\" (1964 г.), \"Великодушният Март\" (1967 г.), \"Арбат, мой Арбат\" (1976 г.), повести: \"Бъди здрав, учениче!\" (1961 г.), \"Фронтът приближава към нас\" (1967 г.), \"Мерси, или Похожденията на Шипов. Старинен водевил\" (1971 г.) и други. Негови романи са: \"Пътешествието на дилетантите\" (книги 1 и 2, 1976-1978 г.), \"Среща с Бонапарт\" (1983 г.); киносценарии. Популярни са песните му от филмите \"Белоруската гара\", \"Капките на датския крал\" и др. Има издадени албуми в СССР, Полша, Франция.\r\n1800 г.\r\nРоден е Джон Браун - американски борец за правата и свободите на чернокожите. Той е един от ръководителите на лявото крило на аболиционисткото движение. На 16 октомври 1859 г. с отряд от 18 души завладява правителствения арсенал в Харпърс Фери, Вирджиния. Групата е обкръжена и разбита от правителствените войски. На 2 декември 1859 г. Джон Браун е обесен. Името му става символ на борбата на негрите за освобождение от робството.На тази дата умират:\r\n1997 г.\r\nУмира Марко Ферери - италиански режисьор. Ферери завършва ветеринарна медицина. През 1952 г. взема участие в снимането на “Шинел” (по Н. В. Гогол) на Алберто Латуада. През 1956 - 1960 г. работи в Испания с писателя-сатирик Робер Аскона, заедно реализират филмите “Гарсониерата” (1957 г.), “Хулиганите” (1959 г.), “Количката” (1960 г.), в които чрез гротеската и черния хумор критикуват обществото на потреблението. Завръща се в Италия през 1961 г. В своето творчество неуморно и последователно критикува отчуждението, фалша в брака и междуличностните отношения, консумативната стихия, клерикализма. Ферери се влияе силно от испанската литература и кино (Бунюел) и остава чужд на традициите на неореализма. Ферери снима “Кралицата на пчелите” (“Съвременна история”, 1962 г.), “Жената-маймуна” (1963 г.), “Сватбеният марш” (1966 г.), “Харемът” (1967 г.), “Човешкото семейство” (1969 г.), “Дилинджър е мъртъв” (1969 г.), “Аудиенцията” (1971 г.), “Лиза” (1972 г.), “Голямото плюскане” (1973 г.), “Не докосвайте жената в бяло” (1974 г.), “Истинската история на ген. Къстър” (1974 г.), “Последната жена” (1976 г.), “Сбогом, самецо” (1978 г.), “Търся убежище” (1979 г.), “Историята на една обикновена лудост” (1982 г.), “Историята на Пиера” (1983 г.), “Тялото божие” (1991 г.), “Дневникът на една мания” (1993 г.).\r\n1960 г.\r\nУмира Рене Маран - карибски писател. Рене Маран пише на френски език. Творчеството му е посветено на хората, природата, фолклора, историята на Африка. Известни негови произведения са романът “Човек като всички” (1947 г.), историческият труд “Пионерите на империята” (т. 1-2, 1943 – 1946 г.). Носител на Голямата литературна награда на Френската академия (1942 г.).\r\n1931 г.\r\nУмира Алберт Ейбрахам Майкълсън - американски физик, професор във Военноморската академия в Анаполис. Майкълсън е член на академията на науките на СССР (1926 г.) и на много други академии и научни дружества. Той е създател на точни оптични уреди (интерферометър на Майкълсън, ешелон на Майкълсън и др.). Заедно с Е. Морли провежда опит за определяне скоростта на светлината и зависимостта й от скоростта на движението на източника (1881 г.). Отрицателният резултат от този експеримент създава условия за т. нар. революция във физиката. Майкълсън е носител на Нобелова награда за физика за 1907 г.\r\n1850 г.\r\nУмира Луи Жозеф Гей – Люсак - френски физик и химик. Гей – Люсак открива закона за разширението на газовете (Гей-Люсакови закони), също и закона за съединението на газовете. Той е член на Парижката академия на науките (1806 г.). Заедно с френския химик Л. Тенар получава циан (1815 г.). Гей – Люсак е основател на обемния химически анализ. Така се усъвършенства производството на сярна киселина.\r\n1805 г.\r\nУмира Йохан Кристоф Фридрих Шилер - германски поет, драматург, изкуствовед, историк. Шилер е един от най-видните представители на Просвещението в Германия, сред основоположниците на новата немска литература. Йохан Шилер е роден на 10 ноември 1759 г. Завършва латинското училище в Людвигсбург (1772 г.). Продължава обучението си във военното Карлово училище (по-късно академия), където изучава право и медицина. Там се запознава с моралистичната философия на А. Фергюсън и А. Шефтсбъри, с идеите на английските и френските просветители, с творчеството на Шекспир, Лесинг, с произведенията на поетите от “Буря и натиск”. Върху неговите възгледи оказват влияние и немската антифеодална публицистика и освободителното движение в Америка. След завършване на Академията (1780 г.) Шилер е назначен за полкови лекар в Щутгарт. В първата си драма “Разбойници” (1781 г.) изразява своя протест против феодалните порядки в Германия. В Щутгарт издава поетичната “Антология на 1782 год.”, създава драмата “Заговорът на Фиеско от Генуа” (1782 г.) със сюжет от италианския Ренесанс. Завършва драмата “Луиза Милер” (впоследствие преименувана “Коварство и любов”) в Бауербах. През 1785 г. пристига в Лайпциг, а след това отива в Дрезден. В периода 1783 – 1787 г. работи над драмата “Дон Карлос” - със сюжет от испанската история от ХVI в. След напускането на Ваймар (1787 г.) започва нов етап на неговото творчество. Шилер изучава история, философия и естетика. През 1788 г. редактира поредица книги под названието “История на забележителните въстания и заговори”, написва “История на отбраната на Нидерландия от испанските нашественици” (излиза само I т.). През 1789 г. със съдействието на Гьоте, с когото се запознава през 1788 г., заема длъжността екстраординерен професор по история в Йенския университет. През 1793 г. публикува “История на тридесетгодишната война”. Шилер е привърженик на философията на Кант, чието влияние се усеща в неговите естетически трудове “За трагическото изкуство” (1792 г.), “За грацията и достойнството” (1793 г.), “Писма за естетическото възпитание на човека” (1795 г.), “За наивната и сантименталната поезия” (1795 – 1796 г.). От 1795 г. до 1798 г. редактира сп. “Ди Орен”, пише баладите “Водолаз”, “Ръкавица”, “Поликратовият пръстен” и др. Публикува трагедията “Валенщайн” (1800 г.), прераснала в трилогия: “Лагерът на Валенщайн”, “Пиколомини”, “Смъртта на Валенщайн” - със сюжет от Тридесетгод. война; “Мария Стюарт” (1801 г.), “Орлеанската дева” (1801 г.), “Месинската невеста” (1803 г.), “Вилхелм Тел” (1804 г.). Последните месеци от живота си работи над трагедията “Дмитрий”, която остава незавършена поради внезапната му смърт.\r\n1688 г.\r\nУмира Фридрих Вилхелм - курфюрст на Бранденбург (от 1640 г.), от династията Хохенцолерни. В немската историография е наричан Великият курфюрст. По време на управлението му към Брандербург окончателно е присъединено херцогство Прусия. По Вестфалския мир (1648 г.) са присъединени Източна Померания и други немски земи. Фридрих Вилхелм поставя основите на абсолютизма в Пруско-Бранденбургската държава. Той създава редовна наборна армия. Потушава съпротивата на източно-пруското дворянство и градовете.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.09", "title": "Денят 9 май в световната история"}
{"url": "http://www.focus-news.net/news/2018/05/09/2519580/znameto-na-evropeyskiya-sayuz-shte-bade-izdignato-pred-prezidentskata-institutsiya-po-povod-denya-na-evropa.html", "text": "По повод Деня на Европа – 9 май, от 09.30 часа пред сградата на Президентската институция на тържествена церемония ще бъде издигнато знамето на Европейския съюз. Това съобщиха от прессекретариата на държавния глава. Церемонията ще се състои в присъствието на президента Румен Радев, парламентаристи и представители на изпълнителната власт.\r\nВ 11.00 часа държавният глава ще участва в церемонията по случай 90 години от създаването на Националното читалище на слепите „Луи Брайл 1928“. Събитието ще се състои в читалище „Славянска беседа“.", "date": "2018.05.09", "title": "Знамето на Европейския съюз ще бъде издигнато пред Президентската институция по повод Деня на Европа"}
{"url": "http://www.focus-news.net/news/2018/05/09/2519579/otbelyazvame-denya-na-evropa-i-denya-na-pobedata.html", "text": "На 9 май обединена Европа отбеляза своя празник, посветен на мира и единството в чест на първата стъпка към създаването на Европейския съюз, направена на 9 май 1950 година. В същото време в Русия и част от бившите съветски републики датата се празнува като Деня на победата над нацистка Германия във Великата отечествена война през 1945 година.\r\nПрез 1945 г. в Австрия е заловен лидерът на германските нацисти Херман Гьоринг. Същият ден светът научава за подписването на безусловната капитулация на хитлеристка Германия, поради което денят е обявен и се празнува като Ден на победата. Актът за капитулацията е подписан в нощта на 8 срещу 9 май 1945 г., когато в Западна Европа и САЩ е все още 8 май, а в СССР и страните от Източна Европа 9 май. Съединените щати и страните от Западна Европа празнуват края на Втората световна война на 8 май, а Русия и страните държави от бившия социалистически блок на 9 май.\r\nНа 9 май 1950 г. Робeр Шуман представя своето предложение за създаване на единна Европа, което е крайно необходимо за поддържането на мирните отношения в региона. Това предложение, известно като “Декларацията на Шуман”, се смята за началото на Европейския съюз. 9 май се превръща в европейски символ – Денят на Европа – който заедно с единната европейска валута (евро), знамето и химна идентифицира политическата общност на Европейския съюз. Денят на Европа се посреща с инициативи и тържества.", "date": "2018.05.09", "title": "Отбелязваме Деня на Европа и Деня на победата"}
{"url": "http://www.focus-news.net/news/2018/05/09/2519586/sofiya-kolona-ot-avtomobili-se-e-obrazuvala-na-avtomagistrala-trakiya-pri-tunel-trayanovi-vrata.html", "text": "Колона от автомобили се е образувала на автомагистрала „Тракия“ при тунел „Траянови врата“, съобщи слушател на Радио „Фокус“.", "date": "2018.05.09", "title": "София: Колона от автомобили се е образувала на автомагистрала „Тракия“ при тунел „Траянови врата“"}
{"url": "http://www.focus-news.net/news/2018/05/09/2519587/pravitelstvoto-shte-obsadi-kriteriite-i-reda-za-izbor-na-lechebni-zavedeniya-za-bolnichna-pomosht-s-koito-nzok-sklyuchva-dogovori.html", "text": "Правителството ще обсъди критериите и реда за избор на лечебни заведения за болнична помощ, с които НЗОК сключва договори. Това предвижда дневният ред на днешното правителствено заседание. \r\nМинистрите ще обсъдят и програма за сътрудничество в областта на образованието и науката между правителството на България и правителството на Армения за периода 2018 – 2020 г. \r\nМинистърът на младежта и спорта внася проект за решение за утвърждаване на меморандум за разбирателство в областта на младежта и спорта между България и Катар, което е подписан на 8 март в София. \r\nОчаква се на заседанието да се обсъди и точка за изменение на наредбата за единните държавни изисквания за придобиване на висше образование по специалността „Право“ и професионалната квалификация „Юрист“.\r\nПравителството ще обсъди и доклад за приемане на национален баланс на запасите и ресурсите на находищата на подземни богатства в България.", "date": "2018.05.09", "title": "Правителството ще обсъди критериите и реда за избор на лечебни заведения за болнична помощ, с които НЗОК сключва договори"}
{"url": "http://www.focus-news.net/news/2018/05/09/2519581/sputnik-amerikanski-kongresmeni-preduprediha-za-potentsialen-voenen-konflikt-s-iran-sled-izlizaneto-na-stranata-ot-yadrenata-sdelka.html", "text": "Решението на президента на САЩ Доналд Тръмп да изтегли страната от ядрената сделка с Иран ще увеличи вероятността от военна конфронтация с Техеран, заяви конгресменът Джим Макгавърн, цитиран от Sputnik.\r\n„Решението на Доналд Тръмп да излезе от сделката с Иран без да удължи претенциите си върху санкциите за Иран е едно от най-безотговорните и опасни неща, които е правил откакто стана президент“, заяви Макгавърн във вторник. „Излизането от ядрената сделка ще спомогне за ескалирането на напреженията в региона и опасността от война или военна конфронтация с Иран става по-вероятна“.\r\nКонгресменът добави, че с излизането от сделката, Тръмп е демонстрирал че думата и достоверността на САЩ „не могат да бъдат доверени“.\r\nМакгавърн също коментира, че в отсъствието на някакви конкретни доказателства за нарушение на сделката от страна на Иран, решението на президента да изостави сделката „изолира“ страната от нейните международни партньори.\r\nДруг Конгресмен, Адам Смит също пусна изявление по темата: „Излизането от ядрената сделка ще увеличи риска от отворен конфликт и ще дестабилизира още повече Близкия изток.“\r\n„Това решение ще ни донесе по-малко сигурност като позволи на Иран да се сдобие бързо с ядрено оръжие, отдалечавайки ни от нашите съюзници и подхранвайки нестабилност в региона. Сделката дотук беше успешна в предотвратяването на Иран от сдобиване с ядрено оръжие“, допълни още Смит. Йонислав Дочев", "date": "2018.05.09", "title": "Sputnik: Американски конгресмени предупредиха за потенциален военен конфликт с Иран след излизането на страната от ядрената сделка"}
{"url": "http://www.focus-news.net/news/2018/05/09/2519590/prodalzhava-aktsiyata-po-izdirvaneto-na-alpinista-boyan-petrov-v-himalaite.html", "text": "Ако метеорологичните условия днес позволяват, в издирването на алпиниста Боян Петров  ще се включи и екипът от шестима професионални планински спасители, който от вчера се движи по трасето към връх Шиша Пангма, съобщава БНР. В момента екипът се намира на около 6000 м. надморска височина, където изчаква подобряване на времето. Той бе сформиран със съдействието на китайските и на тибетските власти по настояване на външното ни министерство.\r\nОт непалската страна са съобщили, че имат готовност за предоставяне на хеликоптер, който да лети на височина над 5000 м. Външното ведомство е поискало разрешение от китайските власти за включването му в издирването на Боян Петров, съобщи министър Екатерина Захариева, която коментира закъснението, с което българските власти научават за изчезването на Боян: „В постоянна връзка сме и със семейството му, с нашите посланици в Пекин и Делхи, защото се опитваме по всякакъв начин да получим съдействие. Получаваме официална информация от Тибетските алпийски власти в нашето посолство в Пекин. На трети се установява неговото отсъствие, не знам защо тибетските власти информират за това чак на шести. Полагаме всички усилия, но това е голяма височина, и се надявам времето да е с нас.“", "date": "2018.05.09", "title": "Продължава акцията по издирването на алпиниста Боян Петров в Хималаите"}
{"url": "http://www.focus-news.net/news/2018/05/09/2519585/predsedatelyat-na-ns-tsveta-karayancheva-i-narodni-predstaviteli-shte-prisastvat-na-tarzhestvenata-tseremoniya-po-izdigane-na-znameto-na-evropeyskiya-sayuz-po-povod-denya-na-evropa.html", "text": "Председателят на Народното събрание Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа. Това съобщиха от пресцентъра на Народното събрание. Ритуалът ще се състои в 9.30 часа пред сградата на Президентската институция. Ще бъдат изпълнени химните на България и на Европейския съюз.", "date": "2018.05.09", "title": "Председателят на НС Цвета Караянчева и народни представители ще присъстват на тържествената церемония по издигане на знамето на Европейския съюз по повод Деня на Европа"}
{"url": "http://www.focus-news.net/news/2018/05/09/2519583/ombudsmanat-maya-manolova-shte-poseti-plovdiv-vav-vrazka-s-kazusa-na-rabotnitsite-ot-shivashka-firma-v-grada-koito-ne-sa-poluchavali-zaplati-ot-mart.html", "text": "Днес омбудсманът Мая Манолова ще посети отново град Пловдив. Поводът отново е казусът на повече от 200 работници от шивашката фирма „Тренд фешън текстил“ ЕООД, които от месец март на са получавали трудовите си възнаграждения, защото дружеството е изпаднало в несъстоятелност. Това съобщиха от пресцентъра на омбудсмана.\r\nВ 11.00 часа пред Териториалното поделение на Националния осигурителен институт в града на ул. \"Любен Каравелов“ №7 омбудсманът ще срещне шивачките с представители на държавните институции – директорът на ТП на НОИ – гр. Пловдив Розалия Джинева, директорът на ТД на НАП Венелин Найденов и директорът на „Инспекция по труда – Пловдив“ Атанас Чернаев, с които ще обсъдят как в най-кратки срокове да бъдат изплатени заплатите от Фонда за гарантирани вземания на работници при фалит на предприятия.", "date": "2018.05.09", "title": "Омбудсманът Мая Манолова ще посети Пловдив във връзка с казуса на работниците от шивашка фирма в града, които не са получавали заплати от март"}
{"url": "http://www.focus-news.net/news/2018/05/09/2519566/the-economist-golemiyat-zalog-na-donald-tramp.html", "text": "Президентът на САЩ Доналд Тръмп направи най-големият залог на своето президентство в следобеда на 8 май, пише британското издание The Economist.\r\nЗа ужаса на Европейските партньори, но за радостта на съюзници като Израел, Тръмп извади САЩ от ядрената сделка с Иран, която беше подписана през 2015 година. Той действаше според инстинкта си, че лидерите на Иран – само ако са изложени на безпрецедентна икономическа болка – ще се пречупят и ще изоставят всички враждебни дейности, от развитие на ядрени оръжия до подкрепа за тероризма и участие в най-кръвните прокси войни в Близкия изток.\r\nТръмп представи хода си като сигурен. „Това ще направи Америка по-безопасна“, обеща президентът докато подписваше меморандум възобновяващ всички санкции премахнати от своя предшественик Барак Обама. Но привидното спокойствие и увереност на Тръмп не могат да скрият напълно множеството рискове, които той поема.\r\nДоналд Тръмп залага на това, че иранските лидери блъфират когато казват, че сегашната сделка е най-добрата и финална оферта, която ще предложат. „Най-вероятно бих казал същото нещо, ако бях на тяхно място“, призна Тръмп. „Но фактите са, че те ще искат да направят нова и продължителна сделка“, предрече президентът. Когато Иран е готов да стане сговорчив, Тръмп обеща да бъде „готов, желаещ и способен“ да преговаря.\r\nДруги биха желали да имат неговата уверена гаранция. Европейски дипломат описва седмиците интензивни дискусии с Белия дом, в които се иска обосновка за колосалната игра на зарове от страната на САЩ. Президентът е решил да изиска от иранците всичко, гласи отговорът: за тотален и перманентен край на ядреното обогатяване, на балистичните ракетни програми и на подривните дейности в региона. Изморен от обещанията на съюзниците за поправка на сделката с Иран, екипът на Тръмп избра разрушението. Президентът реши, че след като основите са нестабилни, е по-добре да се срине цялата сграда.\r\nЛичната увереност на Доналд Тръмп изглежда, че почива върху няколко стълба. Един от тях е неговото презрение към Барак Обама и убеждението, че може да подобри всяка сделка постигната от своя предшественик.\r\nГоворейки пред репортери след изявлението на Тръмп, неговият съветник по сигурността Джон Болтън добави и някои исторически очерци към решението на своя шеф. САЩ са научили труден урок преди много време, че „ние преговаряме само от позиции на сила“. Отказвайки се от сделката с Иран и възобновявайки санкциите, САЩ установяват точно такива позиции на сила, обясни той.\r\nБенямин Нетаняху, премиерът на Израел, аплодира „студеното решение“ на Доналд Тръмп да отхвърли „катастрофалната ядрена сделка с терористичния режим в Иран“. Нетаняху продължително отхвърляше аргументите, че сделката натискаше Иран поне с година назад от създаването на ядрена бомба.\r\nНай-накрая, Тръмп и неговите съветници правят залог за Европейските си приятели. Те залагат, че правителствата на Великобритания, Франция и Германия блъфират, когато казват че сегашната сделка е по-добра от никаква сделка и че ще продължат да я поддържат жива, дори след като американският им съюзник е излязъл от нея.  Йонислав Дочев", "date": "2018.05.09", "title": "The Economist: Големият залог на Доналд Тръмп"}
{"url": "http://www.focus-news.net/news/2018/05/09/2519589/denyat-9-may-v-balgarskata-istoriya.html", "text": "През 1774 г. в село Козлодуй (България) войската на Александър Суворов разбива 40 000 турска армия На 9 май 1876 г. след предателство турските власти успяват да арестуват в Горна Оряховица Иван Панов Семерджиев, Георги Измирлиев-Македончето и други местни дейци. Всички те са осъдени на смърт. През 1913 г. в хода на Балканската война 1912–1913 г. край река Ангиста, Сярско, напредващи гръцки войски са спрени със сила от Сярската бригада на Македоно-одринското опълчение. На 11 май гръцкият и сръбският посланик в София колективно протестират пред министър-председателя Иван Ев. Гешов. През 1994 г. България получава статут на асоцииран член на Западноевропейския съюз. През 1990 г. е подписано споразумение за търговия и икономическо сътрудничество между България и Европейската общност в Брюксел. На 9 май са родени: Петя Цолова Стайкова- писателка, Бончо Иванов Урумов- актьор, режисьор, Димитър Янев Станчов- дипломат, Николай Христофорович Палаузов- възрожденски обществен деец. На тази дата умират: Борислав Шаралиев- режисьор, Любомир Панайотов Пипков - композитор, музикален педагог и общественик, Ярослав Франтишек Вешин - военен художник.\r\n2015 г.\r\n„Газпром“ започва строителството на „Турски поток“.\r\n2012 г.\r\nНа 9 май от 18 ч. варненци излизат на второ протестно шествие срещу застрояването на Морската градина на Варна и Алея Първа.\r\n1994 г.\r\nБългария получава статут на асоцииран член на Западноевропейския съюз.\r\n1990 г.\r\nПодписано е споразумение за търговия и икономическо сътрудничество между България и Европейската общност в Брюксел.\r\n1989 г.\r\nВ Народното събрание е внесена подготвената от Клуба за подкрепа на гласността и преустройството “Декларация за основните принципи за гласност и преустройство в Народна република България”. Издигат се искания за правова държава, политически плурализъм, свобода на словото, равноправие на националните малцинства и други. Декларацията е подкрепена със 131 подписа.\r\n1945 г.\r\nЗапочва двудневната национална конференция на БЗНС, свикана от левите сили в съюза, подкрепени от БРП (к). Избран е нов Управителен съвет и ново Постоянно присъствие. Никола Петков не е съгласен със свикването на конференцията и не присъства, но въпреки това е избран за главен секретар на съюза, с което се поставя началото на Български земеделски народен съюз \"Никола Петков\". Численият му състав е над 50 000 души, включени в около 2000 селски и градски дружби. След обединението от 11 октомври 1945 г. с групата на БЗНС \"Врабча 1\" численият състав на БЗНС \"Н. П.\" достига 80 000 души. В съюза се оформят три групи: пладненци, гичевисти и балансиращи, между които съществуват тактически различия. БЗНС \"Никола Петков\" е главната опозиционна сила на отечественофронтовската власт. Съюзът се бори за възстановяване на Търновската конституция без монархическия институт, за запазване на капиталистическата стопанска система, против съветския икономически модел. Обявява се срещу социалистическото преустройство на селското стопанство и създаването на трудовите земеделски кооперативни стопанства. Освен това се противопоставя решително на опитите на БРП (к) да установи пряк контрол над властта и бойкотира парламентарните избори за XXVI ОНС през 1945 г. В изборите за ВНС през 1946 г. Българският земеделски народен съюз \"Никола Петков\" влиза в съюз с БРСДП (о) и независимите интелектуалци и получава 1 205 530 гласа. За активната му дейност против отечественофронтовската власт в парламента и извън него правителството започва репресии против съюза и неговите дейци. В началото на май 1947 г. е спрян неговият печатен орган в. \"Народно земеделско знаме\". През следващия месец Никола Петков е лишен от депутатски мандат, арестуван е , предаден е на съд и е екзекутиран. Със специален закон от 26 август 1947 г. съюзът е забранен. Мнозина от неговите видни дейци са подложени на преследване и малтретиране, други излежават присъди в затвори и лагери.\r\n1941 г.\r\nУчредена е Централна служба за организиране и възстановяване на новите земи начело с о.з. полковник Христо Калфов. С постановление на кабинета службата получава 10 000 000 лв. На 19 и 20 април по предложение на Хитлер три български дивизии навлизат във Вардарска Македония и поемат администрирането там, въпреки че българската армия не участва пряко във войната на Германия и Италия против Югославия и Гърция. Границите на областите, които може да заеме българската армия във Вардарска Македония и Беломорието са: в Западна Тракия на изток до демаркационната линия Свиленград – Кюпрюлю – Дедеагач, в Източна Македония между реките Места и Струма, островите Тасос и Самотраки, които образуват т.нар. Беломорска област, Вардарска Македония до р. Вардар и Западните покрайнини с Поморавието до линията Пирот – Враняк – Скопие. Това става след като на 6 април Германия напада Югославия и Гърция и чрез обход на отбранителната линия \"Метаксас\" достига Солун. На 17 април германските армии навлизат в Тесалия, а на 20 април генералите Чолакоглу, Бакапулос и Демистихис, без съгласието на правителство, подписват капитулацията на гръцката армия.\r\nНа 24 април 1941 г. в София е подписана спогодбата \"Клодиус-Попов\", с която се уреждат задълженията на България към Германия. В спогодбата се посочват само задължения на страната ни и на практика поемането на администрирането на областта е отплатата на България към Хитлеристка Германия. О.з. полковник Христо Димов Калфов е роден в Калофер на 16 октомври 1883 г. Завършва Военното училище в София, след което специализира във Военната академия в Торино, Италия. След като взема участие в Балканските войни 1912–1913 г. е включен във военната свита на цар Фердинанд I. Калфов е човекът, който обучава на военно дело княз Борис III, а след неговото възкачване на престола продължава да му служи като личен адютант. През 1922 г. напуска Двореца и се включва в организирането на държавния преврат на 9 юни 1923 г. За периода 10 юни 1923–4 януари 1926 г. Калфов е министър на външните работи в правителството на Ал. Цанков, а от 1923 до 1931 г. е депутат в ХХI и ХХII ОНС. След разцеплението на Демократическия сговор през 1932 г. той преминава в крилото на Ал. Цанков. От 1941 до 1944 г. e председател на ХХV ОНС. След 9 септември 1944 г. Калфов е осъден на смърт от Народния съд и е убит през февруари 1945 г.\r\n1913 г.\r\nВ хода на Балканската война 1912–1913 г. край река Ангиста, Сярско, напредващи гръцки войски са спрени със сила от Сярската бригада на Македоно-одринското опълчение. На 11 май гръцкият и сръбският посланик в София колективно протестират пред министър-председателя Иван Ев. Гешов (на снимката). Македоно-одринското опълчение е формирано на 23 септември 1912 г. с царски указ. Начело с ген. Никола Генев и с началник-щаб майор Петър Дървингов са съставени 6 дружини от по 212-215 души: Солунска, Скопска, Дебърска, Битолска, Одринска и Охридска. През октомври са сформирани още 6 дружини: Велешка, Костурска, Кумановска, Прилепска, Сярска и Лозенградска. 12-те дружини са групирани в три бригади с командири полковниците Стоян Николов, Александър Протогеров и Антон Пчеларов. На 12 април 1913 г. са формирани още три дружини: Кукушка, Воденска и Щипска. Общият състав на дружините възлиза на 14 670 души.\r\n1876 г.\r\nСлед предателство турските власти успяват да арестуват в Горна Оряховица Иван Панов Семерджиев, Георги Измирлиев-Македончето и други местни дейци. След като са изправени на съд всички те са осъдени на смърт. Иван Панов Семерджиев и Георги Измирлиев-Македончето са обесени на 28 май 1876 г. Когато увисва на въжето Георги Измирлиев-Македончето изрича думите “Сладко е да се умре за свободата на Отечеството!”. Иван Семерджиев е роден в Търново на 8 октомври 1854 г. Той завършва Духовна семинария в Одеса, след което продължава образованието си в Одеския университет. През 1875 г. се завръща в България и става учител в Горна Оряховица. При подготовката на Априлското въстание 1876 г. той разгръща активна дейност, като oглавява местния революционен комитет и подпомага дейността на Ст. Стамболов. Семерджиев участва и в разработването на плана на въстанието в пределите на Първи-Търновски революционен окръг. Георги Измирлиев-Македончето е роден на 21 април 1851 г. в Горна Джумая (днес Благоевград). Образованието си Македончето получава в Серес, в Цариград и във Военното училище в Одеса като юнкер в Люблянския пехотен 59-и полк. След като установява непосредствен контакт с българската революционна емиграция в Румъния той се включва като военен специалист в подготовката на Априлското въстание 1876 г. Гюргевския революционен комитет го избира за помощник-апостол и военен ръководител на Първи- Търновски революционен окръг в България. В началото на 1876 г. Георги Измирлиев се прехвърля през р. Дунав в определения му район. Там изявява организаторските си способности - създава нови комитети, привлича много съидейници и ги обучава във военно дело.\r\n1774 г.\r\nВ село Козлодуй (България) войската на Александър Суворов разбива 40 000 турска армия. Сражението при Козлодуй започва от 12 ч. на обяд и завършва в 20 ч. Сражението се води за 16 км земя, намираща се между Шумен и Варна. Руските войски превземат 29 вражески оръдия и 107 знамена, в това число турски лагери и множество военни снаряди. Убити са 500 турци и пленени още около 100 души. Руските войски губят 75 войници от по-нисък ранг, ранени са 4 офицера и 130 войници.\r\n1204 г.\r\nПредводителят на кръстоносците Балдуин Фландърски е провъзгласен за владетел на Константинопол. Балдуин I Фландърски e фландърски феодал, един от водачите на IV кръстоносен поход. Той е пръв император на Латинската империя (1204 - 1205 г.) и син на хайналтския граф Балдуин. Балдуин Фландърски организира завладяването на балканските територии на Византия като отхвърля предложението на цар Калоян (1197 - 1207 г.) за мир. Така българският цар влиза в съюз с въстаналите срещу латинската власт византийски аристократи в Тракия. В Одринската битка (1205 г.) войските на Балдуин са напълно разгромени, той е пленен и отведен в Търново, където умира в кръстената по късно на него “Балдуинова” кула намираща се в крепостта Царевец.На тази дата са родени:\r\n1939 г.\r\nРодена е Петя Цолова Стайкова - българска писателка. Завършва българска филология в СУ “Св. Климент Охридски” през 1962 г. После работи като журналистка във вестник “Знаме на комунизма” в Търговище (1962 – 1965 г.), редактор във вестник “Народна младеж” (1965 – 1971 г.). Нейното първо стихотворение излиза през 1956 г. Петя Стайкова е авторка на очерци, есета, интервюта и други. Превежда стихотворения от руски, унгарски и други езици. Нейни съчинения са “Земя през юли” (1970 г.), “Художникът от сутерена” (1974 г.), “Завръщане от лятото” (1975 г.), “Вторият ден на годината” (1978 г.) и др.\r\n1937 г.\r\nРоден е Бончо Иванов Урумов - български актьор, режисьор. Завършва право в СУ “Св. Климент Охридски” (1962 г.) и актьорско майсторство в НАТФИЗ (1968 г.). Работи в Драматичния театър - Хасково (1968 г.), в Драматичния театър - Пловдив (1969 г.), в театър “Сълза и смях” (от 1978 г.). Бончо Урумов ръководи младежка театрална студия към театър “Сълза и смях” (от 1987 г.). Хонорарен преподавател по актьорско майсторство в НАТФИЗ (от 1985 г.). Изиграва ролите на Телериг в “Старчето и стрелата”, Шопенхауер в “Бесни ръце”, д-р Ранг в “Куклен дом” и други. Написва книгата “Елементи на актьорската техника” (1978 г.).\r\n1863 г.\r\nРоден е д-р Димитър Янев Станчов - български дипломат. Д-р Димитър Станчов е наследник на богати българи, преселили се от Албания. Той завършва гимназия, а после право в университета във Виена. От 1887 г. до 1895 г. е на служба в двореца, отначало като частен секретар, а после като началник на тайния кабинет на княз Фердинанд. Д-р Димитър Станчов е дипломатически агент в Букурещ, Виена и Петербург. Като дипломат във Виена получава съгласието на Ватикана за преминаването на български престолонаследник в лоното на Православната църква. През 1906 г. в кабинета на Д. Петков е министър на външните работи. В периода февруари - март 1907 г. е министър-председател на България. Пълномощен министър в Париж (1908 – 1915 г.), Рим (1915 г.), Лондон (1920 – 1924 г.). Подава оставка (октомври 1924 г.) като се разграничава от политиката на Ал. Цанков. До края на живота си служи безпристрастно като дипломат на България. Женен е за графиня Ана Грено.\r\n1821 г.\r\nРоден е Николай Христофорович Палаузов - български възрожденски обществен деец. Родом е от Габрово. Николай Христофорович Палаузов учи в родния си град, а след това завършва Ришельовския лицей в Одеса (1842 г.). По това време той приема руско гражданство. Николай Палаузов е един от основателите на Одеското българско настоятелство и негов председател до края на живота си. Спечелва за българската кауза отговорни руски общественици и държавни дейци. Сътрудничи със статии на \"Одески вестник\" и \"Цариградски вестник\". Автор е на преводи от руски език. Николай Христофорович Палаузов умира на 2 март 1899 г.На тази дата умират:\r\n2002 г.\r\nУмира Борислав Шаралиев - български режисьор. През 1947 – 1950 г. Шаралиев учи във ВГИК. От 1951 г. до пенсионирането си работи в СИФ “Бояна”. Той е председател на борда на директорите на Бояна филм през 1995 г. Дебютира с антифашистката драма “Песен за човека” (1954 г.). Самобитната му индивидуалност и яркият му постановъчен стил се разкриват в разнообразните по жанр и проблематика филми. Творчеството му е граждански ангажирано и защитава нравствените ценности. Режисьор е на “Две победи” (1956 г.), “В тиха вечер” (1960 г.), “Двама под небето” (1962 г.), “Васката” (тв, 1964 г.), “Рицар без броня” (1966 г.), “Един снимачен ден” (тв, 1968 г.), “Сбогом, приятели!” (1970 г.), “На мястото на дървена Москва” (1971 г.), “Необходимият грешник” (1971 г., документален), “Очакване” (1973 г.), “Апостолите” (1976 г.), “Всичко е любов” (1979 г.), “Записки по българските въстания” (тв, 1981 г.), “Ударът” (1982 г.), “Борис Първи” (1985 г.), “Пльонтек” (1991 г.).\r\n1974 г.\r\nУмира Любомир Панайотов Пипков - български композитор, музикален педагог и общественик. Син на П. Пипков. Следва в Държавната музикална академия (БДК, 1924 – 1926 г.), възпитаник е на Ив. Торчанов. Завършва Екол Нормал Мюзик в Париж (1932 г.). Негови преподаватели са П. Дюка и М. Боанже. Работи като корепетитор в Софийската опера, а по-късно е неин хормайстор и диригент (1944 - 1953 г.). Първият секретар на Съюза на български композитори (1947 – 1957 г.). От 1948 г. е професор в класа по вокални ансамбли в Музикалната академия, завежда Катедрата по оперно-сценично изкуство (1962 – 1974 г.). Пипков е един от основоположниците на българската филмова музика: филмите \"Тревога\" (1951 г.), \"Септемврийци\" (1954 г.), \"Земя\" (1957 г.), \"Командирът на отряда\" (1959 г.), \"Стубленските липи\" (1960 г.). Пипков е един от създателите на дружество \"Съвременна музика\" (осн. 1933 г.). Първите си музикални творби - малки клавирни пиеси, Соната в 3 части и 22 вариации за пиано, създава в началото на 20-те години. Други негови произведения са Първи струнен квартет (1928 г.), Соната за цигулка и пиано (1929 г.), Клавирно трио (1931 г.), симфоничната поема \"Сватба\" (1934 г.), операта \"Янините девет братя\" (1937 г.), Клавирен квартет (1939 г.), Първа симфония (1940 г.), масови песни (\"Шумете, дебри и балкани\", \"Химн на българските въстаници\" и др.), операта \"Момчил\" (1948 г.), Концерт за цигулка (1951 г.), Втора симфония (1954 г.), \"Оратория за нашето време\" (1959 г.), операта \"Антигона’43\" (1963 г.), 5 песни по чужди поети (1964 г.), Трета симфония (1965 г.), Трети струнен квартет с тимпани (1966 г.), Четири мадригала (1968 г.), Четвърта симфония (1970 г.), Метроритмични картини и студии (1971 г.), \"Пролетни приумици\" (1972 г.), \"Приглушени песни\" (1972 г.) и други.\r\n1915 г.\r\nУмира Ярослав Франтишек Вешин - военен художник. По народност Вешин е чех. Той учи живопис в Прага (1880 г.), специализира в Мюнхенската художествена академия (1880 – 1883 г.) при К. Пилои, О. Зайц и Йозеф Бранд. Докато живее в Мюнхен (1897 г.), създава първите си картини - \"В мъглата\" (1883 г.), \"Цигански табор\", \"Начало на роман\" (1885 г.) и др. Идва в България като преподавател в Рисувалното училище в София (1897 – 1904 г.) по покана на министъра на Народното просвещение К. Величков. В България преминава вторият период на творчеството му. Вешин се увлича от общия културен подем след Освобождението и като творец се насочва към битовата живопис и българското село - \"Вършитба\" (1900 г.), \"Орач\" (1899 г. ), \"Връщане от пазар\" (1898 г.), \"Пред хана\" и др. Той създава значителни произведения на военна тематика - \"Маневри край с. Горубляне\" (1899 г., \"Самарското знаме\" (1902 - 1911 г.), \"Маневри на Шипка\" (1902 – 1910 г., няколко картини) и др. Дълги години е художник при Военното министерство. Създава серия от картини, свързани с Балканската война - \"Атака\" (1913 г.), \"Отстъплението на турците при Люлебургас\" (1913 г.), \"Пред Одрин\" (1913 г.), \"Обоз при р. Еркене\" (1914 г.). Има големи заслуги за развитието на български реалистично изкуство.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.09", "title": "Денят 9 май в българската история"}
{"url": "http://www.focus-news.net/news/2018/05/09/2519593/zam-ministar-denitsa-nikolova-shte-otkrie-obnoveniya-kvartal-teva-v-pernik.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие официално завършения проект за благоустрояване на кв. „Тева“ в град Перник. Това съобщиха от пресцентъра на Министерство на регионалното развитие и благоустройството. Събитието ще се състои от 11.00 часа днес пред блок №100 в квартала. \r\nОбектът е част от проекта „Подобряване на градската среда в гр. Перник“, финансиран от Оперативна програма „Региони в растеж“ 2014-2020 г. с над 3.9 млн. лв. Освен благоустрояване на жилищния квартал, с инвестицията от МРРБ се изгражда „Парк на предизвикателствата в местността Войниковец\" и се реконструира мост над река Струма.", "date": "2018.05.09", "title": "Зам.-министър Деница Николова ще открие обновения квартал „Тева“ в Перник"}
{"url": "http://www.focus-news.net/news/2018/05/09/2519588/dzhon-boltan-vashington-se-nadyava-che-es-shte-nalozhi-otnovo-sanktsii-varhu-iran.html", "text": "Националният съветник по сигурността на САЩ Джон Болтън изрази надежда, че Европейският съюз ще възобнови антииранските санкции, след като САЩ направиха същото, предава Sputnik.\r\n„Иран демонстрират по толкова много начини, че не могат да се интересуват по-малко от ограниченията в тази сделка. Това, което искат са икономически предимства, които Барак Обама и Джон Керим им дадоха. Така че разбира се, че ще продължат да се опитват да задържат тези предимства, но ще видим тяхното истинско представление, което ще ги постави в позиция, в която нашите европейски приятели ще се присъединят към нас и ще възобновят санкциите срещу тях“ заяви Болтън.\r\nДжон Болтън допълни, че сделката не е попречила на иранската програма, която е насочена към създаването на собствени ядрени оръжия. Йонислав Дочев", "date": "2018.05.09", "title": "Джон Болтън: Вашингтон се надява, че ЕС ще наложи отново санкции върху Иран"}
{"url": "http://www.focus-news.net/news/2018/05/09/2519592/gd-granichna-politsiya-bez-problemi-se-osashtestvyava-preminavaneto-na-motorni-prevozni-sredstva-prez-granichnite-kontrolno-propuskatelni-punktove-v-stranata.html", "text": "Без проблеми се осъществява преминаването на моторни превозни средства през всички гранични контролно-пропускателни пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. \r\nНепълнолетни български граждани, излизащи от страната с единия родител или без родителите си, трябва да бъдат снабдени с нотариално заверено съгласие от отсъстващия родител. Да носят оригинал и копие на този документ, като копието остава на граничния пункт.", "date": "2018.05.09", "title": "ГД „Гранична полиция“: Без проблеми се осъществява преминаването на моторни превозни средства през граничните контролно-пропускателни пунктове в страната"}
{"url": "http://www.focus-news.net/news/2018/05/09/2519595/api-za-remont-na-dilatatsionna-fuga-pri-46-ti-km-se-spira-dvizhenieto-v-platnoto-za-sofiya-na-am-struma-ot-pv-dupnitsa-sever-do-p-v-dolna-dikanya.html", "text": "От 13.00 часа за ремонт на дилатационна фуга при 46-ти километър се спира движението в платното за София на автомагистрала „Струма“ от пътен възел „Дупница-Север“ при 51-ви км до п. в. „Долна Диканя“ при 36-ти км. Това съобщиха от пресцентъра на Общината. Движението в посока Дупница е без промяна.\r\nПо време на ремонтните дейности трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението ще се включва отново в АМ „Струма“. Необходимо е шофьорите да карат внимателно и да спазват пътната сигнализация.\r\nПреди почивните дни за Гергьовден завърши ремонтът на фугата в платното за Дупница.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.05.09", "title": "АПИ: За ремонт на дилатационна фуга при 46-ти км се спира движението в платното за София на АМ „Струма“ от п.в. „Дупница-Север“  до п. в. „Долна Диканя“"}
{"url": "http://www.focus-news.net/news/2018/05/09/2519596/liderat-na-bsp-sofiya-kaloyan-pargov-narodni-predstaviteli-i-obshtinski-savetnitsi-ot-bsp-shte-se-vklyuchat-v-chestvaniyata-po-sluchay-denya-na-pobedata.html", "text": "Лидерът на БСП - София Калоян Паргов заедно с членове на ръководството на Градската организация на столичните социалисти, народни представители и общински съветници от БСП ще вземат участие в честванията по случай 9-и май - Деня на победата. Това съобщиха от пресцентъра на БСП - София. В 9.00 часа Калоян Паргов ще положи цветя на паметника на Незнайния войн, а веднага след това ще се включи в шествието на Безсмъртния полк до паметника на Съветската армия. В 10.00 часа лидерът на БСП - София, народни представители и общински съветници от БСП ще участват в официалното отбелязване на Девети май пред паметника на Съветската армия. В 11.00 часа Калоян Паргов ще присъства на поклонението пред паметта на българските воини, загинали в заключителната фаза на Втората световна война пред паметната плоча, която се намира на централния вход на парка \"Заимов\" срещу улица \"Васил Априлов\".", "date": "2018.05.09", "title": "Лидерът на БСП - София Калоян Паргов, народни представители и общински съветници от БСП ще се включат в честванията по случай Деня на победата"}
{"url": "http://www.focus-news.net/news/2018/05/09/2519601/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Царево село“ жк. „Белите брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Дойран“, ул. „Хайдушка гора“, ул. „Царево село“, ул. „Кюстендил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царево село“, ъгъла с ул. „Смърч“.\r\nВъв връзка с подмяна на спирателен кран на ул. „Уилям Гладстон“ Център се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Уилям Гладстон“ от ул. „Ангел Кънчев“ до площад „Славейков“, площад „Славейков“; ул. „Дякон Игнатий“ от ул. „Граф Игнатиев“ до ул. „Генерал Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Уилям Гладстон“, ъгъла с ул. „Рачо Димчев“.\r\nВъв връзка с разкриване на уличен водопровод във вилна зона „Беликата“ до резервоар „Кокаляне“община „Панчарево“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на вилна зона „Беликата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на входа на вилна зона „Беликата“.\r\nВъв връзка с реконструкция на уличен водопровод на ул. „Овчаренски водопад“ ж.к. „Дървеница“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Овчаренски водопад“ № 2, ул. „Перперикон“ №7, №8 и №9 и ул. „Маричини езера“ № 15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. “Овчаренски водопад“ №2.\r\nВъв връзка с подмяна на сградно водопроводно отклонение на ул. „Козяк“ ж.к. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Русалийски проход“   от ул.“Банат“ до ул. „Козяк“; ул. „Козяк“ от ул.“Русалийски проход“ до бул. „Никола Й. Вапцаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козяк“, ъгъла с ул. „Русалийски проход “.\r\nВъв връзка с изграждане на сградно водопроводно отклонение на ул. „Яребична планина“ кв. „Подуене“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Яребична планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яребична планина“, ъгъла с ул. „Калиманци “.\r\nВъв връзка с подмяна на сградно водопроводно отклонение на ул. „Бойчо Бойчев“ кв. „Горна баня“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Бойчо Бойчев“ от №25 до №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев “№31.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/09/2519602/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Иво Иванов, Калина Пеева и Людмила Колева ще се срещнат с гражданите на Варна. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Иво Иванов е днес, на Калина Пеева – на 10 май, а на Людмила Колева – на 11 май.", "date": "2018.05.09", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/05/09/2519600/shumen-v-sila-e-ogranichenieto-za-avtomobili-nad-35-tona-po-patya-sekulovo-todor-ikonomovo-poradi-komprometirano-sastoyanie-na-mostovo-saorazhenie.html", "text": "В сила е ограничението за автомобили над 3.5 тона по пътя Секулово – Тодор Икономово поради компрометирано състояние на мостово съоръжение, предаде репортер на Радио „Фокус“ - Шумен. Въведен е обход. Забранено остава движението на автомобили над 10 тона по пътя Радко Димитриево - Друмево. Обходът е Шумен - Овчарово - Друмево. Върбишки проход остава затворен за всички видове пътни превозни средства. Ришки проход е отворен без ограничения. Сухи са пътните настилки в Шумен и областта. Времето е облачно. Трафикът по републиканската пътна мрежа е с нормална интензивност.\r\nИвелина ИВАНОВА", "date": "2018.05.09", "title": "Шумен: В сила е ограничението за автомобили над 3.5 тона по пътя Секулово – Тодор Икономово поради компрометирано състояние на мостово съоръжение"}
{"url": "http://www.focus-news.net/news/2018/05/09/2519594/sdvr-predpriema-merki-za-ohrana-na-obshtestveniya-red-i-organizatsiya-na-dvizhenieto-po-povod-meropriyatiyata-za-otbelyazvane-na-denya-na-evropa.html", "text": "СДВР предприема мерки за охрана на обществения ред и организация на движението по повод многобройните мероприятия по повод Деня на Европа, които ще проведат в столицата днес, съобщиха от пресцентъра на МВР. Призовават се жителите и гостите на София да избягват шофирането в централната градска част и да използват алтернативни маршрути. \r\nОчакваните сериозни затруднения в трафика са във връзка с организирани мероприятия под егидата на Европейски парламент, Министерството на Българското председателство на Съвета ЕС 2018 и футболната среща - финал за Купата на България. На изградени контролно-пропускателни пунктове за всички мероприятия полицейските служители ще извършат щателна проверка на посетителите. \r\nОт 18.30 до 19.50 часа в Народен театър „Иван Вазов“ ще се проведе церемония по връчване на годишните награди за „Успели деца“ за 2017 г., организирана от Министерството на Българското председателство на Съвета на Европейски Съюз 2018. \r\nВ тази връзка от 12.00 до 23.00 часа днес се забранява престоят и паркирането на пътни превозни средства на пл. \"Кн. Александър I\", с изключение на автомобилите на участниците в мероприятието и извън местата в режим на платено паркиране \"служебен абонамент\". \r\nОт 21.30 до 22.30 часа на бул. „Княз Дондуков“ и пл. „Независимост“ ще се проведе мероприятие по повод отбелязване Деня на Европа, включващо прожектиране на триизмерен светлинен и звуков спектакъл върху фасадата на  Министерски съвет, организирано от  Европейски парламент. \r\nЗабрани за влизането на пътни превозни средства, въведени от Столична община по този повод  от 20.00 до 23.30 часа тази вечер, както следва: \r\n- по бул. \"Кн. Александър Дондуков\" между бул. \"Кн. Мария Луиза\" и ул. \"Г. С. Раковски\"; \r\n- по бул. \"Цар Освободител\" между пл. \"Независимост\" и ул. \"Г. С. Раковски\". \r\nОт 19.30 на Национален стадион „Васил Левски“ ще се проведе футболна среща между отборите на ПФК „Славия“ и ПФК „Левски“ за финала от Турнира „Купа България“. Привържениците на Славия ще бъдат пропускани през вход 25 на сектор „А“ и през вход 24 на сектор „Г“. Симпатизантите на Левски ще могат да минават през вход 1 и 2 на сектор „А“ и през входовете на секторите „Б“ и „В“. Пристигащите организирано от страната фенове на Левски ще бъдат насочвани да паркират на ул. „Митрополит Кирил Видински“. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). За да бъде избегнато струпване приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 17.00 часа. \r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 08.00 часа вчера до приключване на футболната среща днес по алеите около Национален стадион \"Васил Левски\", при сектор Б, В и Г. \r\nОт 14.00 до 22.00 часа днес: \r\n- на моста пред Национален стадион „Васил Левски“; \r\n- на ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\"; \r\nОт 18.30 часа до приключване на футболната среща, само при необходимост се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко“ между бул. „Васил Левски“ и бул. „Евлоги и Христо Георгиеви“; \r\n- бул. „Евлоги и Христо Георгиеви“ между пл. „Орлов мост“ и бул. „Черни връх“; \r\n- бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“ \r\nВъв връзка с предвидените затруднения в движението в централната градска част СДВР призовава при възможност да се избягва зоната около затворените участъци и да се използват алтернативни маршрути.", "date": "2018.05.09", "title": "СДВР предприема мерки за охрана на обществения ред и организация на движението по повод мероприятията за отбелязване на Деня на Европа"}
{"url": "http://www.focus-news.net/news/2018/05/09/2519604/stara-zagora-s-mnozhestvo-initsiativi-shte-bade-otbelyazan-9-may-v-oblastniya-grad.html", "text": "По повод 9 май - Ден на Обединена Европа в Стара Загора ще се проведат редица инициативи. Това съобщиха от пресцентъра на Община Стара Загора. Ще бъдат отбелязани и 73 години от края на Втората световна война. \r\nПразникът „Младите таланти с поздрав към Европа“ с участието на Информационен център „Европа Директно – Стара Загора“, Областен информационен център (ОИЦ), творчески формации при Центъра за подкрепа за личностно развитие, Народно читалище „Родина 1860“, училища и детски градини ще започне в 10.00 часа в парк „Пети октомври“. \r\nОт 12.00 часа в Регионална библиотека „Захарий Княжески“ ще се проведе среща свързана с паневропейската инициатива „Отново в училище”. Емил Стоименов и Ирена Янкова от Младежкия екип Европа ще се „върнат“ на училище и ще представят пред ученици от старозагорските училища актуалните европейски теми и ще отговарят на въпроси. Двамата лектори са от Стара Загора, завършили ГПЧЕ „Ромен Ролан“ и в момента са членове на Младежки екип Европа. \r\nИзложба и викторина „Европейски столици“ ще се проведе от 13.30 часа в сградата на Културно-информационен център „Етносвят България” на ул. „Капитан Петко Войвода“ №54. \r\nФлашмоб събира малки и големи на хоро по повод Деня на Европа. С него ще бъде изразен сърдечният пулс на Европа, който бие в български ритъм. Младежите от ГЕРБ канят родолюбиви старозагорци на паркинга на парк „Артилерийски“ в 18.30 часа, а хорото ще се извие в 19.00 часа. \r\nЗа четвърти път Стара Загора се потапя в Нощта на литературата. На 9 май от 18 до 22 часа общественици, актьори, писатели, журналисти, психолози и други публични личности ще представят на всеки половин час, в рамките на 15 минути, един и същи откъс в различни градски пространства, наречени „читателски гнезда” в целия град. След прочита му посетителите на събитието получават печат в специална брошура пътеводител и се отправят към следващото читателско гнездо. Така слушателите имат възможност да се докоснат до литературите на различни страни в рамките само на една нощ. Независимо в каква последователност и кои гнезда ще посетят, събралите поне 7 различни печата могат да участват в томбола, която ще се проведе в 21.45 ч. в Регионална библиотека „Захарий Княжески“. Печелившите ще получат за награда една от четените книги в Нощта на литературата 2018 г. \r\nСтара Загора ще отбележи и 73 години от края на Втората световна война. Руският клуб в града организира на 8 май от 18.30 часа в Регионална библиотека „Захарий Княжески“ ( фоайе и зала на първи етаж), Фотоизложба и прожекция на филм за отбраната на Севастопол, по повод 9 май – Ден на победата. Фотоизложбата е посветена на събитията, случили се през 1941 – 1942 г. В 22 табла, разделени на две части са показани документални кадри от събитията и лица на хората, защитавали Севастопол и разрушените и възстановени след войната сгради, паметници, скулптури. Изложбата е дело на Държавния музей за героичната отбрана и освобождението на Севастопол. Игралният филм „Битката за Севастопол”, (2015), разказва историята на легендарната жена-снайперист Людмила Павличенко. \r\nРитуал по поднасяне на венци и цветя, посветен на Деня на победата и 73 години от края на Втората световна война ще се проведе на 9 май от 11.00 часа пред Паметната плоча на СВВБ пред Военен клуб, ул. „Августа Траяна“ №23. \r\n„Песните на пролетта, песните на Победата“ - празник, посветен на 73-та годишнина от края на Втората световна война, ще се проведе на 13 май, от 14.00 ч в сградата на „Етносвят България”.", "date": "2018.05.09", "title": "Стара Загора: С множество инициативи ще бъде отбелязан 9 май в областния град"}
{"url": "http://www.focus-news.net/news/2018/05/09/2519598/smolyan-s-pocheten-karaul-pred-pametnika-na-zaginalite-vav-voynite-gradat-shte-otbelezhi-73-godini-ot-kraya-na-vtorata-svetovna-voyna-i-denya-na-evropa.html", "text": "С почетен караул пред Паметника на загиналите във войните и поднасяне на венци и цветя, Смолян ще отбележи 73 години от края на Втората световна война и Деня на Европа на 9 май, съобщиха от пресцентъра на Община Смолян. Събитието ще се състои в 11.00 часа на Паметника в квартал Райково.\r\nВ 11.00 часа Езикова Гимназия „Иван Вазов“ организира Фестивал на чуждите езици. Той ще се проведе в РДТ „Николай Хайтов“, Зала № 1\r\nОт 18.00 часа в НЧ „Кирил Маджаров-1866“ – Смолян, зала „Юбилейна 150“ ще се проведе литературна вечер с творчеството на Евтим Евтимов.", "date": "2018.05.09", "title": "Смолян: С почетен караул пред Паметника на загиналите във войните, градът ще отбележи 73 години от края на Втората световна война и Деня на Европа"}
{"url": "http://www.focus-news.net/news/2018/05/09/2519568/the-moscow-times-vladimir-putin-pozdravi-noviya-premier-na-armeniya-nikol-pashiyan.html", "text": "Президентът на Русия Владимир Путин беше сред първите чужди лидери, които поздравиха лидера на протестите в Армения Никол Пашиян за избирането му като премиер на страната, пише The Moscow Times.\r\nПарламентът на Армения гласува за опозиционния лидер Пашиян да поеме поста на министър-председател.\r\n„Очаквам, че твоята работа като глава на правителство ще допринесе за по-нататъшното заздравяване на приятелските и съюзнически отношения между нашите страни“, заявиха от Кремъл, цитирайки президента Путин.\r\nПо време на вълната от протести в Армения, Москва остана публично неутрална и Пашиян продължително настояваше, че вижда Русия като жизненоважен съюзник.\r\nПашиян заяви пред държавната агенция „ТАСС“, че се надява да срещне Путин на 14 май по време на Евразийски икономически форум в Сочи. Йонислав Дочев", "date": "2018.05.09", "title": "The Moscow Times: Владимир Путин поздрави новия премиер на Армения Никол Пашиян"}
{"url": "http://www.focus-news.net/news/2018/05/09/2519607/pernik-obshtinata-shte-se-vklyuchi-v-initsiativata-nosht-na-literaturata.html", "text": "Днес за седми път България ще участва в Нощ на литературата. В инициативата ще се включи и Перник. Проявата ще започне от 18.00 часа в Регионална библиотека \"Светослав Минков\" - голяма читалня и НЧ \"Съзнание - 1922 г.\" - галерия \"Марин Гогев\", кв. \"Изток\". Това съобщиха от пресцентъра на Община Перник.\r\nСъбитието стартира през 2006 година, като продължение на една друга инициатива \"Нон стоп четене“. Първоначално \"Нощта\" се провежда само в Прага, а до 2010 г. се разширява и в други градове на Чешката република. Любопитно е, че тази година броят на чешките градове, които ще участват, е 52. У нас градовете, които ще се присъединят към инициативата, са 12, като сред тях са Бургас, Варна, Велико Търново, Пловдив, Русе, София, Шумен. Актьори, музиканти и преводачи са активните участници в четенето, всяко от което продължава около 10 минути. \r\nНовото тази година е, че за първи път Нощта на литературата се обръща и към българската литература в превод. В новата поредица, която се реализира със съдействието на Къща за литература и превод, съвременни български автори ще звучат в превод на различни европейски езици. Записите ще бъдат публикувани във Фейсбук на @noshtnaliteraturata.", "date": "2018.05.09", "title": "Перник: Общината ще се включи в инициативата \"Нощ на литературата\""}
{"url": "http://www.focus-news.net/news/2018/05/09/2519603/blagoevgrad-kmetat-d-r-atanas-kambitov-shte-napravi-parva-kopka-za-obnovyavane-na-sgradata-na-obshtinata.html", "text": "Кметът д-р Атанас Камбитов ще постави начало на дейностите по обновяване и модернизиране на сградата на Община Благоевград в изпълнение на проект „Въвеждане на мерки за енергийна ефективност в общински административни сгради“. Това съобщиха от пресцентъра на Общината. Церемонията „Първа копка“ ще се състои от 12.00 часа пред сградата на Община Благоевград. \r\nВъвеждането на мерките за енергийна ефективност ще подобрят експлоатационните характеристики за удължаване на жизнения цикъл на сградата на общинска администрация – Благоевград. С реализация на проектните дейности ще се постигне повишаване на енергийната ефективност и редуциране на енергопотреблението в административната сграда на Община Благоевград. Ще бъдат осигурени и по-добри условия на работа на служителите, енергийно - ефективна работна среда и осигуряване на достъп за хора в неравностойно положение\r\nПроектът се финансира по Оперативна програма „Региони в растеж 2014 - 2020“.", "date": "2018.05.09", "title": "Благоевград: Кметът д-р Атанас Камбитов ще направи първа копка за обновяване на сградата на Общината"}
{"url": "http://www.focus-news.net/news/2018/05/09/2519610/burgas-ostava-zatvorena-za-dvizhenie-otsechkata-pomorie-aheloy-poradi-izvarshvane-na-remontni-deynosti.html", "text": "С нормална интензивност се извършва движението в Бургас, предаде репортер на Радио „Фокус“ - Бургас. Пътните настилки са сухи. Времето е облачно и тихо, очаква се да завали. Ремонти се извършват на 8-километровата пътна отсечка кв. „Ветрен“ - Бургас. Шофьорите да се движат внимателно. Остава затворена за движение отсечката Поморие - Ахелой поради извършване на ремонтни дейности на пътната настилка. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител ремонтите трябва да приключат до 18 юни 2018 г. Водачите да се движат с повишено внимание и съобразена скорост в свободната лента, съобразно създадената организация на движение.\r\nДеница ДИМИТРОВА", "date": "2018.05.09", "title": "Бургас: Остава затворена за движение отсечката Поморие - Ахелой поради извършване на ремонтни дейности"}
{"url": "http://www.focus-news.net/news/2018/05/09/2519591/3d-spektakal-shte-osveti-sgradata-na-ministerskiya-savet-po-povod-denya-na-evropa.html", "text": "Денят на Европа ще бъде отбелязан с най-голямото досега светлинно и звуково 3D мапинг шоу в София. Това съобщиха от Представителството на ЕК в България. От 21.30 часа днес на фасадата на сградата на Министерския съвет ще се прожектира кратък филм под надслов \"Днешният ден\" посветен на Европейската година на културното наследство 2018. С него ще се отбележи също първото Българско председателство на Съвета на ЕС. \r\nОрганизатори са Представителството на Европейската комисия и Информационното бюро на Европейския парламент в България, а официални партньори са Министерството за Българското председателство на Съвета на ЕС 2018 и Столична община. \r\nДостъпът до площад \"Независимост\" е свободен, а филмът ще бъде показан 4 пъти, за да могат всички желаещи да се насладят на този единствен по рода си спектакъл.", "date": "2018.05.09", "title": "3D спектакъл ще освети сградата на Министерския съвет по повод Деня на Европа"}
{"url": "http://www.focus-news.net/news/2018/05/09/2519608/faz-kitay-yaponiya-i-yuzhna-koreya-se-obedinyavat-za-razreshavaneto-na-yadreniya-spor-s-phenyan.html", "text": "Япония, Китай и Южна Корея ще си сътрудничат за разрешаването на ядрения спор с режима в Пхенян. Китайският министър-председател Ли Къцян, президентът на Южна Корея Мун Дже-ин и японският премиер Шиндзо Абе се договориха за съвместна среща в Токио тази сряда, припомня германският национален ежедневник Die Frankfurter Allgemeine Zeitung. \r\nПреди съвместната среща Мун Дже-ин потвърди, че и трите държави са потвърдили необходимостта от ядрено разоръжаване на Северна Корея. На свой ред министър-председателят на Япония подчерта, че за разрешаване на проблемите с Пхенян ще се прилагат резолюциите на ООН. \r\nЕднодневната среща на върха на лидерите на трите държави предшества планираният след няколко седмици разговор между държавния глава на САЩ Доналд Тръмп и севернокорейския лидер Ким Чен-ун. С цел създаване на рамка за дискусията в сряда в Северна Корея пристигна новият държавен секретар на САЩ Майк Помпео. Остава неясно обаче дали американският дипломат ще се срещне лично с Ким Чен-ун за тази цел. Уточнено бе единствено, че Вашингтон ще смекчи санкциите срещу Пхенян само след постигане на денуклеаризация на изолираната комунистическа страна. \r\nВ рамките на историческата среща на върха между лидерите на Северна и Южна Корея, Ким Чен-ун потвърди решимостта си за прекратяване на програмата за ядрени оръжия на Пхенян. В тази връзка Китай увери, че ще направи всичко по силите си, за да улесни процеса. Тереза Герова", "date": "2018.05.09", "title": "FAZ: Китай, Япония и Южна Корея се обединяват за разрешаването на ядрения спор с Пхенян"}
{"url": "http://www.focus-news.net/news/2018/05/09/2519597/burgas-v-grada-shte-se-provede-parad-na-znamenata-po-povod-denya-na-evropa.html", "text": "За поредна година Община Бургас и Областен информационен център - Бургас организират поредица от събития и инициативи по повод 9 май - Ден на Европа. Това съобщиха от пресцентъра на Общината. Награждаване на победителите в конкурса за ученически проект \"Европа - предизвикателството за моята кариера\", проведен в партньорство с Центъра за кариерно ориентиране и консултиране, ще се състои в 13.30 часа в залата на Център за личностна подкрепа и развитие (ЦПЛР). Дебат \"Бъдещето на Западните Балкани\", с участието на възпитаници от Търговската гимназия, ще се проведе от 15.00 часа в училището. В рамките на празничната програма ще се проведат и две изложби - \"Пътуване в Европа\" и \"10 права в ЕС\", изготвени от Областен информационен център - Бургас, очакват своите посетители в градовете Камено и Средец. От 10.30 часа доброволци от инициативата \"Бургас харесва младите\", с участието на ученици АЕГ \"Гео Милев\" и фанфарен оркестър към Търговската гимназия, ще преминат от Пантеона до Експозиционен център \"Флора\" в шествие-парад на знамената. От 11.00 часа ще започне младежки форум \"Предимството да бъдеш информиран\". В него ще вземат участие представители от младежки екип \"Европа\", сдружение \"АСУ Делфи\" Бургас и фондация \"Астика\". Акцентът ще падне върху настоящото Българско председателство на Съвета на ЕС. Ще бъдат дискутирани и възможностите за включване на бургаски младежи в дейности и инициативи, с участието на доброволци от Европейска доброволческа служба. Вторият модул на форума ще представи Бургас като културна дестинация в Европейската година на културното наследство. От 18.00 ч. в залата на Областна администрация Бургас НЧ \"Фар 1946\" - Бургас представя празничен концерт на вокалните групи и школите по пиано, посветен на Деня на Европа и Европредседателството. В същото време с \"Ода на радостта\" Бургаският духов оркестър ще посреща минувачите на открита сцена до \"Часовника\". Програмата продължава с общоевропейската \"Нощ на литературата\". От 18.00 в четири \"четящи гнезда\" небезизвестни личности ще четат откъси от интересни книги. Местата са: BarBossa, Кафе-книжарница \"Екслибрис\" (експо център \"Флора\"), Craft shop Papa Beer и книжарница \"Хеликон\". Събитието се организира съвместно с Чешкия културен център в София, културни институти и посолства на страните членки на Европейския съюз.\r\nЗаедно с Община Бургас в инициативата се включва и Регионална библиотека \"П. К. Яворов\". В брандирания от нея с ликовете на известни писатели автобус № 9, движещ се по линията от жк. \"Меден рудник\" до жк. \"Славейков\", на пътниците ще се раздават за четене откъси от култови книги. Честванията по повод Деня на Европа ще продължат и на 10 май. Стартът ще бъде даден с \"Велообиколка на ЕвроБургас\", като част от Деня на отворени врати по проекти с европейско финансиране. Събитието е част от европейската кампания \"Европа в моя регион 2018\", която се провежда във всички страни от Европейския съюз. Велообиколката ще започне в 13.00 часа с начална точка Морска гара. След това ще се премине през обновената част на Морската градина, Бизнес инкубатора, Морското казино, Стената на приказките и ще приключи на Експозиционен център \"Флора\". От 14.00 часа във Флората ще се проведе европейски пленер \"България в Европа\" с участието на ЦПЛР, където малки майстори на четката ще покажат приноса на ЕС в Бургас през своите очи. Концерт на талантите от Национално училище за музикално и сценично изкуство \"Проф. Панчо Владигеров\" ще отбележи края на събитията, посветени на Деня на Европа в Бургас. Той ще започне в 18.00 часа на откритата сцена до \"Часовника\".", "date": "2018.05.09", "title": "Бургас: В града ще се проведе Парад на знамената по повод Деня на Европа"}
{"url": "http://www.focus-news.net/news/2018/05/09/2519611/stara-zagora-profesionalen-forum-preventsiyata-kato-protses-na-etichnost-osashtestvimost-dostovernost-i-efektivnost-shte-se-provede-v-grada.html", "text": "От днес до 11 май 2018 г. в хотелски комплекс „Сити“ ще се проведе тридневен Професионален форум на тема: „Превенцията като процес на етичност, осъществимост, достоверност и ефективност“, подготвен от Общинския съвет по наркотични вещества Стара Загора и Превантивно-информационния център по зависимости. Това съобщиха от пресцентъра на Общината.\r\nГости на форума ще бъдат заместник-министър Светлана Йорданова от Министерство на здравеопазването, представители на Националния център по наркомании и Националния фокусен център за наркотици и наркомании, Столична дирекция на вътрешните работи – отдел „Противодействие на криминалната престъпност“, ОДМВР – Стара Загора, ОДМВР – Ловеч, Община Стара Загора. \r\nВниманието на участниците във форума - представители на 27 Общински съвета по наркотични вещества и експерти от 27 превантивно-информационни центъра в страната, които имат опит в сферата на превенцията на употребата на психоактивни вещества и работят на терен (в училищата), ще се насочи към приложението в практиката на съвременни подходи при универсална превенция и на европейските стандарти за планиране и осъществяване на превантивни програми. \r\nОчакванията са да се споделят мнения, досегашен опит, постижения, проблеми, неформално да се разговаря за интересуващата проблематика, да се доразвият партньорски взаимоотношения; да се усъвършенстват познания и умения за правилно планиране и провеждане на интерактивни занятия в училищата, да се обсъдят и да се определят мерки за бъдеща превантивна дейност, да се потърсят по-добрите възможности за работа с подрастващите.", "date": "2018.05.09", "title": "Стара Загора: Професионален форум „Превенцията като процес на етичност, осъществимост, достоверност и ефективност“ ще се проведе в града"}
{"url": "http://www.focus-news.net/news/2018/05/09/2519614/sport-rafael-nadal-zapochva-uchastieto-si-na-turnira-v-madrid.html", "text": "Световният номер едно Рафаел Надал започва участието си на турнира от сериите „Мастърс“ в Мадрид. Първият двубой на испанеца ще бъде срещу Гаел Монфис от Франция, който през настоящата седмица е поставен под номер 41 в световната ранглиста. \r\nМачът помежду им ще се играе на корт „Маноло Сантана“ и ще започне не по-рано от 17:00 часа.", "date": "2018.05.09", "title": "Спорт: Рафаел Надал започва участието си на турнира в Мадрид"}
{"url": "http://www.focus-news.net/news/2018/05/09/2519616/plovdiv-intenziven-e-trafikat-po-avtomagistrala-trakiya-i-po-pat-plovdiv-karlovo-i-pat-plovdiv-asenovgrad-smolyan.html", "text": "Интензивен е трафикът по автомагистрала „Тракия“ и по път Пловдив - Карлово и път Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Натоварено е движението и по направлението Пловдив-Пещера. Пътните настилки в областта са частично мокри, в усойните и планински райони – мокри и хлъзгави. Движението на моторни превозни средства до 12 тона по АМ „Тракия“, в участъка от км 134 до км 156, се осъществява двупосочно в платното посока София, поради ремонтни дейности. Ограничено е преминаването за камиони над 12 тона, като водачите трябва да използват обходни маршрути – от пътен възел „Пловдив Изток“ при км 133 на АМ „Тракия“, по път I-8 и II-66 до пътен възел „Плодовитово“ при км 165 и обратно. Остава валидно и въведеното ограничение за движение с до 90 км/час по участъка с ремонтни дейности. Преминаването по пътя Шишманци - Белозем, в района на пътния възел при АМ „Тракия“, се осъществява в една лента, поради ремонтни дейности на надлез. Движението в участъка се контролира от светофарна уредба. Срокът на ремонтните дейности е до 20 май. Движението по пътя Пловдив - Асеновград, от изхода на град Пловдив до град Асеновград, се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Опасност от образуването на свлачища и срутища има по направленията Бачково - Нареченски бани, Юговско ханче - Югово - Лъки - Здравец и Кричим - Девин. Водачите трябва да преминават с повишено внимание и съобразена скорост.\r\nТрафикът на територията на град Пловдив също е натоварен към този час. Задръствания се образуват по булевардите „Пещерско шосе“, „Васил Априлов“, „Шести септември“, „Христо Ботев“, „Руски“, „Цар Борис III Обединител“, „Найчо Цанов“, „Освобождение“, „Източен“, „Снакт Петербург“ и „България“. Пътните настилки в града са частично мокри, но нормално проходими.\r\nТони МИХАЙЛОВ", "date": "2018.05.09", "title": "Пловдив: Интензивен е трафикът по автомагистрала „Тракия“ и по път Пловдив - Карлово и път Пловдив - Асеновград - Смолян"}
{"url": "http://www.focus-news.net/news/2018/05/09/2519617/pregled-na-osnovnite-temi-v-starozagorskiya-pechat.html", "text": "„С множество инициативи ще бъде отбелязан 9 май в Стара Загора“ е водещо заглавие на вестник “Старозагорски новини“. По повод 9 май в Стара Загора са организирани редица инициативи. В 10.00 часа в парк \"Пети октомври\" ще започне празник на младите таланти, посветен на Деня на Европа с участието на Информационен център \"Европа Директно - Стара Загора\", Областен информационен център, творчески формации при Центъра за подкрепа за личностно развитие, Народно читалище \"Родина 1860\", училища и детски градини. \r\nОт 12.00 часа в Регионална библиотека \"Захарий Княжески\" ще се проведе среща, свързана с паневропейската инициатива \"Отново в училище\". Емил Стоименов и Ирена Янкова от Младежкия екип Европа ще се \"върнат\" на училище и ще представят пред ученици от старозагорските училища дейностите и възможностите на Обединена Европа. Двамата лектори са от Стара Загора, завършили ГПЧЕ \"Ромен Ролан\" и в момента са членове на Младежки екип Европа. Изложба и викторина \"Европейски столици\" ще се проведат от 13.30 часа в сградата на Културно-информационен център \"Етносвят България\" на ул. \"Капитан Петко Войвода\" No 54. Флашмоб събира малки и големи на хоро по повод Деня на Европа. С него ще бъде изразен сърдечният пулс на Европа, който бие в български ритъм. Младежите от ГЕРБ канят родолюбиви старозагорци на паркинга на парк \"Артилерийски\" в 18.30 часа, а хорото ще се извие в 19.00 часа. За четвърти път на 9 май от 18 до 22 часа Стара Загора ще се потопи в Нощта на литературата. Общественици, актьори, писатели, журналисти, психолози и други публични личности ще представят на всеки половин час, в рамките на 15 минути, един и същи откъс в различни градски пространства, наречени читателски гнезда в целия град. След прочита му посетителите на събитието ще получават печат в специална брошура пътеводител и ще се отправят към следващото читателско гнездо. Така те ще имат възможност да се докоснат до литературите на различни страни в рамките само на една нощ. Независимо в каква последователност и кои гнезда ще посетят, събралите поне 7 различни печата могат да участват в томбола, която ще се проведе в 21.45 часа в Регионална библиотека \"Захарий Княжески\". Печелившите ще получат за награда една от четените книги в Нощта на литературата 2018 г. Стара Загора ще отбележи и 73 години от края на Втората световна война. За Деня на победата Руският клуб в града организира в Регионална библиотека \"Захарий Княжески\" (фоайе и зала на първи етаж) фотоизложба, посветена на събитията, случили се през 1941-1942 г. В 22 табла, разделени на две части, са показани документални кадри от събитията и лица на хората, защитавали Севастопол и разрушените и възстановени след войната сгради, паметници, скулптури. Изложбата е дело на Държавния музей за героичната отбрана и освобождението на Севастопол. Ритуалът по поднасяне на венци и цветя, посветен на Деня на победата и 73 години от края на Втората световна война, ще започне от 11:00 часа пред Паметната плоча на СВВБ пред Военен клуб, ул. \"Августа Траяна\" No 23. \r\n„Изправят на съд в Стара Загора поданици на кралица Елизабет“ е друго заглавие от страниците на ежедневника. Двама поданици на британската кралица, студенти-третокурсници по медицина у нас, ще застанат пред Окръжен съд - Стара Загора, по обвинение в използване на фалшиви банкови карти. 24-годишният Абас И. и с три години по-възрастният от него Ибтесам А. са били задържани на 19 декември 2016 г. в Стара Загора при поредна покупка на мобилен телефон с марката Iphone на стойност близо 1700 лв. \r\nВ хода на досъдебното производство станало ясно, че бъдещите доктори само за няколко дни, от 7 до 19 декември, от различни търговски обекти в София, Пазарджик и Града на липите са \"закупили\" 11 броя от скъпите телефони. Те използвали две фалшифицирани банкови карти, на които били записани данните на немски граждани, които не подозирали, че се източват сметките им. Двамата чужденци са с мярка за неотклонение \"парична гаранция\" от по 15 000 лв., уточниха от Окръжната прокуратура, където очакват до дни да бъде насрочено делото. За подобни измами е предвидено наказание от 2 до 8 години затвор. \r\n„Смърт на бебе провокира фейсбук протест в Стара Загора“, пише поще изданието. Група от 5 майки и 2-ма бащи се събра вчера пред сградата на Акушеро-гинекологичния комплекс към УМБАЛ \"Киркович\" в Стара Загора с искане да бъдат оповестени причините за смъртта на новороденото бебе Никола. Случаят нашумя след публикация на майката на починалото дете във фейсбук. Тя обвинява за смъртта на бебето си акушерката и акушер-гинеколога, извършили раждането. По данни на УМБАЛ \"Киркович\" детето е починало в средата на април, но е било родено в средата на януари т.г. Според документираната фактология то е родено с нарушение в дишането, което е било причината да бъде интубирано и лекувано в продължение на 3 месеца в Книниката по неонатология. Понастоящем цялата преписка по случая е изпратена в отдел \"Медицински одит\" в Министерството на здравеопазването, чиито специалисти трябва да се произнесат дали е имало злоупотреба с лекарската практика, или не, уточниха от старозагорската болница. \"Нито майката, нито граждани могат да обвиняват дежурния екип на АГ-комплекса, защото смъртта на детето е настъпила 3 месеца след раждането му. Не мога да освободя лекар от работа, докато не станат ясни резултатите от медицинския одит. Противното би означавало да му вменя вина\", коментира пред медията ни изп. директор на УМБАЛ \"Киркович\" проф. Йовчо Йовчев. Медията изразява своите съболезнования към майката и засвидетелства уважение към родителите, излезли на протест с плаката \"Има смърт, няма виновни\". Мини гражданският протест в Стара Загора е логично продължение на тенденцията чрез социалните мрежи да се отправят обвинения, че и дори да се обявява война (последното касае американския президент Тръмп, който авансово обяви в туитър, че ще пусне \"умни\" ракети над Сирия и го направи няколко дни по-късно). \r\nНо пък ако социалните мрежи ще диктуват дневния ред на обществото, защо тогава са ни законите?", "date": "2018.05.09", "title": "Преглед на основните теми в старозагорския печат"}
{"url": "http://www.focus-news.net/news/2018/05/09/2519612/dobrich-noshtni-literaturni-cheteniya-i-virtualna-sreshta-sas-zabelezhitelni-evropeyski-pisateli-shte-se-provedat-v-grada.html", "text": "Добрич за четвърти път ще се потопи в Нощта на литературата на 9 май, от 18.00 до 22.00 часа. Това съобщиха от пресцентъра на Община град Добрич. Популярни личности ще представят на всеки половин час, в рамките на 15 минути, един и същи текст в различни пространства, наречени „читателски гнезда”. След прочита му посетителите на събитието се отправят към следващото „читателско гнездо“. Така слушателите ще се докоснат до литературите на различни страни в рамките само на една нощ. \r\nВсички приятели на литературата са поканени да се включат и да станат част от този литературен празник.\r\nЗа седми път България ще се включи в международното събитие Нощ на литературата. \r\nГлавни организатори на събитието са посолства и културни институти на европейски страни (EUNIC България и други), Представителството на Европейската комисия в България, Фондация „Детски книги“ и Фондация „Следваща страница“. \r\nПрограмата в Добрич включва:\r\n- Първо читателско гнездо: Регионална библиотека „Дора Габе“ - Добрич:\r\nТекстът е предложен от Унгарски културен институт при Посолството на Унгария в София\r\nКнига: Семейство Мейзга, автор: Бела Риго\r\nГероите от култовия анимационен унгарски сериал, прожектиран в България през 70-те години на миналия век, се завърнаха в книга. Приключенията на счетоводителя Гейза Мейзга и щурото му семейство - половинката му Паула, двете им деца Криста и Аладар и домашните любимци Бльоки и Мафия, са описани в историите \"Дистанционен сервиз\", \"Автотормоз\", \"Мозъчен стимулатор\", \"Оранжерия-гигантерия\", \"Времеразширителят\" и \"Космическо пътешествие\". Неразделна част от семейството е, разбира се, праправнукът на куб на Гейза Мейзга - Емзеперикс, който винаги е готов да изпрати на вечно изпадналото в беда семейство свръхмодерни уреди, които обаче още повече объркват живота им.\r\nЧете: Красимир Демиров – актьор в Драматичен театър „Йордан Йовков“ \r\nКрасимир Демиров казва за себе си: „Роден съм в Провадия. По професия съм професионален актьор. Вече 30 години не работя , а ... играя. Защото ми харесва! Обичам всяка вечер да съм „някой друг“. И се забавлявам!“\r\n- Второ читателско гнездо: Дом-паметник „Йордан Йовков“ - Добрич\r\nТекстът е предложен от Посолство на Словашката република в София\r\nКнига: Къщата на глухия, автор: Петер Крищуфек\r\nАко се правиш, че не чуваш, може да изгубиш слуха си...\r\nЗаглавието на семейната сага “Къщата на глухия” е взето от мястото, където Франсиско Гоя рисува прочутата серия “черни” картини.\r\nАлфонз Трновски, общопрактикуващ лекар, цял живот се стреми да изглежда успешен, щастлив и доволен, но действителността е друга. Той не се вслушва в съвестта си, докато край него препускат събитята от 20-ти век. Извън историческия фон това е разказ за отношенията баща – син, за зависимостите от миналото и връзките им с бъдещето, за приятелството, паметта и забравата. А в тях могат да се скрият големи изненади...\r\nЧете: д-р Искрен Димитров – специалист по УНГ, практикува в МЦ Вива Феникс – Добрич\r\n- Трето читателско гнездо: Книжарница „Хеликон“ - Добрич\r\nТекстът е предложен от Чешки център в България\r\nКнига: Бърненски разкази\r\nАвтор: Иржи Кратохвил\r\n„Бърненски разкази“ се появяват през 2007 г. По признанието на автора им Иржи Кратохвил: „Историите […] се разполагат в седем бърненски десетилетия, някои от тях са още от времето на немската окупация, част от тях – в четирите десетилетия на комунизма, а повечето са от нашата съвременност. Най-голямата част от бърненските разкази написах след 1990 г.“ Той не се съмнява, че добрата литература е тази, която продължава да ни разказва истории. Затова в „Бърненски разкази“ откриваме неочаквани развръзки, трагикомични сюжети и герои, невероятни и нерядко гротескни скокове в пространството и времето, както и добронамерено пародиране на техниките на постмодерното писане. \r\nЧете: Валентина Добринчева - радио журналист. Издала е две книги - поетичната \"Шипка\" (2010) и \"Посвещение\" - поезия в проза, която излезе в началото на 2018 г., и двете от издателство \"Литературен форум\". Член е на Сдружението на писателите в Добрич и на редколегията на списание \"Антимовски хан\" - издание на сдружението.", "date": "2018.05.09", "title": "Добрич: Нощни литературни четения и виртуална среща със забележителни европейски писатели ще се проведат в града"}
{"url": "http://www.focus-news.net/news/2018/05/09/2519609/blagoevgrad-v-grada-shte-badat-otbelyazani-73-godini-ot-pobedata-nad-fashizma-i-denyat-na-evropa.html", "text": "Община Благоевград ще отбележи 73 години от края на Втората световна война и Деня на Европа. Това съобщиха от пресцентъра на Общината. Ритуалът по полагане на цветя в памет на загиналите във войната ще се проведе от 11.00 часа пред паметната плоча на загиналите за обединението и независимостта на България, която се намира пред зала „22 септември“. \r\nНа 9 май 1945 г. с подписването на капитулацията на Германия завършва Втората световна война. Военните действия се водят на територията на 4 континента и в нея са въвлечени 61 държави. Във втората фаза на войната се включват над 6 000 души от Югозападна България. От региона на Благоевград в сраженията участват над 2 300. \r\nДнес отбелязваме още и Денят на Европа. Той е посветен на мира и обединението в Европа. 9 май се чества в различни форми в повечето държави членки на ЕС и кандидат-членки на ЕС като Турция. Поради политическия характер на този ден, той се използва като възможност да се информират хората за ЕС и да се говори в подкрепа на европейската интеграция.", "date": "2018.05.09", "title": "Благоевград: В града ще бъдат отбелязани 73 години от победата над фашизма и Денят на Европа"}
{"url": "http://www.focus-news.net/news/2018/05/09/2519613/veliko-tarnovo-v-muzikalno-dramatichniya-teatar-konstantin-kisimov-shte-se-sastoi-klasicheski-kontsert-po-povod-denya-na-evropa.html", "text": "В Музикално-драматичния театър „Константин Кисимов“ ще се състои класически концерт по повод Деня на Европа. Това съобщиха от пресцентъра на Община Велико Търново. Музикалното събитие ще се състои в 19.00 часа тази вечер. Организатор е Областният информационен център. В програмата са включени произведения на европейски композитори – Жул Леви, Имре Калман, Йохан Щраус, Франц Лехар и други. Диригент е Игор Богданов, хормайстор – Яница Брънзелова, а водещ – Силвия Шекилова. Солисти ще бъдат Лидия Лазарова, Доротея Доротеева, Полина Петкова, Пламен Долапчиев, Георги Гърланов, както и гостуващите Иво Йорданов и Михаил Михайлов. В концерта ще участват оркестърът и хорът на Музикално-драматичния театър. Входът е свободен.", "date": "2018.05.09", "title": "Велико Търново: В Музикално-драматичния театър „Константин Кисимов“ ще се състои класически концерт по повод Деня на Европа"}
{"url": "http://www.focus-news.net/news/2018/05/09/2519605/shumen-s-podnasyane-na-ventsi-i-tsvetya-v-grada-shte-badat-otbelyazani-denyat-na-evropa-i-73-godini-ot-pobedata-nad-hitlerofashizma.html", "text": "С тържествен ритуал по поднасяне на венци и цветя в града ще бъдат отбелязани Денят на Европа и 73 години от победата над хитлерофашизма. Това съобщиха от Община Шумен. Тържеството ще започне в 11.00 часа пред паметника на загиналите във войните шуменци на площад „Кристал“. Организатори са Община Шумен и Командването на военния гарнизон в Шумен. В церемонията по отбелязването на 9-и май ще участват кметът на Община Шумен Любомир Христов, представители на общинската и областната администрация, общински съветници, политически, просветни, обществени организации и граждани.\r\nОбщината призовава шуменци и гостите на града да почетат паметта на загиналите във Втората световна война и да се включат в честването по повод Деня на Европа.", "date": "2018.05.09", "title": "Шумен: С поднасяне на венци и цветя в града ще бъдат отбелязани Денят на Европа и 73 години от победата над хитлерофашизма"}
{"url": "http://www.focus-news.net/news/2018/05/09/2519621/makfaks-makedoniya-polovin-milion-turtsi-kazaha-na-redzhep-tayip-erdogan-dostatachno.html", "text": "След като държавният глава на Турция Реджеп Тайип Ердоган заяви, че ще подаде оставка, ако нацията каже „Достатъчно!“, повече от половин милион граждани на страната му отговориха със съобщение в социалната мрежа „Туитър“ с маркер #Tamam, което означава „достатъчно“ на турски език, предава македонската информационна агенция „Макфакс“.\r\n„Ако един ден нацията ни каже „достатъчно\", ние ще се оттеглим\", увери по-рано турският президент в реч пред парламента в Анкара.\r\nСкоро след речта, маркерът #Tamam се появи в „Туитър“ и се превърна в една от най-популярните теми в  социалната мрежа.\r\n„Искаме демокрация и говорим много за Ердоган. Молим те, оттегли се от поста, вече си направил достатъчно луди неща за нашата страна и народ. Достатъчно е“, гласи коментар на един от потребителите в социалната мрежа. „Няма да си отидеш спокойно, ще отговаряш за всичките си действия. Достатъчно е\", пише друг потребител. \r\nОпонентите на Ердоган в президентските избори  също се присъединиха към кампанията в „Туитър“. Акцията е една от малкото демонстрации на единство сред опозиционните партии в Анкара, включително и на прокюрдските. \r\nЕрдоган е на власт в Турция вече 15 години. Управлението му се свързва с икономически растеж, но и с разправа с опонентите му. Миналия месец той обяви предсрочни избори в страната на 24 юни, година по-рано от редовните.Тереза Герова", "date": "2018.05.09", "title": "„Макфакс“ (Македония): Половин милион турци казаха на Реджеп Тайип Ердоган: „Достатъчно!“"}
{"url": "http://www.focus-news.net/news/2018/05/09/2519619/burgas-v-obshtinata-shte-se-provede-preskonferentsiya-po-povod-predstoyashtoto-avtomobilno-sastezanie-pista-burgas.html", "text": "От 9.30 часа днес в Заседателната зала на Община Бургас ще се проведе пресконференция по повод предстоящото издание на голямото автомобилно състезание „Писта Бургас“. Това съобщиха от пресцентъра на Община Бургас.", "date": "2018.05.09", "title": "Бургас: В Общината ще се проведе пресконференция по повод предстоящото автомобилно състезание „Писта Бургас“"}
{"url": "http://www.focus-news.net/news/2018/05/09/2519618/silistra-v-grada-shte-bade-otkrita-memorialna-stena-na-slavata.html", "text": "Мемориална стена на славата с изписани 563 войници и офицери ще бъде открита и осветена в 11.00 часа днес. Това съобщиха от пресцентъра на Областната администрация в Силистра. Тя е изградена до паметника на 31-ви Силистренски полк - Железен в Силистра. За изграждането на мемориала през 2005 г. е изграден Инициативен комитет, а през 2012 година той заработи активно под председателството на тогавашния областен управител Николай Димов. Поканени за съдействие са представители на седемте общини в областта, от които 6 с решения на местните общински съвети са проявили финансово участие. Привлечени са музеите в областта, Областният съюз на ветераните от войните, Съюзът на офицерите и сержантите от резерва и запаса, Военно окръжие Силистра, НД „Традиция“, родолюбиви граждани. Само 6 от поканените с писма 133 общински съветници от общинските съвети в област Силистра са дарили средства за мемориалната стена. Подобна на нея в област Силистра има единствено в района на Мемориална гробница 1916 в село Шуменци, посветена на победата на България Добруджанския фронт в битката за Тутраканската крепост в края на Първата световна война. Стената е съставена от шест части. Цялата композиция е дълга близо 20 метра, а отделните части са с височина от 3 до 3.5 метра. Проектът на арх. Мария Друмева е съгласуван с Министерство на отбраната и е защитен пред Специализирания експертен съвет по изобразителни изкуства и пред Националния институт за недвижимото културно наследство към МК. По предложение на членове на СБЖ и на неправителствена организация, позната с грижата си за чистотата в Силистра, община Силистра и Общинска фирма „Синева“ почистват създадената преди повече от 30 години чешма пред паметника на проф. Георги Чапкънов-Чапа, който е част от областния регистър на военните паметници. Предстои да бъдат отпуснати средства и за възстановяване на повредените елементи по пушките на паметника.", "date": "2018.05.09", "title": "Силистра: В града ще бъде открита Мемориална стена на славата"}
{"url": "http://www.focus-news.net/news/2018/05/09/2519606/v-sofiyskiya-universitet-sv-kliment-ohridski-shte-se-provede-publichen-debat-za-mladite-hora-i-tyahnoto-badeshte-v-digitalna-evropa.html", "text": "От 11.30 часа днес в Аулата на Софийския университет \"Св. Климент Охридски\" ще се проведе публичен дебат с комисаря по цифрова икономика и цифрово общество Мария Габриел, с министъра за Българското председателство на Съвета на ЕС Лиляна Павлова и с депутата от Европейския парламент Искра Михайлова. Това съобщиха от пресцентъра на Представителството на ЕК в България.\r\nОсновната тема на гражданския диалог ще бъдат младите хора и тяхното бъдеще в дигитална Европа, но ще бъдат дискутирани и всякакви други въпроси свързани с настоящето и бъдещето на ЕС.", "date": "2018.05.09", "title": "В Софийския университет \"Св. Климент Охридски\" ще се проведе публичен дебат за младите хора и тяхното бъдеще в дигитална Европа"}
{"url": "http://www.focus-news.net/news/2018/05/09/2519620/stara-zagora-obshtinata-organizira-literaturni-cheteniya-po-povod-noshtta-na-literaturata.html", "text": "За седми път България ще се включи в международното събитие Нощ на литературата. Днес от 18.00 до 22.00 часа европейска преводна литература ще се чете в дванадесет български града – Бургас, Варна, Велико Търново, Габрово, Добрич, Пазарджик, Перник, Пловдив, Русе, София, Стара Загора и Шумен. Това съобщиха от пресцентъра на Община Стара Загора. Главни организатори на събитието са посолства и културни институти на европейски страни (EUNIC България и други), Представителството на Европейската комисия в България, Фондация „Детски книги“ и Фондация „Следваща страница“. \r\nНовото тази година е, че за първи път се представя българската литература в превод. В новата поредица, която се реализира със съдействието на Къща за литература и превод, съвременни български автори ще звучат в превод на различни европейски езици. \r\nСтара Загора за четвърти път се потапя в Нощта на литературата. На 9-и май общественици, актьори, писатели, журналисти, психолози и други публични личности ще представят на всеки половин час, в рамките на 15 минути, един и същи откъс в различни градски пространства, наречени „читателски гнезда”. След прочита му посетителите на събитието получават печат в специална  брошура пътеводител и се отправят към следващото читателско гнездо. Така слушателите имат възможност да се докоснат до литературите на различни страни в рамките само на една нощ. Независимо в каква последователност и кои гнезда ще посетят, събралите поне 7 различни печата могат да участват в томбола, която ще се проведе в 21.45 часа в Регионална библиотека „Захарий Княжески“. Печелившите ще получат за награда една от четените книги в Нощта на литературата 2018 г. \r\nОрганизатори са Община Стара Загора в партньорство с  Библиотека „Родина“, Информационен център „Европа Директно – Стара Загора“, Книжарница „Приятели“, Книжарница „Хеликон“, „Книжарница  в Куфар“, Къща- музей „Гео Милев“, Регионална библиотека „Захарий Княжески“, Сдружение „Етносвят България“, Сдружение „Пътуващите книги на Стара Загора“, „Сдружение за съвременно изкуство и култура – Различният поглед“. \r\nДеветте „читателски гнезда“ са: Кафе „Нашето място“, бул. „Ген. Столетов“ № 107; Къщата на арх. Христо Димов, ул. „Сава Силов“ № 37; Къща музей „Гео Милев“, ул. „Гео Милев“ № 37; Колобри на бирата/Beer Kolobars, бул. „Митрополит Методий Кусев“ № 1; Книжарница „Приятели“, бул. „Цар Симеон Велики“ № 118; Кафе-ресторант „Бирхалето“, бул. „Митрополит Методий Кусев“ № 28; Книжарница „Хеликон“, бул. „Цар Симеон Велики“ № 100; Кафе „Августа“ (РИМ), бул. „Руски“ № 42 и Регионална библиотека „Захарий Княжески“, бул. „Руски“ № 44.", "date": "2018.05.09", "title": "Стара Загора: Общината организира литературни четения по повод Нощта на литературата"}
{"url": "http://www.focus-news.net/news/2018/05/09/2519623/blagoevgrad-veselin-marinov-shte-predstavi-noviya-si-album-v-zala-yavorov.html", "text": "Българският певец Веселин Маринов ще представи 28-ия си албум пред жители и гости в Благоевград. Това съобщиха от пресцентъра на Общината. От 18.30 часа днес в зала „Яворов“ почитателите на изпълнителя ще могат да чуят най- новите му песни, както и едни от най- големите хитове на музиканта. Организаторите на концерта обещават спектакъл на световно ниво. В програма са включени балет, визуални и светлинни ефекти. \r\nМузикалната проява е част от националното турне, което започна през 2017 г. След Благоевград националното турне на Веселин Маринов продължава в Гоце Делчев, Самоков, Перник, Кюстендил, Пловдив, Асеновград, Смолян, Шумен, Добрич.", "date": "2018.05.09", "title": "Благоевград: Веселин Маринов ще представи новия си албум в зала „Яворов“"}
{"url": "http://www.focus-news.net/news/2018/05/09/2519625/pregled-na-osnovnite-temi-v-burgaskiya-pechat.html", "text": "„Разстрел и самоубийство край морето“ е водещото заглавие на първа страница на регионалния ежедневник „Черноморски фар“. След тежките софри по Гергьовден и веселбите в Бургаски регион нокти впи следпразничната депресия. Двама посегнаха на живота си, а единият от тях опита да убие бившата си жена, пише още изданието. „Перлата на „Богориди“ се върна на мястото си“ е друго заглавие от първа страница на вестника. Един от най-известните символи на Бургас – Грамофонът, беше монтиран преди Гергьовденските празници и застана на познатото си място. „Втора голяма нискотарифна компания ще лети до Бургас“ е следваща тема от челото на вестника. Градовете от които ще се извършват полетите са все от Великобритания – Белфаст, Бирмингам, Единбург, Глазгоу, Манчестър, Лийдс, Нюкасъл, Лондон и Брадфорд.\r\nТемата на днешния брой е „Гърци се връщат по Черноморието като туристи“. Според туроператори, като индивидуални туристи, южните ни съседи започнаха да гостуват при нас.", "date": "2018.05.09", "title": "Преглед на основните теми в бургаския печат"}
{"url": "http://www.focus-news.net/news/2018/05/09/2519622/prof-vladimir-chukov-arabist-prez-sledvashtite-mesetsi-veroyatno-shte-ima-opiti-za-predogovaryane-na-iranskoto-yadreno-sporazumenie.html", "text": "През следващите месеци вероятно ще има опити за предоговаряне на иранското ядрено споразумение. Това каза в сутрешния блок „Добро утро, България“ на Радио „Фокус“ арабистът проф. Владимир Чуков по повод обявеното решение на американския президент Доналд Тръмп за излизане от споразумението. По думите му президентът, въпреки острата си реч, е оставил вратички, даващи възможност през следващите месеци спорните аспекти да бъдат изчистени. „Първо, очевидно е, че срокът от 10 години е много кратък за екипа на Доналд Тръмп. Второ, няма никакъв контрол върху програмата за балистичните ракети на ислямската република. Третият много важен пункт, който касае и регионалните съюзници, са регионалните активности на Ислямската република специално в Сирия, в Ирак и в Йемен“, обясни той. Проф. Владимир Чуков добави, че разминаването в позицията между САЩ и Европа по отношение на иранското ядрено споразумение е съществено. „Проблемът е, че според САЩ то генерира война, докато, съдейки по изказването на председателят на ЕК Федерика Могерини, ядреното споразумение с Иран генерира мир\", коментира Чуков. „Определянето на размера на санкциите спрямо Иран и начини за предоговаряне на спортните аспекти, така че всички да са доволни, са най-важните моменти, по които трябва да се работи в близко бъдеще\", добави арабистът.", "date": "2018.05.09", "title": "Проф. Владимир Чуков, арабист: През следващите месеци вероятно ще има опити за предоговаряне на иранското ядрено споразумение"}
{"url": "http://www.focus-news.net/news/2018/05/09/2519626/gabrovo-ogranicheno-e-dvizhenieto-na-avtomobili-s-shirina-nad-330-m-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.30 метра по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово, съобщиха за Радио „Фокус“ – Велико Търново, че обходният маршрут за МПС над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец. Срокът за приключване на ремонта е 31 декември.  Условията за пътуване в областта са нормални за сезона. Настилките са предимно сухи, в усойните места – частично мокри. Движението в началото на деня е натоварено. Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни\r\nЛуиза ТРАНЧЕВА", "date": "2018.05.09", "title": "Габрово: Ограничено е движението на автомобили с ширина над 3.30 м по пътя между селата Кормянско и Малък Вършец"}
{"url": "http://www.focus-news.net/news/2018/05/09/2519624/smolyan-prohodimi-sa-patishtata-v-oblastta-povishena-e-opasnostta-ot-padashti-kamani-po-vsichki-patishta.html", "text": "Предимно сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е интензивен в сутрешните часове. По-натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.09", "title": "Смолян: Проходими са пътищата в областта, повишена е опасността от падащи камъни по всички пътища"}
{"url": "http://www.focus-news.net/news/2018/05/09/2519615/yambol-denyat-na-pobedata-i-denyat-na-evropa-shte-badat-otbelyazani-s-tarzhestveno-chestvane-i-initsiativi-za-populyarizirane-na-grada-kato-destinatsiya-za-kulturen-turizam.html", "text": "Денят на победата и Денят на Европа ще бъдат отбелязани с тържествено честване пред паметника на Георги Дражев и на загиналите през войните ямболци. Това съобщиха от пресцентъра на Общината. Началото е в 9.45 с празнична програма на ямболския Духов оркестър при Народно читалище „Съгласие – 1862“. В 10.00 часа започва тържественият ритуал, посветен на  Деня на победата и Деня на Европа, със слово на кмета на Ямбол Георги Славов и отдаване на почит на загиналите във войните с поднасяне на венци и цветя пред паметника. \r\nПод мотото „Ямбол – отлична европейска дестинация за културен туризъм“ ще преминат инициативите за популяризиране на Ямбол като част от европейската мрежа на ЕДЕН дестинациите за културен туризъм. Проявите са посветени на Деня на Европа и във връзка с европейската година на културното наследство. В 10.00 часа от южната страна на Културно-информационен център „Безистен“ ще бъде обособен информационен щанд за популяризиране наградата на община Ямбол като нова дестинация за културен туризъм. \r\nДнес ще бъде Ден на отворени врати във всички ямболски музеи – Регионалния исторически, в Музея на бойната слава, Интерактивен музей „Безистен“ и Художествена галерия „Жорж Папазов“. \r\nДруг акцент в честванията е фестивалът „С песните на Европа“, организиран от Народно читалище „Зора – 1945“ на 12 май, събота. Началото е в 10.30 часа, в зрителната зала на читалището. Събитието се провежда с подкрепата на община Ямбол. В него участват индивидуални изпълнители и песенни състави от различни градове на страната. Изпълненията ще се журират в три възрастови групи: за деца от І до ІV клас, от V до VІІІ и от ІХ до ХІІ клас.", "date": "2018.05.09", "title": "Ямбол: Денят на победата и Денят на Европа ще бъдат отбелязани с тържествено честване и инициативи за популяризиране на града като дестинация за културен туризъм"}
{"url": "http://www.focus-news.net/news/2018/05/09/2519629/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Нормално натоварен е трафикът по главен път Е-79 и автомагистрала „Струма“. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки в областта са сухи. Проходът Предел е отворен за преминаването на всички видове моторни превозни средства. През изминалото денонощие няма регистрирани тежки пътни инциденти. Движението по главен път E-79 София – Кулата в участъка от град Кресна до град Сандански се осъществява с повишено внимание поради полагане на маркировка в срок до 10 май. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.05.09", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/05/09/2519630/burgas-v-grada-shte-se-izvarshvat-obrabotki-na-trevni-ploshti-protiv-karlezhi.html", "text": "В града ще се извършват обработки на тревни площи против кърлежи. Това съобщиха от пресцентъра на Община Бургас. Общината предлага на вниманието на своите жители и гости график за предстояща обработка против кърлежи на тревни площи (паркове, градини, детски площадки, зони за свободно пуснати кучета и други) в периода от днес до 30 май. Дезинфекционната станция поддържа в готовност и екип, който ще работи по сигнали на граждани, включително през празнични и почивни дни. Телефонни номера за сигнали: 056 86 29 81, 0893 683 143.\r\nДнес ще се исвършват обработки в ж.к. \"Славейков\" и ж.к. \"Изгрев\" – градини и детски площадки, Парк \"Славейков\";\r\n- 10 май 2018 г. – кв. \"Сарафово\", кв. \"Ветрен\" и кв. \"Банево\" – градини и детски площадки, площадки за свободно пуснати кучета;\r\n- 11 май 2018 г. – кв. \"Лозово\" и кв. \"Долно Езерово\" – градини и детски площадки,  Парк „Минерални бани“;\r\n- 14 май 2018 г. – кв. \"Крайморие\" и кв. \"Горно Езерово\" – градини и детски площадки,  ж.к. \"Меден рудник\"  – паркове и детски площадки;\r\n- 15 май 2018 г. – ж.к. \"Братя Миладинови\" и ж.к. \"Зорница\" – градини и детски площадки,  Парк \"Велека\" в ж.к. \"Изгрев\";\r\n- 16 май 2018 г. – с. Братово и с. Равнец – градини и детски площадки, сборни пунктове за продуктивни животни и подходите към тях, Приморски парк  –  от Пантеона до Воденицата, алеи под Воденицата и крайбрежна алея;\r\n- 17 май 2018 г. – с. Миролюбово, с. Изворище, с. Брястовец и с. Драганово – градини и детски площадки, сборни пунктове за продуктивни животни и подходите към тях, Приморски парк – от х-л Приморец до Пантеона;\r\n- 18 май 2018 г. – с. Димчево, с. Твърдица и с. Маринка – градини и детски площадки, сборни пунктове за продуктивни животни и подходите към тях, Парк \"Езеро\" – алеи от ЦУРК към Психодинспансер;\r\n- 21 май 2018 – с. Извор и Рибарско селище – градини и детски площадки, сборни пунктове за продуктивни животни и подходите към тях, Парк \"Езеро\" – алеи от Психодинспансер до канала, в посока  Сарафово;\r\n- 22 май 2018 – ж.к. \"Меден рудник\" – градини и детски площадки, кв. \"Победа\" и кв. \"Акации\";\r\n- 23 май 2018 – Парк \"Изгрев\" (бивш Гробищен парк);\r\n- 25 май 2018 – Лесопарк „Росенец“ в местност Отманли, Приют за безстопанствени кучета в местност Пода;\r\n- 28 май .2018 – Парк „Минерални бани“;\r\n- 29 май 2018 – ЦГЧ и ж.к. \"Възраждане\" – градини и детски площадки;\r\n- 30 май 2018 – ж.к. \"Лазур\" –  градини и детски площадки.", "date": "2018.05.09", "title": "Бургас: В града ще се извършват обработки на тревни площи против кърлежи"}
{"url": "http://www.focus-news.net/news/2018/05/09/2519628/dobrich-obshtinata-organizira-dzhuboks-za-poeziya-na-obshtestveni-mesta-po-povod-evropeyskata-initsiativa-nosht-na-literaturata.html", "text": "За поредна година Община Добрич се присъединява към европейската инициатива „Нощ на литературата“, организирана в партньорство с Чешкия културен център в България. Това съобщиха от пресцентъра на Общината. Днес ще бъдат представени произведения на съвременни европейски автори, четени от знакови личности от Добрич. Като съпътстващо събитие в града до 30 май ще гостува поезиомат - джубокс за слушане на поезия, който ще бъде монтиран в началото на Градски парк „Свети Георги“. Поезиоматът съдържа 20 стихотворения, представени на оригиналния език и в превод на български. Автор на проекта е Ондржей Кобза от Чехия, а Добрич е вторият български град, в който поезиоматът ще бъде монтиран през тази година по предложение на Чешкия културен център и инициатива на Община Добрич.", "date": "2018.05.09", "title": "Добрич: Общината организира Джубокс за поезия на обществени места по повод европейската инициатива „Нощ на литературата“"}
{"url": "http://www.focus-news.net/news/2018/05/09/2519632/vratsa-chudotvornata-ukrainska-ikona-sv-bogoroditsa-odigitriya-baytalska-pristigna-za-blagoslovenie-v-grada.html", "text": "Чудотворната украинска икона \"Св. Богородица Одигитрия - Байталска\" пристигна за благословение във Враца, предаде репортер на Агенция \"Фокус\". Иконата е в България с благословението на Негово светейшество Българския патриарх и Софийски митрополит Неофит. След като беше изложена за поклонение във Варненска и Великопреславска епархия и в Софийска епархия, благодарение на желанието и личния авторитет на Негово високопреосвещенство Врачанския митрополит Григорий, тя пристигна и във Враца. Тържественото посрещане на чудотворната икона на Света Богородица във Враца се състоя в митрополитския храм “Св. Николай Мирликийски”, огласено от тържествен камбанен звън. Иконата бе посрещната от Врачанския митрополит Григорий и свещеници от епархията. След внасянето й в храма започна празнична вечерня. Всички православни християни могат да се поклонят и да се помолят пред светинята.\r\nНа 9 май,  когато честваме пренасянето на мощите на св. Николай Чудотворец  /летен Никулден/ – в митрополитския храм “Св. Николай Мирликийски” във Враца ще бъде отслужена архиерейска света Литургия. Тя ще започне в 9.00 часа и ще бъде оглавена от Врачанския митрополит Григорий в съслужение със свещеници от епархията. Ще продължи и поклонението пред чудотворната икона на Света Богородица.\r\nБогородичната икона „Одигитрия Байталска“ е на повече от 200 години. Нейното постоянно местонахождение е в храм „Рождество Богородично“ на девическия манастир в с. Байтал, Одеска област, Украйна. Някога наблизо е имало мъжки манастир. Около 1720 г. той бил нападнат от турци, които изклали близо 300 монаси и послушници, а манастира изгорили до основи. Оцелелите монаси успели да спасят само някои светини, измежду които вероятно е била и тази икона. Сигурната информация е, че иконата била дарена при възстановяването на църквата на това място през 2005 г., смята се, че тя „се е върнала у дома“, след което е реставрирана.\r\nИконата е известна с чудодейната си сила за изцеление, особено на безплодие. В манастира има книга, в която се записват чудесата, станали след сърдечна молитва пред нея. Регистрирани са случаи на мироточене от 2012 г.\r\nНикола ПЕТКОВ", "date": "2018.05.09", "title": "Враца: Чудотворната украинска икона \"Св. Богородица Одигитрия - Байталска\" пристигна за благословение в града"}
{"url": "http://www.focus-news.net/news/2018/05/09/2519635/nezavisen-vesnik-makedoniya-albanskiyat-premier-be-zameryan-s-yaytsa-vav-fier.html", "text": "Министър-председателят на Албания Еди Рама бе замерян с яйца при излизането си от сграда, в която проведе среща с жителите на град Фиер в рамките на дейностите на правителството за отчетност, отбелязва електронното издание „Независен весник“.\r\nЗасега няма данни за това кой стои зад „яйчената атака“ срещу Рама, но тя не е първата – агенцията припомня, че той бе замерян и пред Факултета по социологически науки в Тирана от група студенти, които протестираха срещу таксите за обучение. Неотдавна в сградата на парламента Рама бе посипан с брашно и залят с вода от опозиционни депутати.Тереза Герова", "date": "2018.05.09", "title": "„Независен весник“ (Македония): Албанският премиер бе замерян с яйца във Фиер"}
{"url": "http://www.focus-news.net/news/2018/05/09/2519627/blagoevgrad-kmetat-atanas-kambitov-organizira-sreshta-za-arheologicheskite-nahodki-kray-selo-pokrovnik-i-izgrazhdaneto-na-avtomagistrala-struma.html", "text": "Кметът на Благоевград д-р Атанас Камбитов организира дискусия, на която ще бъдат обсъдени възможните варианти за запазване на археологическите находки на място край село Покровник и строителството на автомагистрала „Струма“. Това съобщиха от пресцентъра на Община Благоевград. Срещата ще се проведе от 18.30 часа днес в зала „22 септември“ в Благоевград. По време на форума ще бъдат изложени факти и аргументи, касаещи двата обекта. \r\nЦелта на дискусията е да бъде чуто мнението на максимален брой жители на общината и да се изгради една обща за Благоевград позиция, преди  предвидената среща с премиера Бойко Борисов на тази тема.\r\nПоканени са всички заинтересовани граждани, представители на различни институции, НПО.", "date": "2018.05.09", "title": "Благоевград: Кметът Атанас Камбитов организира среща за археологическите находки край село Покровник и изграждането на автомагистрала „Струма“"}
{"url": "http://www.focus-news.net/news/2018/05/09/2519638/pregled-na-osnovnite-temi-vav-velikotarnovskiya-pechat.html", "text": "„При заплата над 1000 лв. има глад за овчари у нас“ е заглавие от първа страница на областния всекидневник „Янтра Днес”. При заплата над 100 лв. в България не достигат 1000 овчари. 50 на сто от овцефермите имат дефицит за качествена работна ръка, заяви Симеон Караколев, съпредседател на Националната овцевъдна и козевъдна асоциация. „Божидар Петров, председател на БАМЯ: „Само България използва космическа технология при отглеждане на малини“ е друго заглавие от днешното издание. В света единствено България използва космическа технология на НАСА, при отглеждане на малини, съобщи във В. Търново Божидар Петров, председател на Българската асоциация на малинопроизводителите и ягодоплодните. „С огромна торта в ПМГ посрещнаха сребърния медалист от Менделеевата олимпиада“, пише още вестникът. Като истински победител беше посрещнат от своите съученици в ПМГ „Васил Друмев“ дванесетокласникът Денислав Станчев. Той се завърна със сребърен медал от Международната Менделеева олимпиада по химия, която се провежда в беларуската столица Минск. „Неправоспособен почерпен водач открадна кола и катастрофира“ е новина от криминалната хроника. В изданието ще откриете и традиционната вече рубрика „Големите говорят“, като днес децата отговарят на въпроса „Кой е виновен за катастрофите“. \r\n„За седем години три пъти опитват конфискация на пари и имоти на затворника милионер Георги Вълев“  е заглавие от другия областен ежедневник „Борба“. За седем години държавата прави три опита за конфискация на имущество, придобито от престъпна дейност от затворника милионер Георги Вълев. На 21 юни 2018 г. в Окръжен съд Велико Търново е насрочено поредното трето дело на комисията „Антикорупция“. „Основната част на крайбрежната улица във В. Търново ще е готова до есента“ е друга тема от вестника. До есента трябва да е готова основната югоизточна част от крайбрежната улица на Велико Търново, за която се говори от години. Тя ще е с две платна и тротоари за пешеходци. „Концесионерите на горнооряховското летище започват ремонти и удължаване на пистата“ е друга тема от всекидневника. Започва ремонт и рехабилитация на летището в Горна Оряховица и удължаване на пистата за кацане и излитане. Инвестиционното намерение на концесионера е изпратено до Областната екоинспекция и Община Горна Оряховица. На първа страница на областния ежедневник е поместен и материал, разказващ за разследване на ДАНС за укриване на търговия с вот, което тече в старата столица.", "date": "2018.05.09", "title": "Преглед на основните теми във великотърновския печат"}
{"url": "http://www.focus-news.net/news/2018/05/09/2519637/vidin-natovaren-e-trafikat-po-glaven-pat-e-79-v-posoka-granichen-punkt-dunav-most-2.html", "text": "Натоварен е трафикът по главен път Е-79 в посока граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление. Движат се предимно тежкотоварни автомобили към граничния пункт. Най-много автомобили преминават в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец. Във Видин трафикът е с нормална интензивност, повече автомобили се движат  в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.05.09", "title": "Видин: Натоварен е трафикът по главен път Е-79 в посока граничен пункт „Дунав мост 2“"}
{"url": "http://www.focus-news.net/news/2018/05/09/2519636/kyustendil-remontni-deynosti-se-izvarshvat-po-avtomagistrala-struma-mezhdu-59-i-61-kilometar-v-posoka-sofiya.html", "text": "Поради ремонт на фуга на виадукт се спира движението в участък от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Ремонтът се извършва при 46 километър в посока София. Поради тази причина се спира движението в платното за София на автомагистрала „Струма“ от пътен възел „Дупница-Север“ до пътен възел „Долна Диканя“. По време на ремонтните дейности трафикът за София ще се пренасочва по път Е-79. Необходимо е шофьорите да карат внимателно и да спазват пътната сигнализация. Движението в посока Дупница е без промяна. Ремонтни дейности се извършват в участък от автомагистрала „Струма” между 59 и 61 километър в посока София. Те ще продължат до 10 май. Ремонти се осъществяват и по пътя Кюстендил – София, в участъка между селата Ябълково и Драгомирово. Участъците в ремонт са сигнализирани с пътни знаци до 11 май. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.09", "title": "Кюстендил: Ремонтни дейности се извършват по автомагистрала „Струма” между 59 и 61 километър в посока София"}
{"url": "http://www.focus-news.net/news/2018/05/09/2519640/vratsa-82-godishna-peshehodka-e-blasnata-ot-lek-avtomobil-v-grada.html", "text": "82-годишна пешеходка е блъсната от лек автомобил в града. Това съобщиха от ОДМВР - Враца. На 8 май 2018 г. към 12.00 часа в град Враца лек автомобил „Шкода Октавия“, управляван от лице с инициали М. П. на 31 години, блъска пресичащата пътното платно пешеходка с инициали Ц. Ф. на 82 години от Враца. Ранена е пешеходката, която е получила фрактура на ляв крак и черепно-мозъчна травма. Тя е настанена в МБАЛ „Хр. Ботев“ - Враца с временна опасност за живота.\r\nПричините за инцидента са в процес на изясняване. Вероятната причина е неправилно пресичане на пътното платно между паркирани МПС от страна на пешеходката. Водачът на автомобила е изпробван за употреба на алкохол с техническо средство „Алкотест Дрегер“, като пробата е отрицателна. Образувано е досъдебно производство.", "date": "2018.05.09", "title": "Враца: 82-годишна пешеходка е блъсната от лек автомобил в града"}
{"url": "http://www.focus-news.net/news/2018/05/09/2519639/pazardzhik-zapochva-tsyalostnata-rekonstruktsiya-na-ulitsa-han-presiyan-v-peshtera.html", "text": "В 10.00 часа днес ще бъде даден официален старт на цялостната реконструкция на ул. “Хан Пресиян“ в Пещера, съобщи за Радио „Фокус“ – Пазарджик Стоян Йовчев от Община Пещера. Той обясни, че ремонтът на околовръстното шосе става възможен след като с две свои постановления Министерският съвет отпусна на Община Пещера общо 4 995 000 лева.\r\nВаня НИКОЛОВА", "date": "2018.05.09", "title": "Пазарджик: Започва цялостната реконструкция на улица „Хан Пресиян“ в Пещера"}
{"url": "http://www.focus-news.net/news/2018/05/09/2519641/forumat-kariera-2018-shte-se-provede-v-unss-na-10-may.html", "text": "Студентският съвет при УНСС, заедно с Rabota.bg и с подкрепата на Междууниверситетския център за развитие на кариерата, организират „Кариера 2018“. Това съобщиха от пресцентъра на УНСС. Събитието ще се проведе на 10 май 2018 г. във фоайето на УНСС. Във форума, който ще бъде открит в 10 часа в Голямата конферентна зала, ще участват ректорът проф. д.ик.н. Стати Статев, Бисер Петков, министър на труда и социалната политика, и Кристиян Маджуров, председател на Студентския съвет.\r\n„Кариера УНСС” 2018 се организира за втора поредна година. През 2017 г. повече от 6 000 студенти посетиха форума и се срещнаха с HR специалисти от близо 40 фирми. Тази година изложението отново ще даде възможност на студенти и млади специалисти, които търсят кариерно развитие, да се срещнат с компаниите - лидери в различните сектори и да открият своето ново работно място или стажантска програма. В рамките на “Кариера УНСС“ 2018 са предвидени презентации и workshops на топ компании. Студентите, търсещи работа или стаж, ще могат да представят своите CV-та на предпочитаните от тях компании, както и да проведат кратки интервюта с представители на HR отделите им.", "date": "2018.05.09", "title": "Форумът „Кариера 2018“ ще се проведе в УНСС на 10 май"}
{"url": "http://www.focus-news.net/news/2018/05/09/2519642/plovdiv-denyat-na-pobedata-shte-bade-otbelyazan-v-grada-s-poklonenie-i-polagane-na-ventsi-i-tsvetya-pred-pametnika-alyosha.html", "text": "Денят на победата ще бъде отбелязан в града с поклонение и полагане на венци и цветя пред паметника „Альоша“. Това съобщиха за Радио „Фокус“ – Пловдив организаторите на събитието от Почетното консулство на Руската федерация в града.\r\nПоклонението ще се състои на от 13.00 часа, като по традиция час по-рано ще бъде отслужена панихида на гробовете на руските войни в Централния траурен парк в Пловдив. В церемониите ще вземат участие представители на Посолството на Руската федерация в София, водени от Негово Превъзходителство Анатолий Макаров – извънреден и пълномощен посланик на Руската федерация, Почетният консул на Русия в Пловдив Георги Гергов, дипломатически представителства, организации и граждани. Честването на Деня на победата всяка година събира в Пловдив много хора от цялата страна. Очаква се и сега те да изразят своята признателност към загиналите за освобождението на Европа от фашизма.", "date": "2018.05.09", "title": "Пловдив: Денят на победата ще бъде отбелязан в града с поклонение и полагане на венци и цветя пред паметника „Альоша“"}
{"url": "http://www.focus-news.net/news/2018/05/09/2519644/kmetat-na-sofiya-yordanka-fandakova-moy-printsip-e-kogato-ima-samneniya-za-koruptsiya-vednaga-da-pravya-proverka-i-da-seziram-kompetentnite-organi.html", "text": "Мой принцип е, когато има съмнения за корупция и за всякакви други нарушения и, когато е моите правомощия, да правя проверка и веднага да сезирам компетентните органи. Смятам, че борбата с корупцията се води само по този начин. Не с твърдения. Това каза кметът на София Йорданка Фандъкова в предаването „Здравей, България“ по Нова телевизия. \r\nВъв връзка с ареста на кмета на район „Младост” Десислава Иванчева, Йорданка Фандъкова заяви: „Не мога да коментирам наличие или отсъствие на данни за престъпление. Това е работа на службите. Ние сме имали работни отношения, както с всички останали кметове на райони. За мен беше важно работата да върви, да не се спира и блокира“. Тя изрази надежда, че който и да поеме задълженията на Иванчева ще върши качествено административната работа. Фандъкова потвърди, че при управлението си Иванчева е бавила много преписки, и то не само такива за строителство на нови сгради. По думите й по неясни причини с повече от година било забавено и реконструирането на две улици в района. „Вчера получихме уведомление, че Иванчева си пуска още 10 дни отпуск. В предишното такова заявление тя беше посочила, че иска Владимир Клисуров да я замести. Той пък подаде молба за напускане на поста заместник-кмет, но в момента също е в отпуск”, обясни Фандъкова. „Отговорност носи всеки кмет. Те са мажоритарни избрани, както и аз. Те имат своите отговорности и правомощия, за да понесат тези отговорности“, коментира още столичният кмет. \r\nВъв връзка с ремонтите на кварталните улици тя отбеляза, че кварталната инфраструктура е амортизирана. „Успяхме да се справим с базовата - големите улици и булеварди. Едно време, когато те не бяха ремонтирани, не забелязвахме дупките по малките пътни артерии”, коментира Фандъкова.\r\nПо думите й огромни санкции са предвидени за проблеми при ремонта на централната столична улица „Граф Игнатиев”. Фандъкова уточни, че за всеки ден забавяне фирмите ще плащат по 240 000 лева неустойка, а с до 1,2 млн. лева ще бъдат глобявани за некачествено изпълнение на даден елемент.", "date": "2018.05.09", "title": "Кметът на София Йорданка Фандъкова: Мой принцип е, когато има съмнения за корупция, веднага да правя проверка и да сезирам компетентните органи"}
{"url": "http://www.focus-news.net/news/2018/05/09/2519643/pregled-na-osnovnite-temi-v-dobrudzhanskiya-pechat.html", "text": "„Внимание нападат възрастни жени“, гласи челото на днешното издание на вестник „Нова добруджанска трибуна“. За серия от нападения над възрастни жени в Добрич съобщават от полицията. Нападенията са малко след полунощ в различни части на града, жертвите – 66, 67 и 71-годишни жени. „Екатерина Вълчанова - с първо място в европейското кенгуру по английски език“, съобщава изданието. Тя е възпитаник на СУ „П. Р. Славейков“, 4А клас. Състезанието е било организирано от Института по образователни технологии в Букурещ. По думите на майка й Кати проявява интерес към английския език още от ранна детска възраст. На 5 години можела да брои на този език, знаела е дните на седмицата и думи от заобикалящия я свят. От спортната страница – „7 тенесисти от ТОП 10 на турнира „Албена къп“. Известни са имената на участниците в турнира от календара на Тенис Европа до 14 години. Състезателите са от най-високата първа категория. Организаторите съобщават, че заявки са подали топ тенесисти от 37 държави от три континента. 7 от момчетата са в ТОП 10 на световната ранг листа. Квалификациите на турнира ще са в края на май, а след това – срещите от основната схема. „Общински приют за бездомници ще изграждат в Добрич“, съобщава на първа страница вестник „Добруджанска трибуна“. Приютът ще се помещава в двуетажната сграда по ул. „Хан Кардам“. Ще бъде изграден по ОП „Региони в растеж “Осигуреното финансиране е в размер на 1 млн. лв. Според общинската администрация социалната услуга е изключително необходима, защото през студените месеци всяка година между 15 и 20 души се оказва се нуждаят от подслон. Инвестиционното намерение е подкрепено от Община Добричка, ОС на БЧК и Бюро по труда в града. Вечни БГ хитове ще звучат тази година на Джулай морнинг в Шабла, съобщава всекидневникът. На 30 юни срещи 1 юли край морето ще свирят и пеят Милена, D2 и други обичани групи. „Музей на историята на водката откриха в Каварна“, съобщава изданието. Музеят е единствен у нас и шести в света. Идеята е посетителите да се запознаят с възникването на водката, една от най-популярните напитки в света.", "date": "2018.05.09", "title": "Преглед на основните теми в добруджанския печат"}
{"url": "http://www.focus-news.net/news/2018/05/09/2519646/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-may.html", "text": "„Софийска вода” временно ще прекъсне водоснабдяването в някои части на столицата на 10 май. Това съобщиха от пресцентъра на дружеството.\r\nВъв връзка с монтаж на спирателен кран на ул. „Георги Бенковски“ с. Лозен се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Васил Левски“, ул. „Могила“, ул. „Св. Спас“, ул. „Рашовец“, ул. „Рудината“, ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила“ ъгъла с ул. „Суходол“.\r\nВъв връзка с подмяна на сградно водопроводно отклонение на ул. „Богдан“ вилна зона „Иваняне“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: вилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богдан“№7.\r\nВъв връзка с реконструкция на уличен водопровод на ул. „Две могили“ кв. „Кумарица“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Светлина“, ул. „Дъбиците“, ул. „Леярска“, ул. „Стадион“, ул. „Иван Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“.\r\nВъв връзка с прекъсване на сградно водопроводно отклонение на бул. „Никола Й. Вапцаров“ жк. „Лозенец“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. „Никола Й. Вапцаров“ от бул. „Черни връх“ до ул. „Козяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Й. Вапцаров “ ъгъла с ул. „Банат“.\r\nВъв връзка с прекъсване на сградно водопроводно отклонение на ул. „Осогово“ жк. „Зона Б-5“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Осогово“ от ул. „Св. Св. Кирил и Методий“ до ул. „Цар Симеон“; ул. „Св. Св. Кирил и Методий“ от ул. „Осогово“ до ул. „Шар планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий “ ъгъла с ул. „Осогово“.\r\nВъв връзка с подмяна на сградно водопроводно отклонение на ул. „Стефан Стамболов“ с. Яна, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Юрий Гагарин“, ул. „Стефан Стамболов“, ул. „Миньорска“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред 116 ОУ.\r\nВъв връзка с подмяна на сградно водопроводно отклонение на ул. „Гергана“ кв. „Сеславци“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Чавдар“, ул. „Мургаш“, ул. „Еделвайс“, ул. „Св. Св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гергана“ ъгъла с ул. „Липа“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.09", "title": "„Софийска вода” временно ще прекъсне водоснабдяването в някои части на столицата на 10 май"}
{"url": "http://www.focus-news.net/news/2018/05/09/2519647/dobrich-prodalzhava-remontat-na-okolovrastniya-pat-na-grada-i-na-chast-ot-otsechkata-dobrich-varna.html", "text": "Движението на автомобили по Околовръстния път и отсечката Добрич - Варна се регулира с пътни знаци заради ремонтни дейности на асфалтова настилка, които продължават до 30 май. Няма въведени временни ограничения, но движението на превозни средства трябва да се извършва с повишено внимание, съветват от Агенция „Пътна инфраструктура“, предаде кореспондент на Радио „Фокус” – Варна. В Добрич строителните работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2 се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е облачно, възможни са превалявания от дъжд, духа слаб вятър, температурата на въздуха е около 17 градуса. \r\nЖулиета НИКОЛОВА", "date": "2018.05.09", "title": "Добрич: Продължава ремонтът на Околовръстния път на града и на част от отсечката Добрич - Варна"}
{"url": "http://www.focus-news.net/news/2018/05/09/2519633/plovdiv-v-tsentara-na-grada-shte-se-sastoi-praznichen-kontsert-po-povod-denya-na-evropa.html", "text": "В центъра на града ще се състои празничен концерт по повод Деня на Европа. Това съобщиха за Радио „Фокус“ – Пловдив от Дирекция „Култура и културно наследство“ в Общината. Концертът ще започне в 18.30 часа до паметника на Мильо. В програмата ще участват хористите от Хор „Детска китка“ с диригент Яна Делирадева и Хорът на пловдивските момчета „Стефка Благоева“ с диригент Милка Толедова, клавирен съпровод Юлия Петрова, както и танцьорите от Детската школа към Фолклорен ансамбъл „Тракия“ Пловдив. След изпълненията на двата хора, изтъкнатият пловдивски доайен на хоровото дирижиране проф. Златина Делирадева, Почетен гражданин на Пловдив, ще дирижира двата състава, които заедно ще изпълнят песните „Де е България“, „Химн на Европа“ и „Химн на Пловдив“, каквато е традицията през последните няколко години. В близост до събитието, Центърът „Образование за демокрация“ ще подкрепи Община Пловдив в тържеството с осигуряване на щанд с безплатни за гражданите информационни материали за Европа.", "date": "2018.05.09", "title": "Пловдив: В центъра на града ще се състои празничен концерт по повод Деня на Европа"}
{"url": "http://www.focus-news.net/news/2018/05/09/2519634/d-r-atanas-kambitov-kmet-na-blagoevgrad-9-i-may-simvolizira-stremezha-kam-edinstvo-mir-i-prosperitet-v-evropa.html", "text": "9-и май символизира стремежа към единство, мир и просперитет в Европа. Това казва кметът на Община Благоевград д-р Атанас Камбитов в поздравителен адрес по повод Деня на Европа, съобщиха от пресцентъра на Общината. В поздравителния адрес на кмета Камбитов се посочва още: „Уважаеми съграждани, поздравявам Ви по повод Деня на Европа! Европейското единение е постигнато с време, взаимни отстъпки и истинска солидарност. Убеден съм, че пред нас няма пречки да продължаваме да градим- заедно и убедено. Нека бъдем по-смели, по-солидарни, по-единни!“", "date": "2018.05.09", "title": "Д-р Атанас Камбитов, кмет на Благоевград: 9-и май символизира стремежа към единство, мир и просперитет в Европа"}
{"url": "http://www.focus-news.net/news/2018/05/09/2519649/varna-dvizhenieto-po-avtomagistrala-hemus-ot-km-402000-do-km-402100-se-osashtestvyava-s-povisheno-vnimanie-poradi-rachno-profilirane-na-banketi.html", "text": "Движението по АМ „Хемус” от км 402+000 до км 402+100 се осъществява с повишено внимание поради ръчно профилиране на банкети, предаде репортер на Радио „Фокус“ – Варна. Пътните настилки в областта са частично мокри, поради падналия дъжд. Преобладава купеста облачност. Има вероятност за краткотрайни, но интензивни валежи в следобедните часове и привечер, които ще са придружени с гръмотевици. Възможни са и градушки. По АМ „Черно море“ Варна-Бургас трафикът от км 2+329 до км 3+238 се осъществява с пренасочване на движението в платното посока Варна поради ремонт на виадукт „Звездица“, който ще продължи до есента. По данни на Агенция „Пътна инфраструктура“ по път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, край област Варна от Кранево – Варна при км 83+100 е ограничено движението на МПС над 10 т. Трафикът се осъществява по обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи. В участъка Кранево – Варна от км 83+200 до км 100+100 също трябва да се шофира с повишено внимание поради косене на тревни площи. Движението в района се регулира от сигналисти. По третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 се осъществява в една лента, тъй като има частични ремонтни дейности на асфалтовата настилка. По път III-2901 от км 10+392 (кръстовище Николаевка) до км 0+000 (Аксаково) движението също се осъществява с повишено внимание поради ремонтни дейности на асфалтовата настилка. Движението в района се регулира от сигналист.\r\nМилена СТОЕВА", "date": "2018.05.09", "title": "Варна: Движението по автомагистрала „Хемус“ от км 402+000 до км 402+100 се осъществява с повишено внимание поради ръчно профилиране на банкети"}
{"url": "http://www.focus-news.net/news/2018/05/09/2519645/blic-sarbiya-sled-razgovor-na-chetiri-ochi-vuchich-putin-ruskiyat-prezident-prie-pokana-za-poseshtenie-v-sarbiya-do-kraya-na-godinata-obsaden-e-i-kosovskiyat-vapros.html", "text": "След разговор на четири очи държавният глава на Руската федерация Владимир Путин е приел поканата на сръбския си колега Александър Вучич за посещение в страната – при това до края на годината, съобщава белградското електронно издание Blic. \r\nСлед срещата в Москва, където Александър Вучич пристигна във вторник на двудневно посещение, президенът на Сърбия разкри пред журналистите, че събеседникът му веднага е приел поканата и че трябва единствено да намери подходяща дата до края на годината.\r\nПо повод косовския въпрос, Вучич заяви: „Помолих президента Путин Русия да ни окаже помощ в ООН и други международни организации, когато става дума за Косово. Невъзможно е без Русия да се вземе решение в ООН. Русия ще наблюдава активно продължаването на преговорите и ще реагира своевременно“, подчерта Вучич, който в навечерието на визитата си в Москва увери, че ще попита директно Путин за позицията на Кремъл по косовския въпрос. \r\n„Президентът Путин имаше търпението да изслуша всичко, което имах нужда да представя като позицията на Сърбия за основния ни проблем – и това е Косово и Метохия. Нашите позиции съвпадат до голяма степен. Благодарих му и му обясних какво ще се случи в следващия период“, допълни сръбският президент.  \r\nПо-късно в сряда Вучич ще присъства на военния парад в Москва по повод Деня на победата. След това заедно с Путин сръбският президент ще поднесе венец пред паметника на Незнайния войн в руската столица. \r\nОт чуждестранните лидер в Москва се очаква единствено министър-председателят на Израел Бенямин Нетаняху. \r\nПрезидентът на Сърбия Александър Вучич е първия чуждестранен лидер, с който държавният глава на Руската федерация Владимир Путин се срещна след встъпването си в длъжност за четвърти път. Вучич пристигна в Москва след двудневно посещение в Турция, където разговаря с турския президент Реджеп Тайип Ердоган. В понеделник от Кремъл бе обявено, че двамата лидери ще обсъдят състоянието и перспективите за по-нататъшно развитие на руско-сръбското сътрудничество и изпълнението на съвместни инвестиционни проекти. Двамата ще обменят и мнения по актуални за региона въпроси.\r\nНа предходната си среща през декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания \"Газпром\" обяви, че според този документ доставката на природен газ за Сърбия ще се увеличи с 15% през настоящата година.Тереза Герова", "date": "2018.05.09", "title": "Blic (Сърбия): След разговор на четири очи Вучич-Путин: Руският президент прие покана за посещение в Сърбия до края на годината, обсъден е и косовският въпрос"}
{"url": "http://www.focus-news.net/news/2018/05/09/2519653/sofiya-vremenno-se-ogranichava-dvizhenieto-na-aktivnata-i-avariynata-lenta-na-am-trakiya-v-tunel-trayanovi-vrata-v-posoka-sofiya-poradi-remontni-deynosti.html", "text": "Временно се ограничава движението на активната и аварийната лента на АМ \"Тракия\" в тунел \"Траянови врата\" в посока София поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.05.09", "title": "София: Временно се ограничава движението на активната и аварийната лента на АМ \"Тракия\" в тунел \"Траянови врата\" в посока София поради ремонтни дейности"}
{"url": "http://www.focus-news.net/news/2018/05/09/2519654/afp-vanshnite-ministri-na-frantsiya-germaniya-i-velikobritaniya-shte-se-sreshtnat-s-predstaviteli-na-iran-za-obsazhdane-na-zapazvaneto-na-yadrenata-sdelka.html", "text": "Министрите на външните работи на Франция, Германия и Великобритания ще се срещнат с представители на Техеран в понеделник, 14 май, за да разгледат възможностите за запазване на споразумението за ядрената програма на Иран, подписано през 2015 г., предава AFP. \r\n„С моите колеги от Германия и Великобритания ще се срещнем следващия понеделник с представител на Иран, за да разгледаме цялостната ситуация“, обяви първият дипломат на Париж Жан-Ив Ле Дриан в ефира на радио RTL.\r\nВъв вторник, 8 май, държавният глава на САЩ Доналд Тръмп обяви оттеглянето на страната от ядрената сделка с Техеран.Тереза Герова", "date": "2018.05.09", "title": "AFP: Външните министри на Франция, Германия и Великобритания ще се срещнат с представители на Иран за обсъждане на запазването на ядрената сделка"}
{"url": "http://www.focus-news.net/news/2018/05/09/2519648/vijesticherna-gora-zhurnalisti-i-grazhdanski-organizatsii-shte-protestirat-pred-pravitelstvoto-zaradi-vaorazhenoto-napadenie-sreshtu-olivera-lakich.html", "text": "В 11.00 часа местно време (12.00 часа българско време - б.р.) журналисти, граждански и обществени организации ще протестират пред правителството в Подгорица, срещу въоръженото нападение срещу журналистката от \"Vijesti\", Оливера Лакич, съобщава черногорското електронно издание.\r\nЛакич беше простреляна в десния крак късно снощи пред дома си на булевард \"Свети Петър Цетински\"в столицата Подгорица. Според \"Vijesti\" животът на пострадалата, настанена в столичния Клиничен център, е вън от опасност.\r\nОколо 23.00 часа снощи Лакич е била посетена от директора на Агенцията за национална сигурност (ANB) Деян Перуничич, пред когото е споделила, че на излизане от дома й е била простреляна от непознат мъж.", "date": "2018.05.09", "title": "\"Vijesti\"(Черна Гора): Журналисти и граждански организации ще протестират пред правителството, заради въоръженото нападение срещу Оливера Лакич"}
{"url": "http://www.focus-news.net/news/2018/05/09/2519656/kyustendil-s-shestvie-do-pametnata-plocha-na-zaginalite-kyustendilski-voyni-vav-vtorata-svetovna-voyna-shte-bade-otbelyazan-denyat-na-pobedata.html", "text": "В Кюстендил ще бъде отбелязан Деня на победата. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Отбелязването на 9-и май ще започне от 11.00 часа на площад „Велбъжд”. Събитието се организира от Община Кюстендил и съюзите на офицерите и сержантите от запаса и резерва и на ветераните от войните. От площад „Велбъжд” ще започне шествие до паметната плоча на загиналите кюстендилски войни във Втората световна война. Ще бъде произнесено слово за героичните събития и ще бъдат поднесени венци и цветя в памет на загиналите.\r\nВенцеслав ИЛЧЕВ", "date": "2018.05.09", "title": "Кюстендил: С шествие до паметната плоча на загиналите кюстендилски войни във Втората световна война ще бъде отбелязан Денят на победата"}
{"url": "http://www.focus-news.net/news/2018/05/09/2519659/kyustendil-v-grada-shte-bade-predstaven-proekt-za-stimulirane-na-zaetostta-sred-mladite-hora.html", "text": "В града ще бъде представен проект за стимулиране на заетостта сред младите хора. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил. Проектът „Готови за работа” ще бъде представен от 11.00 часа в залата на читалище „Братство”. Той има за цел да стимулира активността на младежите до 29 години. В рамките на проекта са планирани дейности, чрез които ще се предостави възможност на младежите, които не притежават опит в търсенето на работа, да подобрят своите умения за успешно представяне пред работодател и намиране на подходяща работа.\r\nВенцеслав ИЛЧЕВ", "date": "2018.05.09", "title": "Кюстендил: В града ще бъде представен проект за стимулиране на заетостта сред младите хора"}
{"url": "http://www.focus-news.net/news/2018/05/09/2519658/pazardzhik-v-rodopskata-chast-na-oblastta-ostava-opasnostta-ot-padashti-kamani.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.09", "title": "Пазарджик: В Родопската част на областта остава опасността от падащи камъни"}
{"url": "http://www.focus-news.net/news/2018/05/09/2519661/veliko-tarnovo-sveta-liturgiya-se-otsluzhva-v-pravoslavnite-hramove-v-grada-po-povod-denya-na-sv-nikolay-letni.html", "text": "Камбанен звън постави началото на литургията по повод деня на Св. Николай (Летни), който Българската православна църква отбелязва на 9 май. По този повод във всички църкви и храмове в региона бе отслужено празнично богослужение, предаде репортер на Радио „Фокус“ – Велико Търново. Според църковните канони паметта на светеца се почита два пъти в годината – на 6 декември, когато светителят се представил на Господа и на 9 май/22 май – Денят на пренасяне светите му мощи от град Мир (Древна Лигия) в Бари (Италия). Всеки четвъртък през годината е също посветен на неговата памет.\r\nСв. Николай се родил през втората половина на III в. в Патара, град в малоазийската област Ликия. Още от детски години той проявявал ония добродетели, чрез които се прославил пред Бога и човеците. Когато стигнал юношеска възраст, неговият чичо Николай, епископ Патарски, уговорил родителите му да посветят сина си на служение Богу и скоро го възвел в чин презвитер.\r\nУдивително било влиянието на неговите думи и дори на неговия външен вид, сияещ с божествена благодат, върху сърцата не само на верните люде, но и на неверните, които той обръщал към Бога и укрепявал във вярата.\r\nКато достигнал дълбока старост, той починал тихо и блажено, след кратко боледуване в 342 г. Тялото му било погребано в катедралата на град Мир. Неговите нетленни мощи се оросявали от благовонно миро, от което много вярващи получавали изцерение.\r\nПрез времето на византийския император Алексий I Комнин (1081-1118 година) мощите на свети Николай били пренесени от град Мира в град Бари, център на южноиталианската област Апулия. Там живеело многобройно гръцко население. Светите мощи били тържествено посрещнати от епископи, свещеници и възторжения народ на 9 май 1087 година, откогато е установен днешният празник, наричан у нас „летен свети Никола“.\r\nЛуиза ТРАНЧЕВА", "date": "2018.05.09", "title": "Велико Търново: Света литургия се отслужва в православните храмове в града по повод Деня на Св. Николай (Летни)"}
{"url": "http://www.focus-news.net/news/2018/05/09/2519651/predsedatelyat-na-pg-na-gerb-tsvetan-tsvetanov-i-mladezhi-ot-partiyata-provedoha-initsiativa-po-povod-denya-na-evropa.html", "text": "Председателят на ПГ на ГЕРБ Цветан Цветанов и младежи от партията проведоха инициатива в кулоарите на парламента по повод 9 май - Деня на Европа, предаде репортер на Агенция „Фокус”. Те раздаваха листовки с надпис „Честит ден на Европа”, на които от едната страна имаше отпечатан текст с цитат от Апостола на свободата Васил Левски, който гласи: „От нас зависи да бъдем равноправни на другите европейски народи”. От другата страна са отпечатани думи на Робърт Шуман, които той произнася на 9 май 1850 г.: „Приносът на една организирана и жизнена Европа към цивилизацията е много важен за поддържането на мирни отношения”. \r\nЗам.-председателят на ГЕРБ Цветан Цветанов дори влезе на ПГ на „БСП за България”, където се засече с народния представител Драго Стойнев, който също получи листовка и значка с европейския флаг и попита дали без Деня на победата щеше да има Ден на Европа. \r\nИван ЛАЗАРОВ", "date": "2018.05.09", "title": "Председателят на ПГ на ГЕРБ Цветан Цветанов и младежи от партията проведоха инициатива по повод Деня на Европа"}
{"url": "http://www.focus-news.net/news/2018/05/09/2519655/predsedatelyat-na-parlamenta-tsveta-karayancheva-sega-evropa-e-balgariya-tuk-se-diskutirat-vazhni-za-vsichki-evropeyski-grazhdani-temi.html", "text": "Сега Европа е България, тук се дискутират важни за всички европейски граждани теми. Търсят се и се намират най-удачните решения. Това каза в началото на пленарното заседание председателят на парламента Цвета Караянчева по повод 9 май – Ден на Европа, предаде репортер на Агенция „Фокус”. „Днес всички ние имаме повод за основателна гордост, защото през последните месеци България не просто се утвърди като отговорен и надежден член на Европейския съюз, но и даде своя значим принос в дебата за бъдещето на общия ни европейски дом. Вярвам, че и занапред българските парламентаристи ще работят за гарантиране мира, свободата и просперитета на Европа”, посочи Цвета Караянчева. „Уверена съм, че всеки един от нас ще продължи да работи и да влага своята енергия, за да допринесе за постигането на общите ни европейски цели – мир, стабилност и просперитет. Честит празни”, каза още председателят на парламента. \r\nИван ЛАЗАРОВ", "date": "2018.05.09", "title": "Председателят на парламента Цвета Караянчева: Сега Европа е България, тук се дискутират важни за всички европейски граждани теми"}
{"url": "http://www.focus-news.net/news/2018/05/09/2519652/sliven-denyat-na-evropa-shte-bade-otbelyazan-v-grada-s-dvudneven-bazar-izlozhenie.html", "text": "Денят на Европа ще бъде отбелязан в Сливен с двудневен базар-изложение, съобщи пред Радио „Фокус“ – Сливен заместник-кметът на Община Сливен Стоян Марков. Събитието се организира по повод 9 май – Ден на Европа, Българското председателство на Съвета на ЕС и 2018, и ще премине под мотото „Европа за всеки\". В рамките на два дни сливенски организации и фирми ще представят свои продукти, услуги и проекти. За деца и ученици ще бъдат организирани арт-работилници за изработване на европейски символи и предмети от рециклирана хартия.\r\nВъв втория ден на базара от 10.00 часа кметът на град Сливен Стефан Радев и ръководителят на Представителството на Европейската комисия в България Огнян Златев ще отправят приветствие по случай Деня на Европа и ще наградят участниците в кампанията за съхраняване на българските традиции и обичаи.\r\nОрганизатори на събитието са Европейски информационен център „Европа Директно – Сливен” с подкрепата на Община Сливен. Базарът ще се проведе от днес до 10 май около фонтана „Кълбото\".", "date": "2018.05.09", "title": "Сливен: Денят на Европа ще бъде отбелязан в града с двудневен базар-изложение"}
{"url": "http://www.focus-news.net/news/2018/05/09/2519650/kyustendil-s-poreditsa-ot-initsiativi-v-grada-shte-bade-otbelyazan-denyat-na-evropa.html", "text": "С поредица от инициативи в Кюстендил ще бъде отбелязан Деня на Европа. Това съобщи за Радио „Фокус” – Кюстендил Иван Андонов, председател на читалище „Братство”. Отбелязването на празника, което ще се случи за десета поредна година, ще започне от 11.00 часа пред сградата на читалището. Ще се състои концерт с участието на състави и изпълнители към читалище „Братство”. Пред публиката ще се представят детска фолклорна формация „Трепетлика” с ръководител Слава Соколова, Фолк-арт формация с ръководител Адела Харалампиева и спортен клуб „Пауталия“ с ръководител Петя Димитрова. Празникът ще се проведе на открито.\r\nВенцеслав ИЛЧЕВ", "date": "2018.05.09", "title": "Кюстендил: С поредица от инициативи в града ще бъде отбелязан Денят на Европа"}
{"url": "http://www.focus-news.net/news/2018/05/09/2519663/ramush-haradinay-za-posleden-pat-kosovo-praznuva-9-may-bez-vizova-liberalizatsiya-prez-yuni-es-shte-otgovori-dali-stranata-e-izpalnila-kriteriite.html", "text": "н Министър-председателят на Косово Рамуш Харадинай заяви, че за последен път страната му отбелязва Деня на Европа без либерализация на визовия режим, съобщава прищинското електронно издание Gazeta Express. \r\n„До края на есента косовари ще пътуват свободно и това е последният път, когато Косово празнува 9 май без либерализиране на визовия режим\", заяви Харадинай след заседание на правителството във вторник. „Очакваме ЕС да потвърди през юни дали Косово е изпълнило всички критерии, свързани с либерализирането на визовия режим\", поясни косовският премиер.\r\nСъщевременно обаче той предупреди, че най-младата държава на Балканите няма да получи незабавно безвизов режим с държавите от Шенгенското пространство, а ще трябва да изчака отговор от отделните страни, които са част от него. \r\nМиналата седмица делегация на Европейския съюз, натоварена със задачата да оцени напредъка в областта на върховенството на закона, пристигна в Косово. В рамките на двудневната си мисия членовете й трябваше да изготвят окончателен доклад, в който да представят заключение дали Косово е постигнало резултати в борбата с организираната престъпност и корупцията. Оценката на експертите от ЕС е от решаващо значение за либерализирането на визовия режим за Косово. Делегацията, оглавявана от Саймън Мордю, заместник-генерален директор на ГД \"Вътрешна работа\" в Европейската комисия, се срещна с министър-председателя на най-младата държава на Балканите Рамуш Харадинай и с министъра на Прищина за европейската интеграция.\r\nСлед срещата премиерът Харадинай обяви, че е представил на делегацията на ЕС постиженията на правителството на Косово в областта на върховенството на закона. Съгласно думите му, Косово е готово за либерализиране на визовия режим. \r\nКосово е единствената страна в региона на Западните Балкани, която не е част от безвизовия режим с ЕС. На 4 май 2016 г. Европейската комисия одобри препоръката за либерализиране на визовия режим за Косово, тъй като беше оценено, че Косово е изпълнило задълженията, произтичащи от Пътната карта за либерализация на визовия режим. През юли 2016 г. комисията по външни работи на Европейския парламент отправи искане към комисията по граждански свободи на Европейския парламент да одобри препоръката за либерализиране на визовия режим. Въпросният доклад обаче подчерта и необходимостта от изпълнение на двата критерия, считани за необходими за завършването на процеса. Тези два критерия включват създаването на регистър на разследванията и окончателните съдебни решения, както и ратифицирането на споразумението за границата с Черна гора, което бе ратифицирано от парламента в Прищина миналия месец. Тереза Герова", "date": "2018.05.09", "title": "Рамуш Харадинай: За последен път Косово празнува 9 май без визова либерализация, през юни ЕС ще отговори дали страната е изпълнила критериите"}
{"url": "http://www.focus-news.net/news/2018/05/09/2519665/pazardzhik-uchenitsi-ot-grada-shte-defilirat-po-glavniya-bulevard-v-grada-sas-znamenata-na-darzhavite-ot-es-po-povod-denya-na-evropa.html", "text": "Младшите посланици на Европейския парламент от Профилирана гимназия „Иван Сергеевич Аксаков“ – Пазарджик, организират в Деня на Европа, флашмоб – представяне на държавите членки на Европейския съюз с народни носии и пресъздаване на емблематични личности и приказни герои от историята и културата на 28-те държави. Това съобщи за Радио „Фокус“ – Пазарджик директорът на училището Иванка Вакинова. „В инициативата ни „Европа е култура”, богатството на България ще бъде представена с народните носии на всички етнографски области. На този ден официално ще стартира и Младежки клуб „Коридорът е Европа” в Гимназията, чрез който да дълготрайно да си партнираме с училищата от област Пазарджик и Областния информационен център. За целта, учениците ще дефилират по бул. „България“ с 29-те знамена от единствения в областта „Коридор Европа“ на Гимназията като ще раздават на гражданите на Пазарджик специално изработени брошури с информация за страните и ще задават въпроси свързани с любопитни и интересни факти за тях. Инициатива е част от Програмата „Училище посланик на Европейския парламент” на Информационното бюро на ЕП в България“, обясни Ваклинова.\r\nВаня НИКОЛОВА", "date": "2018.05.09", "title": "Пазарджик: Ученици от града ще дефилират по главния булевард в града със знамената на държавите от ЕС по повод Деня на Европа"}
{"url": "http://www.focus-news.net/news/2018/05/09/2519668/parvan-simeonov-politolog-balgarite-uspeshno-sachetavat-blizkite-chuvstva-s-rusiya-sas-zadalbochenata-evropeyskata-integratsiya-otbelyazvayki-vsichki-aspekti-na-dati-kato-9-may.html", "text": "68 години след декларацията на френския министър Робърт Шумън мечтаем за единен европейски субект, който да има думата в международните отношения. Това каза в сутрешния блок „Добро утро, България“ на Радио „Фокус“ политологът Първан Симеонов по повод 9 май - Денят на Европа и Денят на победата. По думите му българите успешно съчетават близките чувства с Русия със задълбочената европейската интеграция за разлика от много други народи. Той поясни, че по данни на „Галъп интернешънъл“ българите, трайно през годините, формират едно от най-проевропейски настроените общества. „Истината е, че понякога в такива бурни и не особено приятни исторически моменти като този, именно прагматизмът, именно здравото стъпило на земята отношение е ценност. Именно такива като нас, които знаят и едното и другото, са ценни. Такива, които могат да си говорят с всички. Затова 8 и 9 май може би освен в социалните мрежи и за някои малобройни агитки са по-скоро поводи да говорим за важните неща, отколкото да се караме за тях“, обясни той. Първан Симеонов допълни, че в последната една година има укрепване на авторитета на ЕС, като доверието в него достигна нива от близо 60%. Това означава, че няма драматични колебания в Общността, както и че в българските очи европейските кризи са останали по-назад, каза още политологът.", "date": "2018.05.09", "title": "Първан Симеонов, политолог: Българите успешно съчетават близките чувства с Русия със задълбочената европейската интеграция, отбелязвайки всички аспекти на дати като 9 май"}
{"url": "http://www.focus-news.net/news/2018/05/09/2519666/plovdiv-gradat-shte-se-vklyuchi-v-mezhdunarodnata-initsiativa-nosht-na-literaturata.html", "text": "За седми път България ще се включи в международното събитие „Нощ на литературата”. Това съобщиха за Радио „Фокус” - Пловдив от Общината. От 18.00 до 22.00 часа днес европейска преводна литература ще се чете в дванадесет български града – Бургас, Варна, Велико Търново, Габрово, Добрич, Пазарджик, Перник, Пловдив, Русе, София, Стара Загора и Шумен.\r\nВ Пловдив проявата „Нощ на литературата“ е част от Културния календар на Община Пловдив за 2018 г. Нощ на литературата е международно събитие, което цели да популяризира съвременни европейски автори. Във всеки от участващите градове се организират интересни за четене места, където в ролята на четци влизат популярни личности – актьори, радио- и телевизионни водещи, музиканти, популярни личности и други.\r\nМестата, определени за четене в Пловдив са Балабанова къща, Народна библиотека „Иван Вазов“, Клуб „Петното на Роршах“, Дом на културата „Борис Христов“, Народно читалище „П. Р. Славейков – 1908“, Народно читалище „Възраждане“, Народно читалище „Алеко Константинов-1954“, Народно читалище „Шалом Алейхем – 1945“, НЧ „Христо Г.Данов“ – 1904 и Книжарница „При Разказвача на приказки“.", "date": "2018.05.09", "title": "Пловдив: Градът ще се включи в международната инициатива „Нощ на литературата”"}
{"url": "http://www.focus-news.net/news/2018/05/09/2519662/pazardzhik-okrazhniyat-sad-zasedava-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава по делото срещу 14 обвиняеми за разпространение идеите на терористичната организация „Ислямска държава”. Това съобщи за Радио „Фокус” – Пазарджик Маринела Георгиева от администрацията на съда. Съдия-докладчик по делото е Кристина Пунтева. По време на днешното заседание ще бъдат изслушани експертите, които са извършили преводи на текстове от турски и арабски език. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2018.05.09", "title": "Пазарджик: Окръжният съд заседава по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2018/05/09/2519667/kyustendil-oblastniyat-informatsionen-tsentar-organizira-otkrita-priemna-evropa-v-moya-region.html", "text": "Областният информационен център в Кюстендил организира открита приемна „Европа в моя регион”. Това съобщи за Радио „Фокус” – Кюстендил Любомира Велинова, управител на Областен информационен център – Кюстендил. Инициативата ще започне от 11.00 часа в градската градина. Тя е част от кампанията на Европейската комисия „Европа в моя регион”. „По време на приемната ще популяризираме три конкурса, част от тази кампания: фотоконкурс, конкурс за блогъри и викторината”, каза Любомира Велинова. Участниците във фотоконкурса трябва да включат две снимки: едната на финансиран от Европейския съюз проект, а втората, показваща информационното табло. Втората инициатива е конкурс за блогъри. За участие в този конкурс е необходимо да се напише и публикува публикация в блог относно проект, финансиран от Европейския съюз. Викторина, която проверява познанията на участниците в областта на европейската култура и традиции е третата инициатива.\r\nВенцеслав ИЛЧЕВ", "date": "2018.05.09", "title": "Кюстендил: Областният информационен център организира открита приемна „Европа в моя регион”"}
{"url": "http://www.focus-news.net/news/2018/05/09/2519657/plovdiv-s-podnasyane-na-tsvetya-pred-pametnika-na-zaginalite-v-otechestvenata-voyna-v-asenovgrad-shte-bade-otbelyazan-denyat-na-evropa-i-na-pobedata-nad-hitlerofashizma.html", "text": "Асеновград ще отбележи тържествено 9 май – Деня на Европа и на победата над хитлерофашизма. Това съобщи за Радио „Фокус“ – Пловдив Даниела Костова, главен експерт в отдел „Култура“ на Общината. Празничната програма започва в 10.00 часа с поднасяне на цветя пред паметника на загиналите в Отечествената война в двора на Военно формирование 24490 в Асеновград.  В церемонията ще участват представители от формированието, на Община Асеновград, на Съюза на офицерите и сержантите от запаса и на Съюза на ветераните от войните и военноинвалидите.\r\nСледобедната празнична програма започва в 17.00 часа пред читалище „Родолюбие“ с Ден  на таланта с ученици от ПГ „Цар Иван Асен II“. В 17.30 часа в Градската библиотека „Паисий Хилендарски“ ще се проведе празнична програма, подготвена от Национално движение „Русофили” и Община Асеновград. Честването на Деня на Европа и на победата над хитлерофашизма ще завърши на пл. „Акад. Николай Хайтов“ с концерт-спектакъл „За мирна Европа” на денс формация „Косара”, танцов състав „Станимаклийче” при Центъра за подкрепа и личностно развитие „Васил Левски” и балетно студио „Терпсихора” при читалище „Родолюбие”. Събитието започва от 18.30 часа.\r\nТони МИХАЙЛОВ", "date": "2018.05.09", "title": "Пловдив: С поднасяне на цветя пред паметника на загиналите в Отечествената война в Асеновград ще бъде отбелязан Денят на Европа и на победата над хитлерофашизма"}
{"url": "http://www.focus-news.net/news/2018/05/09/2519669/nina-stavreva-kmet-na-obshtina-kavarna-1-700-detsa-ot-razlichni-kraishta-na-sveta-shte-vzemat-uchastie-v-yubileynoto-15-oto-izdanie-na-obshtobalgarskiya-mladezhki-sabor-s-balgariya-v-sartseto.html", "text": "1 700 деца от България, Молдова, Украйна и Сърбия ще вземат участие в юбилейното 15-ото издание на общобългарския младежки събор „С България в сърцето“ в Каварна. Това каза за сутрешния блок „Добро утро, България“ на Радио „Фокус“ кметът на Каварна Нина Ставрева, като уточни, че вече утвърденият като традиция събор се провежда под мотото „Българският фолклор е визитната картичка на България по целия свят“. \r\n„Официалното откриване и представяне на участниците в събора е от 10.30 часа на 11 май. За нас е изключителна чест, че 15-ото юбилейно издание ще се проведе под патронажа на вицепрезидента на Република България Илияна Йотова, която ще приветства участниците. Вечерта е организиран концерт на най-добрите участници от деня. Традиция стана провеждането и на хоротека под звездите още първата вечер. Мис и мистър Фолклор, ревю на народни носии, надиграване с кръшна ръченица ще се проведат през втория ден, когато ни очаква и тържественият гала концерт. На 13 май ще се представят най-добрите участници от трите дни и официално ще закрием събора“, каза още Нина Ставрева. Тя коментира още, че Каварна е подготвила пъстър културен календар за гостите на Общината. Сред богатата палитра от събития през лятото ще са уникалното за България и 21-во поредно издание на театралния фестивал за любителски театри, последвано от дните на славянската култура в края на месец юни, както и инициативата – емблема на Каварна, подкрепяща българската поп и рок музика.", "date": "2018.05.09", "title": "Нина Ставрева, кмет на Община Каварна: 1 700 деца от различни краища на света ще вземат участие в юбилейното 15-ото издание на общобългарския младежки събор „С България в сърцето“"}
{"url": "http://www.focus-news.net/news/2018/05/09/2519664/smolyan-s-podnasyane-na-ventsi-i-tsvetya-pred-pametnata-plocha-na-zaginalite-vav-voynite-v-zlatograd-shte-badat-otbelyazani-denyat-na-pobedata-i-denya-na-evropa.html", "text": "По случай Деня на победата - 73 години от Втората световна война и Деня на Европа, от 11.00 часа в Златоград тържествено ще бъдат поднесени венци и цветя пред Паметната плоча на загиналите във войните. Това съобщиха от Община Златоград. Местната администрация кани всички желаещи заедно да отдадат своята почит към местните герои, участвали във Втората световна война.", "date": "2018.05.09", "title": "Смолян: С поднасяне на венци и цветя пред Паметната плоча на загиналите във войните в Златоград ще бъдат отбелязани Денят на победата и Деня на Европа"}
{"url": "http://www.focus-news.net/news/2018/05/09/2519660/liderat-na-bsp-korneliya-ninova-i-predsedatelyat-na-bsp-sofiya-kaloyan-pargov-podnesoha-tsvetya-pred-pametnika-na-neznayniya-voyn-po-povod-denya-na-pobedata.html", "text": "Лидерът на БСП Корнелия Нинова и председателят на БСП – София Калоян Паргов поднесоха цветя пред Паметника на незнайния войн по повод Деня на победата, предаде репортер на Агенция „Фокус“.  На събитието присъстваха ветерани от войните, десетки граждани, социалисти, депутати и общински съветници от БСП. Всички носиха „Георгиевска лента“, български, руски знамена и портрети на загинали във войната. Заедно присъстващите поднесоха венци и цветя пред паметника. След това шествие на „Безмъртния полк“ потегли към паметника на Съветската армия в столицата. Движението в района на шествието е затворено. За спокойното протичане на мероприятието е засилено и полицейското присъствие. \r\nДеница КИТАНОВА", "date": "2018.05.09", "title": "Лидерът на БСП Корнелия Нинова и председателят на БСП – София Калоян Паргов поднесоха цветя пред Паметника на незнайния войн по повод Деня на победата"}
{"url": "http://www.focus-news.net/news/2018/05/09/2519673/mvr-edin-chovek-e-zaginal-a-11-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 11 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 11 тежки пътнотранспортни произшествия. В София са регистрирани една тежка и 38 леки катастрофи, при които няма пострадали.", "date": "2018.05.09", "title": "МВР: Един човек е загинал, а 11 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/09/2519675/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Япония, Китай и Южна Корея ще си сътрудничат за разрешаването на ядрения спор с режима в Пхенян. Китайският министър-председател Ли Къцян, президентът на Южна Корея Мун Дже-ин и японският премиер Шиндзо Абе се договориха за съвместна среща в Токио тази сряда, припомня германският национален ежедневник Die Frankfurter Allgemeine Zeitung. \r\nПреди съвместната среща Мун Дже-ин потвърди, че и трите държави са потвърдили необходимостта от ядрено разоръжаване на Северна Корея. На свой ред министър-председателят на Япония подчерта, че за разрешаване на проблемите с Пхенян ще се прилагат резолюциите на ООН. \r\nЕднодневната среща на върха на лидерите на трите държави предшества планираният след няколко седмици разговор между държавния глава на САЩ Доналд Тръмп и севернокорейския лидер Ким Чен-ун. С цел създаване на рамка за дискусията в сряда в Северна Корея пристигна новият държавен секретар на САЩ Майк Помпео. Остава неясно обаче дали американският дипломат ще се срещне лично с Ким Чен-ун за тази цел. Уточнено бе единствено, че Вашингтон ще смекчи санкциите срещу Пхенян само след постигане на денуклеаризация на изолираната комунистическа страна. \r\nВ рамките на историческата среща на върха между лидерите на Северна и Южна Корея, Ким Чен-ун потвърди решимостта си за прекратяване на програмата за ядрени оръжия на Пхенян. В тази връзка Китай увери, че ще направи всичко по силите си, за да улесни процеса.\r\n*** Македония (в източника – Бивша югославска република Македония) ще бъде официално поканена да се присъедини към НАТО, ако Атина и Скопие постигнат разрешение за спора за името. Това заяви генералният секретар на Алианса Йенс Столтенберг в интервю за Athens-Macedonian News Agency, цитирано от електронното издание Kathimerini.\r\n„Ако проблемът с името бъде решен, тогава НАТО ще покани Македония да стане член\", увери норвежкият политик, като същевременно приветства „силната политическа подкрепа“ за разрешаването на проблема, който хвърля сянка в двустранните отношения между съседните страни повече от две десетилетия.  \r\nПо повод засиленото напрежение между Гърция и Турция, които са съюзници в НАТО, Столтенберг изрази загрижеността си от неотдавнашните инциденти, като същевременно изрази надежда, че различията „могат да бъдат решени в духа на диалога и сътрудничеството\".\r\n„НАТО е форум за сближаване на Гърция и Турция\", отбеляза генералният секретар на организацията, като не пропусна да припомни ролята на Алианса за подпомагане на изпълнението на споразумението за бежанците между Европейския съюз и Анкара.\r\n*** Президентът на САЩ Доналд Тръмп направи най-големият залог на своето президентство в следобеда на 8 май, пише британското издание The Economist.\r\nЗа ужаса на Европейските партньори, но за радостта на съюзници като Израел, Тръмп извади САЩ от ядрената сделка с Иран, която беше подписана през 2015 година. Той действаше според инстинкта си, че лидерите на Иран – само ако са изложени на безпрецедентна икономическа болка – ще се пречупят и ще изоставят всички враждебни дейности, от развитие на ядрени оръжия до подкрепа за тероризма и участие в най-кръвните прокси войни в Близкия изток.\r\nТръмп представи хода си като сигурен. „Това ще направи Америка по-безопасна“, обеща президентът докато подписваше меморандум възобновяващ всички санкции премахнати от своя предшественик Барак Обама. Но привидното спокойствие и увереност на Тръмп не могат да скрият напълно множеството рискове, които той поема.\r\nДоналд Тръмп залага на това, че иранските лидери блъфират когато казват, че сегашната сделка е най-добрата и финална оферта, която ще предложат. „Най-вероятно бих казал същото нещо, ако бях на тяхно място“, призна Тръмп. „Но фактите са, че те ще искат да направят нова и продължителна сделка“, предрече президентът. Когато Иран е готов да стане сговорчив, Тръмп обеща да бъде „готов, желаещ и способен“ да преговаря.\r\nДруги биха желали да имат неговата уверена гаранция. Европейски дипломат описва седмиците интензивни дискусии с Белия дом, в които се иска обосновка за колосалната игра на зарове от страната на САЩ. Президентът е решил да изиска от иранците всичко, гласи отговорът: за тотален и перманентен край на ядреното обогатяване, на балистичните ракетни програми и на подривните дейности в региона. Изморен от обещанията на съюзниците за поправка на сделката с Иран, екипът на Тръмп избра разрушението. Президентът реши, че след като основите са нестабилни, е по-добре да се срине цялата сграда.\r\nЛичната увереност на Доналд Тръмп изглежда, че почива върху няколко стълба. Един от тях е неговото презрение към Барак Обама и убеждението, че може да подобри всяка сделка постигната от своя предшественик.\r\nГоворейки пред репортери след изявлението на Тръмп, неговият съветник по сигурността Джон Болтън добави и някои исторически очерци към решението на своя шеф. САЩ са научили труден урок преди много време, че „ние преговаряме само от позиции на сила“. Отказвайки се от сделката с Иран и възобновявайки санкциите, САЩ установяват точно такива позиции на сила, обясни той.\r\nБенямин Нетаняху, премиерът на Израел, аплодира „студеното решение“ на Доналд Тръмп да отхвърли „катастрофалната ядрена сделка с терористичния режим в Иран“. Нетаняху продължително отхвърляше аргументите, че сделката натискаше Иран поне с година назад от създаването на ядрена бомба.\r\nНай-накрая, Тръмп и неговите съветници правят залог за Европейските си приятели. Те залагат, че правителствата на Великобритания, Франция и Германия блъфират, когато казват че сегашната сделка е по-добра от никаква сделка и че ще продължат да я поддържат жива, дори след като американският им съюзник е излязъл от нея.\r\n***", "date": "2018.05.09", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/09/2519676/kyustendil-obshtinska-panorama-na-srednoto-obrazovanie-shte-se-provede-v-dupnitsa.html", "text": "Общинска панорама на средното образование ще се проведе в Дупница. Това съобщиха за Радио „Фокус” – Кюстендил от Регионално управление на образованието – Кюстендил. Инициативата се провежда съвместно с Община Дупница. Тя ще се проведе днес и утре (10 май) във фоайето на Спортната зала в града от 14.00 часа. В рамките на инициативата средните училища в Дупница ще могат да презентират своите паралелки за прием на ученици след седми клас. Седемте училища ще могат да рекламират и презентират по свой оригинален начин обявените за прием паралелки за завършващите 7-и клас. Идеята е родителите и децата да могат от близо да се запознаят с подробности за интересуващите ги специалности или паралелки, за да направят своя избор.\r\nВенцеслав ИЛЧЕВ", "date": "2018.05.09", "title": "Кюстендил: Общинска панорама на средното образование ще се проведе в Дупница"}
{"url": "http://www.focus-news.net/news/2018/05/09/2519670/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.09", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/09/2519678/pregled-na-osnovnite-temi-vav-varnenskiya-pechat.html", "text": "„6% от учениците са диспансеризирани“ е водещото заглавие в днешния брой на вестник „Черно море“. Водещите заболявания са астма, алергичен ринит и смущение на зрението. За учебната 2016-2017 г. на диспансерен отчет са били 1065 ученици във Варненско. „Изследват безплатно за СПИН“, пише още всекидневникът. АНТИСПИН кампания по повод 20 май Международен ден за съпричастност със засегнатите от ХИВ, се провежда във Варна до 14 май. „Изложба живопис и скулптура на Леон Бабачев реди галерия „Графит“, четем на стр. 3. 71 живописни платна и 38 скулптури на пазарджишкия художник Леон Бабачев могат да видят варненци в галерия „Графит“. „Наш ученик грабна златен медал от олимпиада по астрономия“, информира на стр. 4 изданието. Тервел Стоянов от МГ „Д-р Петър Берон“ във Варна завоюва златен медал на националния кръг на ХХI олимпиада по астрономия, който се проведе тези дни в Кърджали. „Наградиха активисти на БЧК“, четем по-долу. На тържествена церемония бяха наградени активисти, доброволци и партньори на БЧК – Варна. Поводът бе Световният ден на Червения кръст и Червения полумесец, който се отбелязва на 8 май. „Дузина пожари гасиха огнеборците по празниците“, пише още на същата страница. На 7 май час и половина след полунощ е получен сигнал за пожар в стая от апартамент, намиращ се във Варна на ул. „Чавдар Войвода“. Причината за огъня е в процес на изясняване.", "date": "2018.05.09", "title": "Преглед на основните теми във варненския печат"}
{"url": "http://www.focus-news.net/news/2018/05/09/2519679/pazardzhik-v-selo-kalugerovo-shte-badat-otbelyazani-120-godini-ot-vazstanovyavaneto-na-manastira-sveti-nikola.html", "text": "В село Калугерово ще бъдат отбелязани 120 години от възстановяването на манастира „Свети Никола“. Това съобщи за Радио „Фокус“ – Пазарджик Николета Гайтанджиева, внучка на един от свещениците в манастира. Тя разказа, че светата обител е разрушена по време на турското нашествие в българските земи през 1409 година. „Тогава манастирът е сринат до основи и опожарен. През Възраждането той функционира като духовно средище, но в много по-скромен вид. По време на Априлското въстание през 1876 година отново е разрушен до основи. Възстановяването му започва през 1898 година като основите са положени на 9 май същата година“, обясни Гайтанджиева. Тя допълни, че освещаването е извършено през 1904 година като игумен на манастира е йеромонах Кирил. 120-та годишнина от новото съграждане на светата обител ще бъде отбелязано с литургия.\r\nВаня НИКОЛОВА", "date": "2018.05.09", "title": "Пазарджик: В село Калугерово ще бъдат отбелязани 120 години от възстановяването на манастира „Свети Никола“"}
{"url": "http://www.focus-news.net/news/2018/05/09/2519674/ministar-lilyana-pavlova-edinnite-tsennosti-i-pazar-sa-edna-ot-osnovnite-idei-na-evropa-no-v-sashtoto-vreme-tryabva-da-pazim-natsionalniya-si-interes.html", "text": "Да съм министър не е самоцел, има достатъчно работа за всички. Това каза министърът на българското председателство на Съвета на ЕС 2018 Лиляна Павлова в предаването \"Тази сутрин\" по бТВ  в отговор на въпроса с какво ще се занимава след края на европредседателството на България. Тя ще е на поста министър за европредседателството до края на годината. \"Дотогава много вода ще изтече\", уточни Павлова. По темата за командированите работници министър Павлова коментира: „Идеята за единни ценности и единен пазар е една от основните идеи на Европа, но в същото време трябва да пазим националния си интерес. Така направихме с превозвачите. Много е важно да участваме в преговорите – когато не участваш, не можеш да изразиш позициите си и мнението ти няма да бъде зачетено. Няма да е лесно, тъй като решението се взима с квалифицирано мнозинство. Трябва да намерим държави като нашата с мнение и да се обединим”.\r\nОтносно критиките към младежката конференция в рамките на евопредседателството тя каза, че на конференцията е имало много млади хора и целите са постигнати. По думите й в официалната програма и с пари от държавата била платена официална вечеря с български гозби и хора, но не и дискотека. \"След вечерята всеки може да се забавлява, както прецени, ние не сме морална полиция\", уточни Павлова.\r\nПо думите й срещата на върха в София на 17 май във формат ЕС – Западните Балкани е пикът на председателството. \"Не е важно дали ще дойдат държавните глави, важно е да има участници от всички държави, да се приеме декларация и анекс към декларацията от срещата\", отбеляза Лиляна Павлова.", "date": "2018.05.09", "title": "Министър Лиляна Павлова: Единните ценности и пазар са една от основните идеи на Европа, но в същото време трябва да пазим националния си интерес"}
{"url": "http://www.focus-news.net/news/2018/05/09/2519682/predsedatelyat-na-narodnoto-sabranie-tsveta-karayancheva-shte-prisastva-na-natsionalniya-festival-na-detskata-kniga-v-sliven.html", "text": "Председателят на Народното събрание Цвета Караянчева ще посети днес град Сливен. Това съобщиха от пресцентъра на Народното събрание. Цвета Караянчева ще присъства на връчването на наградите на Националния фестивал на детската книга, което ще започне в 17.30 часа в Драматичния театър „Стоян Киров“. \r\nПредседателят на Народното събрание ще отправи приветствие към участниците във фестивала и ще връчи Националната награда „Константин Константинов“ в категория „за цялостен принос“. Програмата на Цвета Караянчева предвижда посещение на Регионалната библиотека „Сава Доброплодни“ и среща с кмета на Сливен Стефан Радев.", "date": "2018.05.09", "title": "Председателят на Народното събрание Цвета Караянчева ще присъства на Националния фестивал на детската книга в Сливен"}
{"url": "http://www.focus-news.net/news/2018/05/09/2519672/yens-stoltenberg-makedoniya-shte-poluchi-ofitsialna-pokana-za-chlenstvo-v-nato-ako-skopie-i-atina-postignat-sporazumenie-za-imeto.html", "text": "Македония (в източника – Бивша югославска република Македония) ще бъде официално поканена да се присъедини към НАТО, ако Атина и Скопие постигнат разрешение за спора за името. Това заяви генералният секретар на Алианса Йенс Столтенберг в интервю за Athens-Macedonian News Agency, цитирано от електронното издание Kathimerini.\r\n„Ако проблемът с името бъде решен, тогава НАТО ще покани Македония да стане член\", увери норвежкият политик, като същевременно приветства „силната политическа подкрепа“ за разрешаването на проблема, който хвърля сянка в двустранните отношения между съседните страни повече от две десетилетия.  \r\nПо повод засиленото напрежение между Гърция и Турция, които са съюзници в НАТО, Столтенберг изрази загрижеността си от неотдавнашните инциденти, като същевременно изрази надежда, че различията „могат да бъдат решени в духа на диалога и сътрудничеството\".\r\n„НАТО е форум за сближаване на Гърция и Турция\", отбеляза генералният секретар на организацията, като не пропусна да припомни ролята на Алианса за подпомагане на изпълнението на споразумението за бежанците между Европейския съюз и Анкара.Тереза Герова", "date": "2018.05.09", "title": "Йенс Столтенберг: Македония ще получи официална покана за членство в НАТО, ако Скопие и Атина постигнат споразумение за името"}
{"url": "http://www.focus-news.net/news/2018/05/09/2519683/nezavisen-makedoniya-posolstvoto-na-sasht-v-skopie-izrazi-zagrizhenost-ot-naznachavaneto-na-lyube-boshkovski-i-dzhezair-shakiri-za-savetnitsi-na-premiera.html", "text": "Посолството на САЩ в Скопие изрази загриженост от назначаването на Любе Бошковски и Джезаир Шакири за съветници на премиера Зоран Заев, пише в днешния си брой \"Независен\" вестник. Изданието съобщава, че на въпрос на редакцията, посолството на САЩ е уточнило, че вече е изразило своята загриженост пред македонското правителство, но този въпрос не е непреодолим за двете страни, тъй като на американските длъжностни лица не им е забранено да контактуват с лица от черния списък.\r\n\"Независен\" вестник уточнява, че черният списък се използва за ограничаване на пътуването на граждани, нежелани в САЩ от гледна точка на опазването на националната сигурност.", "date": "2018.05.09", "title": "\"Независен\" (Македония) - Посолството на САЩ в Скопие изрази загриженост от назначаването на Любе Бошковски и Джезаир Шакири за съветници на премиера"}
{"url": "http://www.focus-news.net/news/2018/05/09/2519685/blagoevgrad-4-rasteniya-kanabis-sa-izzeti-pri-proverka-na-zhilishte-v-petrich.html", "text": "4 растения канабис са иззети при проверка на жилище в Петрич. Това съобщиха от ОДМВР - Благоевград. Растенията са открити от полицейски служители на РУ - Петрич на 8 май 2018 г. в град Петрич. Жилището е обитавано от лице с инициали И.В. (на 20 г.) от Петрич. След направен полеви тест, 4-те тревисти растения са реагирали положително на канабис с общо тегло около 1.4 грама. За случая е уведомена РП - Петрич. Образувано е досъдебно производство.", "date": "2018.05.09", "title": "Благоевград: 4 растения канабис са иззети при проверка на жилище в Петрич"}
{"url": "http://www.focus-news.net/news/2018/05/09/2519684/makfaks-makedoniya-zoran-zaev-i-nikola-gruevski-se-yavyavat-v-sada-po-delata-podkup-i-titanik.html", "text": "С разлика от половин час министър-председателят на Македония Зоран Заев (СДСМ) и неговият предшественик на поста Никола Груевски (ВМРО-ДПМНЕ) ще се явят в залата на Наказателния съд в Скопие за делата „Подкуп“ и „Титаник“, предава македонската информационна агенция „Макфакс“.\r\nОчаква се по делото „Подкуп“ да бъде представен запис от кабинета на Заев в периода, в който той бе кмет на родния си град Струмица - от 2005 г. до 2016 г. Делото върви към своя край и се очаква произнасянето на присъда. \r\nЩо се отнася до делото „Титаник\" на Специализираната прокуратура, се очаква то да започне с встъпителни речи, тъй като до този момент се чакаше решението на Върховния съд за освобождаването на съдийския състав заради предполагаемо подслушване. \r\nОбвинями по делото са бившият председател на ВМРО-ДПМНЕ Никола Груевски и съпартийците му Мартин Протогеров, Кирил Божиновски, Миле Янакиески, Гордана Янкуловска и др.Те са заподозрени за престъпно сдружение, нарушаване на избирателно право, нарушаване на свободата на определяне на избирателите, подкуп при избори и гласуване, унищожаване на изборни материали и злоупотреба със средства за финансиране предизборната кампания през 2012 година.Тереза Герова", "date": "2018.05.09", "title": "„Макфакс“ (Македония): Зоран Заев и Никола Груевски се явяват в съда по делата „Подкуп“ и „Титаник“"}
{"url": "http://www.focus-news.net/news/2018/05/09/2519671/dzhema-grozdanova-gerb-evropeyskiyat-proekt-e-nay-velikiyat-miren-proekt-v-istoriyata-na-chovechestvoto.html", "text": "Европейският проект - от неговото начало до днес, без съмнение е най-великият мирен проект в историята на човечеството. Това заяви от парламентарната трибуна народният представител от ПГ на ГЕРБ и председател на Комисията по външна политика Джема Грозданова, която прочете декларация от името на групата по повод 9 май – Ден на Европа, предаде репортер на Агенция „Фокус”. „Днес честваме 9 май – Денят на Европа, в който през 1950 г. френският християн-демократ, министър и два пъти министър-председател на Франция Роберт Шуман прочита декларация останала завинаги в европейската и световната история. С нея Франция подава ръка на победена Германия и предлага многовековната вражда между двете държави да бъде погребана и заменена със сътрудничество. Така чувството на реваншизъм е заместено с желанието за европейско единство, основано на равноправие и зачитане на интересите на всички”, посочи Джема Грозданова. \r\nОт името на ПГ на ГЕРБ тя изрази почит и признание към всички работили за постигането на мечтата на редица поколения българи, да видят и България наредена като равноправен член сред семейството на свободните европейските народи.\r\n„Днес искаме също да припомним, че на 7 май 2018 г. се навършиха 26 години от приемането на България за пълноправен член на Съвета на Европа. Тогава, с издигането на българското знаме пред Двореца на Европа в Страсбург символично беше олицетворено началото на завръщането на България в общото европейско семейство”, подчерта още народният представител. \r\n„На същата дата - 7 май отново преди 26 години, България получи и покана за асоцииране към Европейските общности – днес носещи името Европейски съюз. Споразумението за това асоцииране беше парафирано още в края на същата година, с което се постави началото и на този втори аспект на нашата европейска интеграция”, допълни тя и подчерта, че в резултат от искрените усилия на българското общество през 2007 г.  България стана пълноправен член на Европейския Съюз.\r\nПо думите ѝ ПП ГЕРБ винаги е отстоявала и ще продължи да следва евроатлантическите ценности, както ще бъде гарант за членството ни в Европейския съюз и НАТО.\r\nИван ЛАЗАРОВ", "date": "2018.05.09", "title": "Джема Грозданова, ГЕРБ: Европейският проект е най-великият мирен проект в историята на човечеството"}
{"url": "http://www.focus-news.net/news/2018/05/09/2519688/dobrich-v-grada-shte-se-provede-preskonferentsiya-vav-vrazka-s-proekta-za-rekonstruktsiya-na-profesionalnata-gimnaziya-po-veterinarna-meditsina.html", "text": "В града ще се проведе пресконференция във връзка с проекта за реконструкция на Професионалната гимназия по ветеринарна медицина. Това съобщиха от пресцентъра на Община град Добрич. Събитието ще се състои в Зала за презентации на етаж 2 на Професионална гимназия по ветеринарна медицина „Проф. д-р Георги Павлов” на бул. „25 септември” №98. Встъпителната пресконференция ще се проведе на 11 май 2018 г. от 13.30 часа. Предвидена е и официална церемония „Първа копка” по проекта. \r\nПроектът е по Договор-BG16RFOP001 -3.002 -0032-С01 проект „Реконструкция и модернизация на Професионална гимназия по ветеринарна медицина „Проф. д-р Георги Павлов” град Добрич”.", "date": "2018.05.09", "title": "Добрич: В града ще се проведе пресконференция във връзка с проекта за реконструкция на Професионалната гимназия по ветеринарна медицина"}
{"url": "http://www.focus-news.net/news/2018/05/09/2519680/sofiya-evropeyskiyat-flag-beshe-izdignat-pred-prezidentstvoto-na-r-balgariya-po-povod-denya-na-evropa.html", "text": "Европейският флаг беше издигнат пред президентството на Р България по повод Деня на Европа, предаде репортер на Агенция „Фокус”. Церемонията по честването на Деня на Европа започна с гвардейски марш пред Президентската институция. Издигането на знамето беше съпроводено от Химна на Европа - „Ода на радостта”. Събитието се проведе под патронажа на президента на Република България Румен Радев. На него присъстваха и председателят на Народното събрание Цвета Караянчева, министърът на отбраната Красимир Каракачанов, председателят на БСП Корнелия Нинова, кметът на София Йорданка Фандъкова и десетки граждани. \r\nЦветелин ДИМИТРОВ", "date": "2018.05.09", "title": "София: Европейският флаг беше издигнат пред президентството на Р България по повод Деня на Европа"}
{"url": "http://www.focus-news.net/news/2018/05/09/2519690/kyustendil-za-osma-poredna-godina-v-grada-shte-se-provede-detskiyat-praznik-na-talanta-da-dokosnesh-dagata.html", "text": "За осма поредна година в града ще се проведе детският празник на таланта „Да докоснеш дъгата”. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Проявата е насрочена за 17.30 часа пред сградата на Общински драматичен театър. В нея ще участват третокласници от всички основни училища на територията на Община Кюстендил, които ще представят своите таланти и заложби. „Детският празник „Да докоснеш дъгата” вече е традиционен, вече осма година го провеждаме в този формат, а е наследник на така наречената мис пролет, която преди много години предизвика много дебати, негативни настроения и реакции. Решихме вместо децата да се състезават за красота, да се състезават за таланти. Условието за участието продължава да бъде третокласници, само че разширихме формата, вече могат да участват и момчета, не само момичета, да изявяват своите таланти”, каза Бойко Малинов.\r\nВенцеслав ИЛЧЕВ", "date": "2018.05.09", "title": "Кюстендил: За осма поредна година в града ще се проведе детският празник на таланта „Да докоснеш дъгата”"}
{"url": "http://www.focus-news.net/news/2018/05/09/2519691/veliko-tarnovo-s-shestvie-na-bezsmartniya-polk-v-grada-shte-bade-otbelyazan-denyat-na-pobedata.html", "text": "С шествие на „Безсмъртния полк“ в града ще бъде отбелязан Денят на победата. Със символичния парад потомците на хората, воювали срещу фашизма, ще почитат паметта на дедите си. Поканени за участие са всички, които честват днешният 9-и май като Ден на победата. Това каза за Радио „Фокус“ – Велико Търново Светлана Шандрова, председател на Руски клуб „Заедно” в областния център. Началото на инициативата е поставено през далечната 2011 година, а през настоящата 2018 г. тя ще се проведе за пръв път и във Велико Търново. Шествието ще обиколи парк „Марно поле“, като началото е в 16.00 часа. Всеки, който иска да се включи, трябва да отиде при чешмата в парка половин час по-рано. „Инициативата е доброволна и ние каним да се присъединят към нас всички желаещи, а вече всеки сам за себе си преценява дали иска или не. По този начин ние правим жест на почит към хората, които са воювали срещу фашизма“, обобщи Светлана Шандрова. Преди самото събитие  цветя в знак на почит ще бъдат положени на Братските могили във Велико Търново и Дебелец от 12.00 часа. Съпътстващи събития към шествието ще са концерт, който ще се проведе в Летния театър. Освен това ще има и детски конкурс за рисунка на тема „Пусть всегда будет солнце!“.\r\nЛуиза ТРАНЧЕВА", "date": "2018.05.09", "title": "Велико Търново: С шествие на „Безсмъртния полк“ в града ще бъде отбелязан Денят на победата"}
{"url": "http://www.focus-news.net/news/2018/05/09/2519687/parlamentat-opredeli-na-parvo-chetene-maksimalen-srok-na-izchakvane-v-koyto-novopostapilite-rabotnitsi-da-badat-osiguryavani-dopalnitelno.html", "text": "Парламентът прие на първо четене промени в Кодекса за социално осигуряване, предаде репортер на Агенция „Фокус“.  „За“ законопроекта гласуваха 105, „против“ – 0 и „въздържали се“ – 1, с което  бе приет. Законопроектът бе внесен от Министерски съвет и транспонира европейска директива, въвеждаща правила, с които се улеснява упражняването на правото на работниците на свободно движение между държавите-членки на ЕС. Целта на директивата е да намали на препятствията от някои разпоредби, свързани със схеми за допълнително пенсионно осигуряване. Тъй като в действащите разпоредби на Кодекса за социално осигуряване липсва законоустановен изчаквателен период, в който новопостъпилите работници и служители няма да бъдат осигурявани във фондовете за допълнително доброволно пенсионно осигуряване, в  законопроекта се определя  максимален срок на изчакване до 6 месеца. Със законопроекта се въвежда задължение за пенсионно-осигурителните дружества и за работодателите да предоставят ясна писмена информация за условията за придобиване на допълнителни пенсионни права и последствията от прилагането на тези условия при прекратяване на трудовото правоотношение.\r\nДеница КИТАНОВА", "date": "2018.05.09", "title": "Парламентът определи на първо четене максимален срок на изчакване, в който новопостъпилите работници да бъдат осигурявани допълнително"}
{"url": "http://www.focus-news.net/news/2018/05/09/2519694/burgas-37-godishen-mazh-e-zadarzhan-za-proyava-na-agresiya-kam-politseyski-sluzhitel.html", "text": "37-годишен мъж е задържан за проява на агресия към полицейски служител. Това съобщиха от пресцентъра на ОДМВР - Бургас. Задържаният е криминално проявен с инициали Д.К. от Ямбол. На 8 май рано сутринта той шофирал рисково лек автомобил, с бургаска регистрация, криволичейки по платното за движение в пътната отсечка от кръговото кръстовище на бул. „Стефан Стамболов“ в посока кръговото кръстовище край сградата на сектор „Пътна полиция“ – Бургас.  При подадените звуков и светлинни сигнали, автомобилът навлязъл по ул. „Крайезерна“, като е спрян от полицейски служители в крайната дясна лента на бул. „Тодор Александров“ в посока к-с „Меден Рудник“. Полицаите забелязали, че водачът на автомобила силно миришел на алкохол и залитал, докато слизал от автомобила. Д.К. отказал да бъде тестван за употреба на алкохол, за което му е съставен акт по Закона за движение по пътищата. Междувременно мъжът от Ямбол се качил в автомобила си и потеглил в посока к-с „Меден Рудник“, като отново е спрян непосредствено до пътен възел „Юг“. Докато единия от служители на „Пътна полиция“ съставял акт на Д.К., а другия бил наведен пред автомобила, за да свали регистрационните му номера, мъжът взел ключовете на автомобила, оставени на предната дясна седалка и ги поставил в контакта с цел да стартира двигателя. Единият от двамата полицаи от Четвърто Районно управление – Бургас, намиращи се в близост, му разпоредил да преустанови действията си, като пресегнал за да изключи запаления двигател – в този момент Д.К. му нанесъл удар с юмрук в областта на лявата скула, което наложило за задържането на ямболията да бъдат използвани физическа сила и белезници. По случая е образувано досъдебно производство.", "date": "2018.05.09", "title": "Бургас: 37-годишен мъж е задържан за проява на агресия към полицейски служител"}
{"url": "http://www.focus-news.net/news/2018/05/09/2519692/voa-makedoniya-mvr-tvardi-che-naznachavaneto-na-komandir-hodzha-ne-e-problemno-ekspertite-smyatat-che-nyama-da-poluchi-dostap-do-klasifitsirana-informatsiya.html", "text": "Македонското МВР смята, че назначаването на командир Ходжа не е проблемно, експертите смятат че няма да получи достъп до класифицирана информация, предава македонското издание на \"VOA\".\r\nСпоред вътрешния министър Оливер Спасовски конфликтът през 2001 г. е предизвикан от липсата на идея за интеграция на албанското население и тогавашният партизански командир не може да бъде винен. \r\nМВР смята, че ангажиментите на Шакири в кабинета на премиера могат да бъдат коментирани единствено от правителството.\r\n\"VOA\" цитира мнението на експерти по сигурността, според които Джезаир Шакири - Ходжа няма да получи достъп до класифицирана информация.", "date": "2018.05.09", "title": "\"VOA\" (Македония): МВР твърди, че назначаването на командир Ходжа не е проблемно, експертите смятат че няма да получи достъп до класифицирана информация"}
{"url": "http://www.focus-news.net/news/2018/05/09/2519677/dragomir-stoynev-bsp-dvete-izmereniya-na-9-may-vsashtnost-izrazyavat-pobedata-na-sazidanieto-nad-razrushenieto-prizivat-ni-e-edinstvo-v-imeto-na-balgariya.html", "text": "Двете измерения на 9 май всъщност изразяват победата на съзиданието над разрушението - призивът ни е единство в името на България. Това каза заместник-председателят на ПГ на „БСП за България“ Драгомир Стойнев в декларация от името на група по повод 9 май - Деня на победата и Деня на Европа предаде репортер на Агенция „Фокус“.  „Днес е важен ден, в който прекланяме глави пред несломимата воля и военен подвиг на онези, които сложиха край на най-голямата и унищожителната война в историята на човечеството, които спасиха милиони човешки животи. Днес е ден, в който българите по традиция почитат Съветската армия и хилядите загинали в антифашистката съпротива. Днес е ден, в който гледаме назад към опустошената Европа, но виждаме и първите искри на нейното възраждане и единство“, заяви Стойнев. Той припомни, че преди 73 години на 9 май фашистка германия подписва своята безусловна капитулация. „Преди 68 години на 9 май в Париж Робер Шуман споделя своята идея за ново политическо обединение в Европа, което да направи войната между европейските народи немислима. Търсено съвпадение, уважаеми дами и господа, или и знак за дълбокия разум на следвоенните политици?“, попита Стойнев. Зам-председателят на ПГ на „БСП за България“ заяви, че без 9 май – Денят на победата е нямало да има Денят на Европа. „Двете измерения на тази дата всъщност изразяват победата на съзиданието над разрушението. Строим или рушим обаче днес?“, попита Стойнев. Според него най-сетне трябва миналото да се цени дойстойно и спокойно и да се спре с отричането и дребните вътрешни боричкания. Стойнев отчете, че исторически факт е, че Съветската армия е имала основна роля за постигането на мира в Европа и света. „Стига идеологически залитания и следване на пропагандни сюжети, независимо какви. Време е за осъзнаване и обединение около национални цели. Ще завърша с думите, с които Шуман започна своята декларация: „световният мир не може да бъде запазен без съзидателни усилия, пропорционални на опасностите, които го грозят“. Те са актуални и днес. Нашият призив е единство в името на България. Винаги е по-добре да сведем глави пред разума на историята, дори да не приемаме уроците й, отколкото да плуваме по течението на конфликта.\r\nДеница КИТАНОВА", "date": "2018.05.09", "title": "Драгомир Стойнев, БСП: Двете измерения на 9 май всъщност изразяват победата на съзиданието над разрушението - призивът ни е единство в името на България"}
{"url": "http://www.focus-news.net/news/2018/05/09/2519681/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-prez-izminaloto-denonoshtie-se-e-ponizhilo-s-36-sm.html", "text": "Нивото на Дунав в началото на българския участък на реката при Ново село за последното денонощие се е понижило с 36 см и водният стоеж е 356 см, съобщиха от местната Хидрометеорологична станция. Нивото на реката край Видин е 410 см, регистрираното е понижение  от 24 см. Край Лом през последното денонощие понижението в нивото на реката е 3 см и водният стоеж е 441 см. Нивото на реката край Оряхово е 335 см, там е регистрирано повишение за последното денонощие от 12 см. Температурата на водата край Ново село е 19,5 градуса, край Оряхово е 20,5 градуса.", "date": "2018.05.09", "title": "Видин: Нивото на Дунав в началото на българския участък на реката при Ново село през изминалото денонощие се е понижило с 36 см"}
{"url": "http://www.focus-news.net/news/2018/05/09/2519686/tass-v-moskva-zapochna-traditsionniyat-parad-na-pobedata.html", "text": "На Червения площад в Москва започна парадът по случай 73-та годишнина от Победата във Великата Отечествена война, предава кореспондент на TACC.\r\nТрадиционно на този ден в различни градове на Русия се провеждат тържествени паради. В парада в Москва, където се организират централните мероприятия, ще участват повече от 13 хил. души, ще бъдат задействани 159 единици въоръжения и техника, и 75 самолети и хеликоптери. \r\nКакто в предходните години, така и тази министърът на отбраната на Руската федерация Сергей Шойгу ще ръководи церемонията и ще поздрави военнослужещите, които стоят в редиците на Червения площад, а след това ще отиде до централната трибуна с доклад за готовността на войските за парада на президента на Руската федерация и Върховен главнокомандващ Владимир Путин.Тереза Герова", "date": "2018.05.09", "title": "ТАСС: В Москва започна традиционният Парад на Победата"}
{"url": "http://www.focus-news.net/news/2018/05/09/2519699/makedoniya-naznachavaneto-na-lyube-boshkovski-i-dzhezair-shakiri-hodzha-za-savetnitsi-na-premiera-zaev-reaktsiya-na-amerikanskoto-posolstvo-v-skopie-i-burya-ot-negoduvanie-obzor.html", "text": "Американските власти изразиха загриженост от назначаването на Любе Бошковски и Джезаир Шакири - Ходжа за съветници на премиера Заев, поради присъствието им от години в черен списък, предават македонските медии.  \"Независен\" вестник цитира отговора на дипломатическата мисия, получен в редакцията, в който се казва: \"Ние споделихме загрижеността си с правителството, но това не е непреодолим проблем, тъй като на американските длъжностни лица не е забранено да контактуват с лицата от черния списък.\" Вестникът припомня, че черният списък се използва за ограничаване на пътуването на граждани, нежелани в САЩ от аспект на опазването на националната сигурност.\"24 Вести\" съобщава, че \"въпреки бурята от негативни реакции след назначаването на бившия партизански командир Ходжа за съветник по международните въпроси, вътрешният министър Оливер Спасовски продължава да го защитава.\" Изданието отбелязва участието на Ходжа в гражданската война през 2001 г. и единствено легитимното му средно образование, което е пречка за заемането на съветническия пост.\r\n\"24 Вести\" цитира Оливер Спасовски, според който \"много противоречиви личности, участвали във военния конфликт от 2001 г. продължават да присъстват в политическия живот на страната.\"\r\nЕлектронното издание \"VOA\" съобщава, че според ръководството на македонското МВР назначаването на бившия командир от паравоенната албанска Армия за национално освобождение (АНО) за външнополитически съветник, не е проблемно. \r\nИзданието цитира мнението на експерти, според които Джезаир Шакири едва ли ще получи достъп до класифицирана информация. \r\nИзлъчващата на албански език телевизия \"Алсат-М\" предава, че \"изборът на Джезаир Шакири - Ходжа за съветник продължава да вълнува обществеността\"\r\nСпоред телевизия \"Сител\" \"министрите от правителството нямат нищо против назначаването на бившия партизански командир Джезаир Шакири - Ходжа за съветник по международните въпроси срещу заплата от 600 евро.\"\r\nЕлектронното издание \"А1 ОN\" публикува информация, озаглавена:  \"Ходжа даде под аренда Танушевци за 36 000 евро на година\", като цитира най популярните постове в социалните мрежи. \r\nИзлъчващата на албански език телевизия \"ТВ21\" също излъчи репортаж, озаглавен \"Бошковски и Ходжа - персони нон грата в САЩ - реакция на американското посолство на новоназначените съветници на Заев\". Телевизията подчертава, че реакцията идва след назначаването на бившия вътрешен министър в правителството на Любчо Георгиевски (1998-2002),  Любе Бошковски, за специален съветник и на бившия албански партизански командир от Армията за национално освобождение (АНО), Джезаир Шакири - Ходжа за съветник по международните въпроси. Агенция \"Фокус\" припомня:\r\nПрез първата година на мандата си македонският премиер Зоран Заев е назначил 13 специални съветници, 10 съветници и 33 външни сътрудници. Редом с бившия министър на вътрешните работи в правителството на Любчо Георгиевски (1998-2002), Любе Бошковски и на бившия партизански командир от АНО, Джезаир Шакири - Ходжа, сред тях личат и имената на Драгиша Милетич - съветник по външнополитическите въпроси, бивш председател на Сръбската Радикална партия в Македония, създател на Православния съюз на сърбите и македонците в Македония и на Сръбската прогресивна партия в Македония и противник на обявяването на независимостта на Македония през 1991 г., председателя на Балканския съюз на египтяните (циганите) Рубин Земон и др.", "date": "2018.05.09", "title": "Македония: Назначаването на Любе Бошковски и Джезаир Шакири - Ходжа за съветници на премиера Заев - реакция на американското посолство в Скопие и буря от негодувание (ОБЗОР)"}
{"url": "http://www.focus-news.net/news/2018/05/09/2519700/kardzhali-rayonnata-prokuratura-vnese-v-sada-iskane-za-opredelyane-na-myarka-za-neotklonenie-zadarzhane-pod-strazha-spryamo-36-godishen-mazh-za-poboy-na-feldsher.html", "text": "Днес Районна прокуратура - Кърджали внесе искане в съда за вземане на мярка за неотклонение „задържане под стража“ спрямо Божидар Д., на 36 г., привлечен като обвиняем за това, че на 5 май 2018 г. в град Кърджали е причинил лека телесна повреда на медицински специалист – фелдшер, при и по повод изпълнение на службата му, довела до разстройство на здравето. Това съобщиха от пресцентъра на Апелативна прокуратура - Пловдив.\r\nРайонен съд - Кърджали ще заседава днес по искането на прокуратурата за определяне на мярка за неотклонение „задържане под стража“ спрямо обвиняемия Божидар Д.", "date": "2018.05.09", "title": "Кърджали: Районната прокуратура внесе в съда искане за определяне на мярка за неотклонение „задържане под стража“ спрямо 36-годишен мъж за побой на фелдшер"}
{"url": "http://www.focus-news.net/news/2018/05/09/2519697/kyustendil-den-na-otvorenite-vrati-provezhda-profesionalnata-gimnaziya-po-ikonomika-i-menidzhmant-v-grada.html", "text": "Ден на отворените врати провежда Професионалната гимназия по икономика и мениджмънт в Кюстендил. Това каза пред Радио „Фокус” – Кюстендил Таня Динева, директор на учебното заведение. По думите ѝ инициативата се провежда в два последователни дни – 9 и 10 май, от 13.30 часа. Поканени са ученици от основните училища в Кюстендил, пред които ще бъдат презентирани изучаваните професии и специалности в гимназията. „Тази проява е традиционна, а интересът е голям от страна на учениците от седмите класове на основните училища. Желанието ни е да ги запознаем с възможните професии и специалности, които да изучават при нас, които са актуални предвид търсенето им на трудовия пазар”, каза Таня Динева.\r\nВенцеслав ИЛЧЕВ", "date": "2018.05.09", "title": "Кюстендил: Ден на отворените врати провежда Професионалната гимназия по икономика и мениджмънт в града"}
{"url": "http://www.focus-news.net/news/2018/05/09/2519701/plovdiv-zhitelite-na-shest-sela-na-teritoriyata-na-oblastta-sa-s-narusheno-vodopodavane-zaradi-avarii.html", "text": "Жителите на шест села на територията на Пловдивска област са с нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество, обслужващо областта. До 16.00 часа днес абонатите от село Розино ще бъдат без вода, до 15.00 часа – жителите на населените места Куртово Конаре и Ново село, а до 14.00 часа ще продължи отстраняването на аварията в помпена станция „Маноле“, от която са засегнати селата Маноле, Манолско Конаре и Ясно поле. С частично нарушено водоподаване са и част от домакинствата в град Клисура.\r\nЕкипите на водоснабдителното дружество работят и по отстраняването на възникнали аварии на територията на град Пловдив. До 12.00 часа ще бъде нарушено водоподаването в кв. „Прослав“, също в района на улица „Артин Гидиков“ и на блок №149 в кв. „Тракия“. Поради прекъсване на сградно водопроводно отклонение, водоподаването по улиците „Васил Чекеларов“ и „Григор Пърличев“, както и по част от ул. „Кукуш“ ще бъде нарушено за времето до 15.00 часа днес.\r\nТони МИХАЙЛОВ", "date": "2018.05.09", "title": "Пловдив: Жителите на шест села на територията на областта са с нарушено водоподаване заради аварии"}
{"url": "http://www.focus-news.net/news/2018/05/09/2519695/premierat-boyko-borisov-polagame-vsichki-usiliya-za-nashiya-alpinist-boyan-petrov.html", "text": "Полагаме всички усилия и каквото имаме като връзки за нашия алпинист Боян Петров. Това каза министър-председателят Бойко Борисов преди днешното правителствено заседание, предаде репортер на Агенция \"Фокус\". \"В пълна комуникация сме с институциите. Каквото имаме като връзки, всичко сме заложили и дано да го намерим жив и здрав. С нашите двама консули непрекъснато натискаме и Пекин, но това е една изключително тежка планина\", обясни той.\r\nБорисов коментира и случая с онкоболната Теодора. \"Направихме и всичко, каквото е възможно и за тази наша сънародничка да се върне в България. Беше трудно, но дай Боже вече да се лекува така, както казва медицината\", каза премиерът.\r\nЦветилена СИМЕОНОВА", "date": "2018.05.09", "title": "Премиерът Бойко Борисов: Полагаме всички усилия за нашия алпинист Боян Петров"}
{"url": "http://www.focus-news.net/news/2018/05/09/2519698/tv21makedoniya-boshkovski-i-hodzha-sa-persona-non-grata-za-sasht.html", "text": "Бившият министър на вътрешните работи на Македония в правителството на Любчо Георгиевски (1998-2002), Любе Бошковски и бившия албански партизански командир от Армията за национално освобождение (АНО), Джезаир Шакири - командир Ходжа, са персона нон грата за САЩ, заради присъствието им в черния списък на лица, застрашаващи националната сигурност, предава скопската телевизия, излъчваща на албански език \"ТВ21\".", "date": "2018.05.09", "title": "\"ТВ21\"(Македония): Бошковски и Ходжа са персона нон грата за САЩ"}
{"url": "http://www.focus-news.net/news/2018/05/09/2519693/yordan-tsonev-dps-evropa-e-na-krastopat-obedinenieto-ne-e-fakt-a-mirat-ne-e-trayno-postignata-tsel.html", "text": "Нека се върнем назад в историята и да видим какво представлява мечтата за обединена Европа. Тя е мечта за мирна Европа. Европа, в която няма световни войни и Европа без национализъм. Това каза от парламентарната трибуна народният представител от ПГ на ДПС Йордан Цонев, който прочете декларация по повод 9 май – Деня на Европа, предаде репортер на Агенция „Фокус”. „Европа е изправена на кръстопът отново. Кръстопът, защото обединението не е факт. Мирът не е трайно постигната цел. Просперитетът е за едни, а за други – не толкова”, подчерта Цонев. „ДПС, от деня на своето създаване, твърдо стои на проевропейския път на България”, допълни още той.  Според Цонев на днешната дата трябва да бъдат отбелязвания както Денят на победата, така и Денят на Европа. „Днес ДПС казва така: „Нека вървим по пътя на мечтата на европейските народи, но да не забравяме никога кое противопостави народите и доведе до тези катастрофи, защото днес тази опасност е по-жива от всякога”, смята Йордан Цонев.\r\nИван ЛАЗАРОВ", "date": "2018.05.09", "title": "Йордан Цонев, ДПС: Европа е на кръстопът - обединението не е факт, а мирът не е трайно постигната цел"}
{"url": "http://www.focus-news.net/news/2018/05/09/2519705/dimitar-margaritov-kzp-normativnata-uredba-i-pravoprilaganeto-v-oblastta-na-potrebitelskata-zashtita-sa-na-nay-visoko-nivo.html", "text": "В момента системата за потребителска защита и в България, и в Европа като цяло работи и е на най-високо световно равнище. Това заяви председателят на Комисията за защита на потребителите (КЗП) Димитър Маргаритов в сутрешния блок на ТВ „Европа”, съобщиха от пресцентъра на КЗП. „Хубавото е, че има визия за това как ще се развиват и занапред най-вече нормативната уредба, както и функциите на контролните органи. Ясно са дефинирани основните проблеми, по които трябва да се работи, за да бъдат елиминирани рисковете за потребителите“, добави Маргаритов. \r\nПредседателят на КЗП посочи, че включително и в България в последните години това е видно и през статистиката. „Все повече потребители са склонни да бъдат активни, когато забележат, че техни права са нарушени – готови са да реагират, знаят към кого да се обърнат, настояват да получат компенсация. Нещо, което в миналото беше по-рядко срещано“, коментира Маргаритов. Според него това действа стимулиращо на търговците да подобрят работата си и да се откажат от недобросъвестни подходи, които досега са считали, че клиентите им ще оставят без реакция. „Това активизиране води до намаляване броя на нарушенията, които ние установяваме при нашите проверки“, допълни той.\r\nВ студиото на „Европа сутрин” председателят на КЗП посочи, че при толкова много сделки по повод покупки на стоки и ползване на услуги винаги е възможно между потребител и търговец да възникване спор, но най-важното е да се намери разумен изход от него. „Би трябвало контролните органи да работят в съзвучие, за да могат най-вече да съдействат на потребителите да получат компенсация, както и в бъдеще това да не се допуска“, каза още Маргаритов.  \r\n„Надеждна е защитата. Работим с идеята, че винаги има какво да се оптимизира и очакванията на хората трябва да бъдат оправдани. И същевременно отправяме апел към потребителите да бъдат все по-активни, да отстояват правата си и да знаят, че ние сме на тяхна страна и можем да им помогнем, когато има някакъв проблем“, обобщи председателят на КЗП. \r\nДнес от 14.00 часа в Южния парк Комисията за защита на потребителите, функциониращият към нея Европейски потребителски център и европейски мрежи организират състезание, в което ученици ще проверят знанията си и ще могат да научат още нови неща по въпроси, свързани с историята на ЕС и съвременните теми, които вълнуват развитието на тази Общност.", "date": "2018.05.09", "title": "Димитър Маргаритов, КЗП: Нормативната уредба и правоприлагането в областта на потребителската защита са на най-високо ниво"}
{"url": "http://www.focus-news.net/news/2018/05/09/2519704/ministar-ekaterina-zaharieva-edva-predi-15-minuti-e-poiskan-helikopter-za-spasyavaneto-na-boyan-petrov.html", "text": "Едва преди 15 минути е поискан хеликоптер за спасяването на Боян Петров. Това каза външният министър Екатерина Захариева преди днешното правителствено заседание, предаде репортер на Агенция „Фокус“. Министър Захариева уточни, че информацията за хеликоптера, която е била подадена вчера, е била грешна. „След множество разговори от наша страна едва преди 15 минути е поискан хеликоптер. Имаме пълно съдействие от китайската страна. Горе има 5 спасители, които седят там, и са в готовност да тръгнат, когато времето позволява“, уточни Захариева.\r\nЦветилена СИМЕОНОВА", "date": "2018.05.09", "title": "Министър Екатерина Захариева: Едва преди 15 минути е поискан хеликоптер за спасяването на Боян Петров"}
{"url": "http://www.focus-news.net/news/2018/05/09/2519708/pazardzhik-initsiativata-mesetsat-na-cheteneto-v-grada-prodalzhava-s-nosht-na-literaturata.html", "text": "„Месецът на четенето” в Пазарджик продължава с „Нощ на литературата“, която се завръща за втора поредна година, съобщиха от Общината. Днес на всеки половин час от 18.00 часа ще се четат подбрани откъси от различни произведения с цел популяризиране на европейската литература. Поради очакваните променливи метеорологични условия, това ще се случи на една локация в града – Галерия “Никола Манев”. Освен в Пазарджик, четенето ще се проведе едновременно в цялата Европа и още 11 града в страната. Събитието се организира от Съвета за младежка политика, съвместно с Община Пазарджик и Чешки културен център, а четците ще бъдат обявени по-късно през деня във Фейсбук събитието на Нощ на литературата – Пазарджик. “Месецът на четенето” е нова инициатива на Съвета за младежка политика, която стартира с представянето на дебютната стихосбирка на младата поетеса Лилия Йовнова, а след Нощ на литературата ще продължи с две инициативи в края на месец май.", "date": "2018.05.09", "title": "Пазарджик: Инициативата „Месецът на четенето” в града продължава с „Нощ на литературата“"}
{"url": "http://www.focus-news.net/news/2018/05/09/2519707/doncho-aleksandrov-hram-sveti-atanasiy-varna-na-dneshniya-den-e-sabitieto-po-prenasyane-moshtite-na-sveti-nikolay-mirlikiyski-chudotvorets.html", "text": "На 9–и май честваме паметта на свети Николай Мирликийски Чудотворец. Това каза в интервю за Радио „Фокус“ – Варна ставрофорен иконом Дончо Александров от храм „Свети Атанасий“ във Варна. „Този празник, като че ли остава в сянката на 6-и декември, когато най-вече честваме паметта на Свети Николай Чудотворец. На днешния ден е събитието по пренасяне на мощите на светеца. Това е също един голям празник и едно голямо събитие, което е останало в историята. Повечето хора са свикнали да му отдават почит през декемврийският му празник, но нека днес отново си припомним неговият живот, преди всичко с неговото милосърдие, с живата вяра в Христос“, подчерта отец Дончо Александров. По неговите думи на първият Вселенски събор Свети Николай Чудотворец е бил защитник на истинската  вярата и на това, тя да остане чиста и неподправена. „Свети Николай е един от най-почитаните светци на православната църква. Знаем, че много хора носят неговото име, много храмове и манастири. Има и такива църкви, които днес честват 9-ти май като храмов празник. Нека бъде честит и благословен празника на всички! Нека да имаме винаги молитва към Свети Николай Чудотворец и да следваме неговата любов и милосърдие“ допълни отец Дончо Александров.\r\nМилена СТОЕВА", "date": "2018.05.09", "title": "Дончо Александров, храм „Свети Атанасий“ - Варна: На днешния ден е събитието по пренасяне мощите на свети Николай Мирликийски Чудотворец"}
{"url": "http://www.focus-news.net/news/2018/05/09/2519703/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Македония (в източника – Бивша югославска република Македония) ще бъде официално поканена да се присъедини към НАТО, ако Атина и Скопие постигнат разрешение за спора за името. Това заяви генералният секретар на Алианса Йенс Столтенберг в интервю за Athens-Macedonian News Agency, цитирано от електронното издание Kathimerini.\r\n„Ако проблемът с името бъде решен, тогава НАТО ще покани Македония да стане член\", увери норвежкият политик, като същевременно приветства „силната политическа подкрепа“ за разрешаването на проблема, който хвърля сянка в двустранните отношения между съседните страни повече от две десетилетия.  \r\nПо повод засиленото напрежение между Гърция и Турция, които са съюзници в НАТО, Столтенберг изрази загрижеността си от неотдавнашните инциденти, като същевременно изрази надежда, че различията „могат да бъдат решени в духа на диалога и сътрудничеството\".\r\n„НАТО е форум за сближаване на Гърция и Турция\", отбеляза генералният секретар на организацията, като не пропусна да припомни ролята на Алианса за подпомагане на изпълнението на споразумението за бежанците между Европейския съюз и Анкара.\r\n***н Министър-председателят на Косово Рамуш Харадинай заяви, че за последен път страната му отбелязва Деня на Европа без либерализация на визовия режим, съобщава прищинското електронно издание Gazeta Express. \r\n„До края на есента косовари ще пътуват свободно и това е последният път, когато Косово празнува 9 май без либерализиране на визовия режим\", заяви Харадинай след заседание на правителството във вторник. „Очакваме ЕС да потвърди през юни дали Косово е изпълнило всички критерии, свързани с либерализирането на визовия режим\", поясни косовският премиер.\r\nСъщевременно обаче той предупреди, че най-младата държава на Балканите няма да получи незабавно безвизов режим с държавите от Шенгенското пространство, а ще трябва да изчака отговор от отделните страни, които са част от него. \r\nМиналата седмица делегация на Европейския съюз, натоварена със задачата да оцени напредъка в областта на върховенството на закона, пристигна в Косово. В рамките на двудневната си мисия членовете й трябваше да изготвят окончателен доклад, в който да представят заключение дали Косово е постигнало резултати в борбата с организираната престъпност и корупцията. Оценката на експертите от ЕС е от решаващо значение за либерализирането на визовия режим за Косово. Делегацията, оглавявана от Саймън Мордю, заместник-генерален директор на ГД \"Вътрешна работа\" в Европейската комисия, се срещна с министър-председателя на най-младата държава на Балканите Рамуш Харадинай и с министъра на Прищина за европейската интеграция.\r\nСлед срещата премиерът Харадинай обяви, че е представил на делегацията на ЕС постиженията на правителството на Косово в областта на върховенството на закона. Съгласно думите му, Косово е готово за либерализиране на визовия режим. \r\nКосово е единствената страна в региона на Западните Балкани, която не е част от безвизовия режим с ЕС. На 4 май 2016 г. Европейската комисия одобри препоръката за либерализиране на визовия режим за Косово, тъй като беше оценено, че Косово е изпълнило задълженията, произтичащи от Пътната карта за либерализация на визовия режим. През юли 2016 г. комисията по външни работи на Европейския парламент отправи искане към комисията по граждански свободи на Европейския парламент да одобри препоръката за либерализиране на визовия режим. Въпросният доклад обаче подчерта и необходимостта от изпълнение на двата критерия, считани за необходими за завършването на процеса. Тези два критерия включват създаването на регистър на разследванията и окончателните съдебни решения, както и ратифицирането на споразумението за границата с Черна гора, което бе ратифицирано от парламента в Прищина миналия месец.\r\n*** След разговор на четири очи държавният глава на Руската федерация Владимир Путин е приел поканата на сръбския си колега Александър Вучич за посещение в страната – при това до края на годината, съобщава белградското електронно издание Blic. \r\nСлед срещата в Москва, където Александър Вучич пристигна във вторник на двудневно посещение, президенът на Сърбия разкри пред журналистите, че събеседникът му веднага е приел поканата и че трябва единствено да намери подходяща дата до края на годината.\r\nПо повод косовския въпрос, Вучич заяви: „Помолих президента Путин Русия да ни окаже помощ в ООН и други международни организации, когато става дума за Косово. Невъзможно е без Русия да се вземе решение в ООН. Русия ще наблюдава активно продължаването на преговорите и ще реагира своевременно“, подчерта Вучич, който в навечерието на визитата си в Москва увери, че ще попита директно Путин за позицията на Кремъл по косовския въпрос. \r\n„Президентът Путин имаше търпението да изслуша всичко, което имах нужда да представя като позицията на Сърбия за основния ни проблем – и това е Косово и Метохия. Нашите позиции съвпадат до голяма степен. Благодарих му и му обясних какво ще се случи в следващия период“, допълни сръбският президент.  \r\nПо-късно в сряда Вучич ще присъства на военния парад в Москва по повод Деня на победата. След това заедно с Путин сръбският президент ще поднесе венец пред паметника на Незнайния войн в руската столица. \r\nОт чуждестранните лидер в Москва се очаква единствено министър-председателят на Израел Бенямин Нетаняху. \r\nПрезидентът на Сърбия Александър Вучич е първия чуждестранен лидер, с който държавният глава на Руската федерация Владимир Путин се срещна след встъпването си в длъжност за четвърти път. Вучич пристигна в Москва след двудневно посещение в Турция, където разговаря с турския президент Реджеп Тайип Ердоган. В понеделник от Кремъл бе обявено, че двамата лидери ще обсъдят състоянието и перспективите за по-нататъшно развитие на руско-сръбското сътрудничество и изпълнението на съвместни инвестиционни проекти. Двамата ще обменят и мнения по актуални за региона въпроси.\r\nНа предходната си среща през декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания \"Газпром\" обяви, че според този документ доставката на природен газ за Сърбия ще се увеличи с 15% през настоящата година.\r\n*** В 11.00 часа местно време (12.00 часа българско време - б.р.) журналисти, граждански и обществени организации ще протестират пред правителството в Подгорица, срещу въоръженото нападение срещу журналистката от \"Vijesti\", Оливера Лакич, съобщава черногорското електронно издание.\r\nЛакич беше простреляна в десния крак късно снощи пред дома си на булевард \"Свети Петър Цетински\"в столицата Подгорица. Според \"Vijesti\" животът на пострадалата, настанена в столичния Клиничен център, е вън от опасност.\r\nОколо 23.00 часа снощи Лакич е била посетена от директора на Агенцията за национална сигурност (ANB) Деян Перуничич, пред когото е споделила, че на излизане от дома й е била простреляна от непознат мъж.\r\n*** Министър-председателят на Албания Еди Рама бе замерян с яйца при излизането си от сграда, в която проведе среща с жителите на град Фиер в рамките на дейностите на правителството за отчетност, отбелязва електронното издание „Независен весник“.\r\nЗасега няма данни за това кой стои зад „яйчената атака“ срещу Рама, но тя не е първата – агенцията припомня, че той бе замерян и пред Факултета по социологически науки в Тирана от група студенти, които протестираха срещу таксите за обучение. Неотдавна в сградата на парламента Рама бе посипан с брашно и залят с вода от опозиционни депутати.\r\n***", "date": "2018.05.09", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/09/2519702/kaloyan-pargov-bsp-balgariya-tryabva-da-se-prevarne-naistina-v-most-mezhdu-zapadniya-svyat-i-rusiya-a-evropa-v-zona-na-mira-i-na-vzaimnoto-razbiratelstvo.html", "text": "България трябва да се превърне наистина в мост между Западния свят и Русия, а Европа - в зона на мира и на взаимното разбирателство. Това каза председателят на Градския съвет на БСП – София Калоян Паргов пред паметника на Съветската армия по повод Деня на победата, предаде репортер на Агенция „Фокус“.  „Днес, русофобските кръгове всекидневно клеветят Русия. Те се опитват да натрапят на България „нов цивилизационен избор”, който цели да ни откъсне от дълбоките исторически и културни корени, които ни свързват. Тези кръгове са видимо малцинство у нас, но разполагайки с лостовете на манипулацията, извършват безнаказано провокации и поощряват набезите над паметниците на Съветската армия в София и на Альоша в Пловдив“, каза Паргов и подчерта, че народът  обаче има памет. Той посочи, че мнозинството българи, въпреки оказвания натиск, неотдавна са заявили недвусмислено, че симпатизират на Русия и руснаците, че са за приятелски българо-руски отношения в политиката, икономиката и духовната област, развивани върху равноправна основа. „Като представител на БСП се чувствам длъжен да кажа също, че България, заради геополитическото си разположение и политическата и духовна история, трябва да се превърне наистина в мост между Западния свят и Русия, а Европа - в зона на мира и на взаимното разбирателство. Както заяви председателят на Европейската комисия Жан-Клод Юнкер: „Добрите отношения между ЕС и Русия са жизненоважни за сигурността на нашия континент. Наша обща цел би трябвало да бъде възстановяването на европейския ред в сигурността“, каза Паргов. По думите му 9 май ще остане завинаги Ден на победата на мъжеството и героизма.  „Ден, без който нямаше да има Ден на Европа. Нека бъдем достойни за този ден“, каза Паргов и честити празника на всички присъстващи пред Паметника на Съветската армия.\r\nДеница КИТАНОВА", "date": "2018.05.09", "title": "Калоян Паргов, БСП: България трябва да се превърне наистина в мост между Западния свят и Русия, а Европа - в зона на мира и на взаимното разбирателство"}
{"url": "http://www.focus-news.net/news/2018/05/09/2519712/sport-sauthemptan-specheli-kato-gost-na-suonzi-i-prati-uest-bromich-v-chempianship.html", "text": "Саутхемптън спечели с 1:0 като гост на прекия си конкурент Суонзи в битката за оцеляване, в отложен мач от 31-ия кръг на английската Висша лига. След този успех, предпоследният отбор Уест Бромич, окончателно изпадна в Чемпиъншип след осемгодишен престой в елита.\r\nСаутхемптън събра 36 точки и се изкачи до 16-о място, като на практика се спаси от изпадане. Суонзи остава в опасната зона с 33 точки и ще се надява Хъдърсфийлд да загуби двата си оставащи мача - гостуване на Челси и домакинството срещу Арсенал. В същото време Суонзи трябва да победят Сток Сити в последния кръг, за да имат надежда за оставане във Висшата лига.\r\nВенцислав ДРАГОМАНОВ", "date": "2018.05.09", "title": "Спорт: Саутхемптън спечели като гост на Суонзи и прати Уест Бромич в Чемпиъншип"}
{"url": "http://www.focus-news.net/news/2018/05/09/2519711/sofiya-v-sgradata-na-gd-natsionalna-politsiya-shte-se-provede-brifing-za-rezultatite-ot-provedenata-politseyska-operatsiya-za-nevracheni-fishove-i-neplateni-zadalzheniya.html", "text": "В сградата на ГД “Национална полиция“ ще се проведе брифинг за резултатите от проведената полицейска операция за невръчени фишове и неплатени задължения. Това съобщиха от пресцентъра на МВР. Брифингът ще се състои в 15.00 часа в главната дирекция на бул. „Александър Малинов“ 1. Служители на отдел „Пътна полиция“ ще съобщят обобщените резултати от проведената миналата седмица специализирана полицейска операция за невръчени фишове и неплатени задължения по ЗДвП.", "date": "2018.05.09", "title": "София: В сградата на ГД “Национална полиция“ ще се проведе брифинг за резултатите от проведената полицейска операция за невръчени фишове и неплатени задължения"}
{"url": "http://www.focus-news.net/news/2018/05/09/2519714/plovdiv-nad-170-razreshitelni-za-stroezh-na-novi-zhilishtni-sgradi-sa-izdadeni-v-oblastta-prez-parvoto-trimesechie-na-2018-godina.html", "text": "Над 170 разрешителни за строеж на нови жилищни сгради са издадени в Пловдив през първото тримесечие на 2018 година. Това каза за Радио „Фокус“ – Пловдив Валентин Точев, главен експерт в Териториално статистическо бюро – Юг. По думите му през отчетения тримесечен период общинските администрации на територията на Пловдивска област са издали също разрешителни за строеж на 3 административни и на 120 други сгради. „Спрямо предходното тримесечие издадените разрешителни за строеж на жилищни сгради са по-малко с 18%, жилищата в тях със 17.5%, а общата им застроена площ – с 24.6%. Броят на разрешителните за строеж на други сгради бележи спад с 25%“, поясни Валентин Точев.\r\nВ сравнение с първото тримесечие на 2017 година, издадените разрешителни за строеж на нови жилищни сгради нарастват с 22.2%, жилищата в тях – със 126.6%, а разгънатата им застроена площ – със 110.7%, уточни специалистът от Териториално статистическо бюро – Юг.\r\nНай-голям брой разрешителни за строеж на нови сгради са издадени за територията на общините Пловдив – на 67 жилищни сгради, Родопи – на 34 жилищни сгради, Марица – на 21 жилищни сгради и Асеновград – на 15 жилищни сгради.\r\nТони МИХАЙЛОВ", "date": "2018.05.09", "title": "Пловдив: Над 170 разрешителни за строеж на нови жилищни сгради са издадени в областта през първото тримесечие на 2018 година"}
{"url": "http://www.focus-news.net/news/2018/05/09/2519709/kaloyan-pargov-balgariya-ima-svoya-prinos-v-antifashistkata-borba-a-bsp-kato-priemnik-na-balgarskite-komunisti-e-partiya-na-antifashistkata-kauza.html", "text": "България има своя принос в антифашистката борба, а  БСП като приемник на българските комунисти е партия на антифашистката кауза. Това каза председателят на Градския съвет на БСП – София Калоян Паргов пред паметника на Съветската армия по повод Деня на победата, предаде репортер на Агенция „Фокус“.  „9 май 1945 г. e дата с огромно историческо значение. Дата, която трябва да остане завинаги в паметта на човечеството. Ден на Победата, но и ден, който ни напомня за ужаса на войните и тоталното насилие. Ден за призив към хората, от които зависи бъдещето на планетата, да се обединят, за да съхранят мира и бъдещето на своите народи“, каза Паргов. По думите му, ако го няма Денят на победата, е нямало да го има Денят на Европа, в който честваме началото на европейското единство, поставено от Декларацията на френския външен министър Робер Шуман, не случайно произнесена на 9 май 1950 година.  „Тук, пред Паметника на Съветската армия, построен от признателния български народ, можем с пълно право да заявим, че в световната битка срещу мракобесието на ХХ в. великите сили СССР, САЩ и Великобритания победиха, защото проявиха разум да обединят силите си по време на Втората световна война и да нанесат смъртоносен удар на нацистка Германия. Това е извод, който не бива да забравяме, най-вече в днешната ситуация, когато фашизмът в Европа и по света се възражда отново“, каза лидерът на столичните социалисти.  По думите му друга  историческа истина, която днес сме длъжни да припомним е, че през Втората световна война най-много жертви, повече от 27 милиона, са дали съветските народи, а най-жестокия терор нацистите са упражнили над техните градове и села. Паргов обърна внимание, че същевременно Съветската армия е изиграла  решаващата роля във войната, изнесе на плещите си решаващите сражения и военни операции срещу агресора. Паргов посочи, че Съветската аримя е била посрещната с цветя и радостни и искрени чувства от българския народ. „Така българите препотвърдиха волята си да живеят в дружески и приятелски отношения с руския народ“, каза Паргов. Той заяви, че България има своя принос в антифашистката борба и отчете, че още през 30-те години на ХХ в. героят от Лайпциг, българинът Георги Димитров е дал суровата и проникновена дефиниция на фашизма. „Големи български творци, като великия поет Никола Вапцаров, посветиха съвестта и таланта си на борбата срещу кафявата чума. В българската съпротива взеха участие десетки хиляди антифашисти - партизани, ятаци и съмишленици! Жертвите, мъчениците на свободата също са десетки хиляди. За антифашисткия принос на България допринесе и участието във Втората световна война на Първа българска армия, като част от Трети украински фронт на славния маршал Толбухин. Като социалист не мога да не подчертая, че начело на националната ни антифашистката борба застанаха членове и симпатизанти на Българската комунистическа партия и на нейния Работнически младежки съюз. В този смисъл БСП, като приемник на партията на българските комунисти, е не само партия на социалната справедливост, но и партия на антифашистката кауза“, каза още Калоян Паргов.\r\nДеница КИТАНОВА", "date": "2018.05.09", "title": "Калоян Паргов: България има своя принос в антифашистката борба, а  БСП като приемник на българските комунисти е партия на антифашистката кауза"}
{"url": "http://www.focus-news.net/news/2018/05/09/2519710/khaama-press-eksploziya-i-strelba-sa-chuti-v-kabul.html", "text": "Спорадична стрелба и последвала експлозия са чути в столицата на Афганистан – Кабул, предава информационната агенция Khaama Press.\r\nОчевидци разказват, че инцидентът се е случил в близост до обект на силите за сигурност.\r\nКъм настоящия момент не е ясно какво е предизвикало взрива. Няма налични данни и относно възможни пострадали или жертви. Тереза Герова", "date": "2018.05.09", "title": "Khaama Press: Експлозия и стрелба са чути в Кабул"}
{"url": "http://www.focus-news.net/news/2018/05/09/2519706/interfaks-vladimir-putin-obeshta-da-ne-dopuska-prenapisvaneto-na-istoriyata.html", "text": "Държавният глава на Руската федерация Владимир Путин обеща да не допуска пренаписването на историята, предава Интерфакс.\r\n„Русия няма да позволи пренаписване на историята и да се забравя за това кой спаси света от робство и изтребване. Днес подвигът на народа, спасил Европа и света от робство, изтребване, от ужасите на Холкоста, се опитват да го изтрият, да изкривят събитията от войната, да забравят истинските герои, да измислят, да пренапишат, да изкривят историята. Никога няма да позволим да направят това\", заяви Путин, говорейки на Парада на победата в Москва.\r\nНа Червения площад в Москва се провежда парадът по случай 73-та годишнина от Победата във Великата Отечествена война. В него участват повече от 13 хил. души, задействани са 159 единици въоръжения и техника, и 75 самолети и хеликоптери. \r\nКакто в предходните години, така и тази министърът на отбраната на Руската федерация Сергей Шойгу  ръководи церемонията и поздрави военнослужещите, които стоят в редиците на Червения площад, а след това отиде до централната трибуна с доклад за готовността на войските за парада на президента на Руската федерация и Върховен главнокомандващ Владимир ПутинТереза Герова", "date": "2018.05.09", "title": "Интерфакс: Владимир Путин обеща да не допуска пренаписването на историята"}
{"url": "http://www.focus-news.net/news/2018/05/09/2519713/pravitelstvoto-odobri-komisiyata-koyato-da-obsazhda-i-reshava-istoricheski-i-obrazovatelni-vaprosi-s-republika-makedoniya.html", "text": "Правителството одобри комисията, която да обсъжда и решава исторически и образователни въпроси с Република Македония. Това стана ясно на днешното правителствено заседание, предаде репортер на Агенция „Фокус“. Министър Екатерина Захариева уточни, че в член 12 от Договора за приятелство и добросъседство с Македония е предвидена смесена мултидисциплинарна комисия, която да обсъжда и да решава исторически, образователни и други открити въпроси.“Искам да благодаря на всички членове на комисията, че се съгласиха да бъдат част от нея. В идеята, когато я създавахме, беше да намерим хора с безспорна репутация, с дипломатически опит и такива, които години наред са защитавали българските интереси в тези спорове. Тя е внимателно подбрана и съгласувана и с БАН, и с Историческия факултет на Софийския университет“, каза още тя.\r\nПредседателят на комисията Ангел Димитров каза, че предстоят тежки разговори с колегите им от Македония. „Техният състав на комисията е подбран така, че да даде шанс за нормално развитие на разговорите. От наша страна ние ще демонстрираме тази добронамереност, която е залегнала в договора за добросъседство, но професионалната добронамереност зависи от научните критерии, към които смятаме да се придържаме“, коментира Димитров и увери правителството, че комисията ще направи всичко възможно да защити интересите на България и да улесни приложението на договора в частта, която е важна за формиране на ново поколение в Република Македония.\r\nЦветилена СИМЕОНОВА", "date": "2018.05.09", "title": "Правителството одобри комисията, която да обсъжда и решава исторически и образователни въпроси с Република Македония"}
{"url": "http://www.focus-news.net/news/2018/05/09/2519717/katya-delchilova-mladezhki-kulturen-tsentar-burgas-v-grada-se-provezhdat-reditsa-mladezhki-initsiativi-v-ramkite-na-proekt-europeofyouth-predimstvoto-da-badesh-informiran.html", "text": "Редица младежки инициативи в рамките на проект „#EuropeOfYouth – Предимството да бъдеш информиран“ се провеждат днес в Бургас по инициатива на Община Бургас и Младежки културен център – Бургас. Това каза за Радио „Фокус“ – Бургас Катя Делчилова, Директор на Младежки културен център по повод Деня на Европа, който отбелязваме днес. „Честванията започнаха с парад на знамената. В инициативата се включиха деца от инициативата  „Бургас харесва младите и ученици от Английска езикова гимназия, както и фанфарния оркестър към Професионалната търговска гимназия в Бургас. Гостите бяха посрещнати в Експозиционен център \"Флора\" от хористи на хорова школа „Милка Стоева“, които изпълниха химна на Европа“, добави Делчилова.\r\nСлед това започна и младежки форум, конструиран в три модула. Първият е информативен, ще има и викторини. Вторият е свързан, че 2018 г. е година Европейското културно наследство и включва един малък клип, който представя България като културна дестинация. Заложили сме на основни обекти от Бургас – остров „Света Анастасия“, Акве калиде, Моркса гара, Магазия, старите културни паметници иновативните сгради, които са в полза на обществото. Ще има и една презентация по темата. Третият модул включва форум дебати, свързан с бъдещето на Европейския съюз. Този форум ще се води от клуб „дебати“ към Английска езикова гимназия. Гости са Младежки екип Европа към председатеството на Европейския съюза за България, младежки неправителствени организатори. Млади чужденци, които са на гости към ПГМКР „Свети Никола“.\r\nВеселина НИКОЛОВА", "date": "2018.05.09", "title": "Катя Делчилова, Младежки културен център - Бургас: В града се провеждат редица младежки инициативи в рамките на проект „#EuropeOfYouth – Предимството да бъдеш информиран“"}
{"url": "http://www.focus-news.net/news/2018/05/09/2519715/aleksandar-vuchich-v-moskva-s-ruskite-orazhiya-srabskata-armiya-shte-bade-po-silna-a-stranata-po-sigurna.html", "text": "Армията на Сърбия ще бъде по-силна, а страната по-сигурна, когато бъдат набавени новите оръжия от Русия. Това заяви държавният глава на западната ни съседка Александър Вучич в рамките на двудневното си посещение в Москва, където пристигна ден след инаугурацията на Владимир Путин, съобщава белградското електронно издание Blic.\r\n„Сръбската армия ще бъде по-силна, а страната ни по-сигурна, когато бъдат набавени нови оръжия от Русия, но те не ни трябват за нови сблъсъци, а за да сме в състояние да предотвратим такива“, увери Вучич след разговора с руския си колега Владимир Путин в Москва.\r\nВ изказване пред репортери на сръбските медии Вучич поясни, че разговорите по тази тема ще продължат и в сряда, и че не може да разкрие нищо по-подробно.\r\nПо-рано Вучич разкри, че ще обсъди с държавния глава на Руската федерация покупката на военно оборудване и че до края на годината ще бъде представена на обществеността информация за всичко, което е свършено в тази област през последните няколко години.Агенция „Фокус“ припомня:\r\nМиналата година Москва подари на Белград шест ремонтирани изтребители МиГ-29. През ноември 2017 г. стана ясно, че Русия ще предаде безвъзмездно на ВВС на Сърбия два военнотранспортни самолета „Ан-26“. По-късно бе обявено също обсъждането и доставките на руски хеликоптери за западната ни съседка.\r\nОсвен това, през последната година Русия предаде на Сърбия 30 танка „Т-72 ТС“ и 30 бронирани машини „БРДМ - 2М\" на обща стойност около 230 млн. евро.Тереза Герова", "date": "2018.05.09", "title": "Александър Вучич в Москва: С руските оръжия сръбската армия ще бъде по-силна, а страната - по-сигурна"}
{"url": "http://www.focus-news.net/news/2018/05/09/2519721/nsi-prez-april-2018-g-obshtiyat-pokazatel-na-doverie-na-potrebitelite-narastva-s-18-punkta-spryamo-nivoto-si-ot-yanuari.html", "text": "През април 2018 г. общият показател на доверие на потребителите нараства с 1.8 пункта спрямо нивото си от януари. Това сочи статистика на Националния статистически институт (НСИ). Повишаване на потребителското доверие се отчита сред населението както в градовете, така и в селата - съответно с 1.0 и 4.1 пункта. Общата оценка на потребителите за развитието на икономическата ситуация в страната през последните дванадесет месеца е леко влошена, докато очакванията им за следващите дванадесет месеца се подобряват. По отношение на финансовото състояние на домакинствата през последните дванадесет месеца се наблюдава известен оптимизъм в оценките на живеещите в градовете за разлика от населението в селата, което изразява малко по-негативна нагласа в сравнение с три месеца по-рано. Същевременно прогнозите на потребителите както от градовете, така и от селата за следващите дванадесет месеца са по-благоприятни, в резултат на което общият балансов показател се увеличава с 1.6 пункта.\r\nПотребителите продължават да считат, че през последните дванадесет месеца има покачване на потребителските цени, но с по-слабо темпо спрямо оценките, регистрирани през януари. Същевременно и инфлационните им очаквания за следващите дванадесет месеца са по-слабо изразена. Относно безработицата в страната през следващите дванадесет месеца очакванията се изместват към запазване или незначително намаление (балансовият показател се понижава с 4.2 пункта и достига най-ниската си стойност от юли 2001 г. досега).\r\nПрез април по-голяма част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с предходното наблюдение.\r\nПоследната анкета отчита леко подобрение на общата оценка на настоящата ситуация да се правят разходи за покупка на предмети за дълготрайна употреба, като и намеренията на потребителите в градовете да извършват такива разходи през следващите дванадесет месеца са благоприятни.", "date": "2018.05.09", "title": "НСИ: През април 2018 г. общият показател на доверие на потребителите нараства с 1.8 пункта спрямо нивото си от януари"}
{"url": "http://www.focus-news.net/news/2018/05/09/2519718/evgeniya-kostadinova-mon-natsionalnoto-vanshno-otsenyavane-na-uchenitsite-ot-4-ti-klas-tseli-da-diagnostitsira-individualniya-napredak-na-vseki-uchenik.html", "text": "Националното външно оценяване на учениците от 4-ти клас цели да диагностицира индивидуалния напредък на всеки ученик. Това каза за седмичното образователно предаване „Всички в час“ на Радио „Фокус“ Евгения Костадинова – директор на Дирекция „Съдържание на предучилищното и училищното образование“ към Министерство на образованието и науката (МОН). Тя уточни, че випускът четвъртокласници тази година наброява близо 64 хиляди ученици, като традиционно на външно оценяване се явяват около 95% от тях. „Стремим се да установим дали са усвоени очакваните резултати от обучението, да направим един мониторинг на образователната система и да видим доколко са адекватни както учебните програми, така и политиките, които прилага ежегодно МОН във връзка с повишаване качеството на образованието. Първият предмет, по който ще се проведе национално външно оценяване, е български език и литература – утре, 10-ти май. Следващата седмица на 14-ти май предстои оценяване по математика, на 16-ти май – човекът и обществото, а на 17-ти – човекът и природата. Това са четирите основни предмета, по които и тази година МОН провежда национално външно оценяване“, обясни Евгения Костадинова, като уточни, че не всички деца със специални образователни потребности ще могат да се явят на националното външно оценяване. Тя каза още, че тези от тях, които решат да положат изпитите, ще разполага с 2 учебни часа, за разлика от останалите ученици, за които оценяването ще се проведе в рамките на 40 минути.", "date": "2018.05.09", "title": "Евгения Костадинова, МОН: Националното външно оценяване на учениците от 4-ти клас цели да диагностицира индивидуалния напредък на всеки ученик"}
{"url": "http://www.focus-news.net/news/2018/05/09/2519696/parvan-simeonov-politolog-balgarite-uspeshno-sachetavat-blizkite-chuvstva-s-rusiya-sas-zadalbochenata-evropeyskata-integratsiya-otbelyazvayki-vsichki-aspekti-na-dati-kato-9-may.html", "text": "68 години след декларацията на френския министър Робърт Шуман мечтаем за единен европейски субект, който да има думата в международните отношения. Това каза в сутрешния блок „Добро утро, България“ на Радио „Фокус“ политологът Първан Симеонов по повод 9 май - Ден на Европа и Ден на победата. По думите му българите успешно съчетават близките чувства с Русия със задълбочената европейската интеграция за разлика от много други народи. Той добави, че по данни на „Галъп интернешънъл“ българите трайно през годините формират едно от най-проевропейски настроените общества. „Истината е, че понякога в такива бурни и не особено приятни исторически моменти като този, именно прагматизмът, именно здравото стъпило на земята отношение е ценност. Именно такива като нас, които знаят и едното и другото, са ценни. Такива, които могат да си говорят с всички. Затова 8 и 9 май може би освен в социалните мрежи и за някои малобройни агитки са по-скоро поводи да говорим за важните неща, отколкото да се караме за тях“, обясни той. Първан Симеонов допълни, че в последната една година има укрепване на авторитета на ЕС, като доверието в него достигна нива от близо 60%. „Това означава, че няма драматични колебания в Общността, както и че в българските очи европейските кризи са останали по-назад\", каза още политологът.", "date": "2018.05.09", "title": "Първан Симеонов, политолог: Българите успешно съчетават близките чувства с Русия със задълбочената европейската интеграция, отбелязвайки всички аспекти на дати като 9 май"}
{"url": "http://www.focus-news.net/news/2018/05/09/2519722/reuters-tri-eksplozii-sa-raztarsili-kabul-veroyatno-ima-zhertvi.html", "text": "Три експлозии са разтърсили афганистанската столица Кабул, които са последвани от стрелба, предава Reuters, като се позовава на данни от полицията и Министерството на вътрешните работи на страната.\r\nСъгласно разпространената информация, едната от експлозиите е чута в близост до полицейско управление в центъра на Кабул. Макар към момента да няма потвърдени данни за загинали, властите се опасяват за възможни жертви. Към мястото на инцидента са изпратени линейки и са предприети стъпки за отцепване на периметъра. \r\nДесетки хора бяха убити при самоубийствени атаки в Кабул през последните седмици. При последното от поредиците подобни нападения от 30 април, когато афганистанската столица бе разтърсена от два взрива, загинаха 26 души, деветима от които - журналисти.\r\nНа 25 април талибаните обявиха началото на т.нар. пролетна офанзива. Впоследствие атаките срещу силите за сигурност и цивилното население се увеличиха. Тереза Герова", "date": "2018.05.09", "title": "Reuters: Три експлозии са разтърсили Кабул, вероятно има жертви"}
{"url": "http://www.focus-news.net/news/2018/05/09/2519716/ministar-ekaterina-zaharieva-prodalzhavame-da-tarsim-tehnika-koyato-da-leti-nad-6100-m-za-izdirvaneto-na-boyan-petrov.html", "text": "Продължаваме да търсим техника, която да лети над 6100 м., за издирването на Боян Петров. Това каза пред журналисти в Министерски съвет министърът на външните работи Екатерина Захариева, предаде репортер на Агенция „Фокус“. „Днес премиерът Бойко Борисов помоли китайският посланик да се срещне с нас на Министерски съвет. От момента на информиране от тибетските власти на България за изчезналия наш велик алпинист, ние полагаме всички усилия, за да организираме издирването. В постоянна връзка сме с китайските и с тибетските власти, както и с няколко институции. Също така и нашият посланик в Делхи и нашият почетен консул в Катманду също действат пред непалските фирми, които са организирали този преход“, каза още министър Захариева и припомни, че са изпратени шестима професионални спасители от Китай, които в момента се намират на около 6000 м., но поради силния вятър претърсването на мястото се извършва много трудно. \r\n„Още вчера сутринта бяхме информирани, че тибетските и китайските власти не разполагат с хеликоптер, който да лети над 5000 м. Затова продължихме и издирването на такава техника още вчера през Делхи и Катманду. Имаше информация, че е намерен такъв хеликоптер, който може да лети по-високо, но в справка, която извършихме в тибетските власти, се оказа, че той може да лети само на 6100 м. височина. След многократни разговори и огромен натиск от наша страна едва преди около 15 минути получихме уверение, че ще се получи разрешение за такова излитане, когато времето позволява. Продължаваме да търсим други фирми и друга техника, която да може да лети над 6100 м., защото де факто в момента спасителите се намират на тази височина. Но се надяваме утре прогнозата да бъде позитивна, времето да се оправи и вятърът да намалее. Премиерът помоли за пълно съдействие от китайските власти. Свързали сме се и с Министерството на отбраната с молба, ако имат друга някаква военна техника за съдействие“, каза още Захариева.\r\nЦветилена СИМЕОНОВА", "date": "2018.05.09", "title": "Министър Екатерина Захариева: Продължаваме да търсим техника, която да лети над 6100 м., за издирването на Боян Петров"}
{"url": "http://www.focus-news.net/news/2018/05/09/2519723/burgas-avtomobilno-sastezanie-pista-burgas-shte-se-provede-na-13-may.html", "text": "Автомобилно състезание „Писта Бургас“ ще се проведе на 13 май. Това съобщиха от пресцентъра на Община Бургас. С решение на Българската федерация по автомобилен спорт, от предпоследно за 2017 г., то вече става първо в календара. Причината е винаги добрата организация и многохилядната публика, която събитието привлича.\r\nЗа осигуряване безопасното провеждане на мащабното автомобилно състезание \"Писта Бургас\", се налага през уикенда да бъде затворена за движение ул. \"Крайезерна\" - от Пътен възел \"Запад\" (включително) до надлез \"Владимир Павлов\", за времето от 09.30 часа на 12 май до 18.00 часа на 13 май. Организаторите се извиняват за причиненото временно неудобство, но едновременно с това обещават една изключително атрактивна надпревара. За извънредни случаи и за да може да се обслужват транспортно предприятията в района, ще бъде осигурена възможност за двупосочно движение в отсечката бензиностанция \"Ромпетрол\" - Товарна гара. Предвидени са и места в периферията за временен паркинг.\r\nПодробности за предстоящото състезание и неговата организация съобщиха днес зам.-кметът д-р Лорис Мануелян, Радко Петров - председател на Автомобилен клуб \"Вромос\", комисар Неделчо Рачев от ОД на МВР - Бургас и Иван Гюлев - началник на общинския отдел \"Безопасност и организация на движението\". Те призоваха зрителите да спазват дисциплина, за да няма неприятни инциденти. На място ще има хора от организационния екип, които ще дават указания къде може да се паркира и как се стига до местата за безопасно наблюдение на състезанието.\r\nТова ще е шестнадесетото издание на \"Писта Бургас\". Както всяка година, публиката ще наброява десетки хиляди. Адреналина й ще повишат с майсторското си каране 74 пилоти. За първи път ще бъде озвучено цялото трасе. Така зрителите постоянно ще знаят какво се случва\r\n\"Писта Бургас\" ще се излъчва на живо онлайн в сайта www.pistaburgas.com, където можете да откриете подробна информация за логистиката на състезанието, пилотите и техните автомобили.", "date": "2018.05.09", "title": "Бургас: Автомобилно състезание „Писта Бургас“ ще се проведе на 13 май"}
{"url": "http://www.focus-news.net/news/2018/05/09/2519725/nsi-prez-mart-2018-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-po-sapostavimi-tseni-narastva-s-01-spryamo-predhodniya-mesets.html", "text": "По предварителни сезонно изгладени данни през март 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.1% спрямо предходния месец. Това сочи статистика на Националния статистически институт (НСИ). През март 2018 г. оборотът в търговията на дребно, изчислен въз основа на календарно изгладени данни, бележи ръст от 2.3% в сравнение със същия месец на предходната година.Месечни изменения\r\nПрез март 2018 г. се наблюдава по-значителен ръст на оборота спрямо предходния месец при: търговията на дребно чрез поръчки по пощата, телефона или интернет - с 8.3%, търговията на дребно с текстил, облекло, обувки и кожени изделия - с 2.1%, търговията на дребно с фармацевтични и медицински стоки - с 1.5%, и търговията на дребно с хранителни стоки, напитки и тютюневи изделия - с 1.2%. Намаление е отбелязано при: търговията на дребно с компютърна и комуникационна техника - с 3.7%, и търговията на дребно с автомобилни горива и смазочни материали - с 1.1%. Годишни изменения\r\nПрез март 2018 г. в сравнение със същия месец на 2017 г. оборотът нараства при: търговията на дребно с фармацевтични и медицински стоки - с 14.6%, търговията на дребно чрез поръчки по пощата, телефона или интернет - с 8.9%, търговията на дребно с хранителни стоки, напитки и тютюневи изделия - със 7.7%, и търговията на дребно с битова техника, мебели и други стоки за бита - с 4.6%. Спад е регистриран при: търговията на дребно с компютърна и комуникационна техника и търговията на дребно с автомобилни горива и смазочни материали - по 9.8%, търговията на дребно с текстил, облекло, обувки и кожени изделия - със 7.0%, и търговията на дребно с разнообразни стоки - с 2.4%.", "date": "2018.05.09", "title": "НСИ: През март 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени нараства с 0.1% спрямо предходния месец"}
{"url": "http://www.focus-news.net/news/2018/05/09/2519727/varna-s-narusheno-vodopodavane-sa-chast-ot-abonatite-v-tsentara-na-grada-zaradi-avariya.html", "text": "С нарушено водоподаване са част от абонатите в центъра на града заради авария. Засегнати от повредата са адресите в района между бул. “Съборни“, ул. “Антим Първи“, бул. “Мария Луиза“ и бул. “Владислав Варненчик“. Това съобщиха за Радио „Фокус“ – Варна от ВиК дружеството „Водоснабдяване и канализация“. Очаква се водоподаването в района на аварията да бъде възстановено около 17.00 часа.", "date": "2018.05.09", "title": "Варна: С нарушено водоподаване са част от абонатите в центъра на града заради авария"}
{"url": "http://www.focus-news.net/news/2018/05/09/2519728/nimh-v-sledobednite-chasove-v-zapadnobelomorskiya-baseyn-shte-ima-novi-povisheniya-v-gornoto-techenie-na-reka-mesta.html", "text": "В следобедните часове днес след временно понижение на речните нива в Западнобеломорския басейн ще има нови повишения в горното течение на река Места (по основната река и в притоците ѝ река Черна Места, река Бяла Места, река Грамадна, река Честна и река Белишка) и в Пиринските притоци на река Места (река Туфча, река Неврокопска), както и на река Струма (река Дяволска, река Влахинска, река Санданска Бистрица, река Мелнишка, река Пиринска Бистрица). Това сочи справка на сайта на Националният институт по метеорология и хидрология. На 10 май по-значителни повишения на водните нива се очакват в горното течение на река Струма (по основната река и в притоците ѝ). На 11 май по-значителни повишения ще има в Пиринските притоци на река Места и в средното и долното течение на река Струма. Водните количества ще бъдат под праговете за внимание. В следобедните и вечерни часове на 10 май в резултат на интензивни валежи са възможни поройни наводнения в горното течение на река Изток и във водосбора на река Костена (притоци в средното течение на река Места).", "date": "2018.05.09", "title": "НИМХ: В следобедните часове в Западнобеломорския басейн ще има нови повишения в горното течение на река Места"}
{"url": "http://www.focus-news.net/news/2018/05/09/2519732/burgas-nad-200-uchastnitsi-shte-se-vklyuchat-v-evropeyskoto-parvenstvo-po-vetrohodstvo-klas-470.html", "text": "Над 200 участници ще се включат в Европейското първенство по ветроходство клас 470, чийто домакин тази година е Бургас. Това съобщиха от Община Бургас. Елитното ветроходно състезание ще се проведе от 16 до 24 май. В него ще вземат участие състезатели от Хонг Конг, Сингапур, Малайзия, Израел, САЩ, Южна Корея, Япония, Русия,Португалия, Австрия, Испания, Финландия, Гърция,Франция, Великобритания, Германия, Унгария, Полша, Турция, Украйна, Швеция, Щвейцария, Хърватска, България и др.\r\nОрганизатор на събитието е Яхт клуб „Порт Бургас“ със съдействието на Община Бургас.\r\nГонките могат да се наблюдават от крайбрежната алея в Морската градина, както и от Моста.", "date": "2018.05.09", "title": "Бургас: Над 200 участници ще се включат в европейското първенство по ветроходство клас 470"}
{"url": "http://www.focus-news.net/news/2018/05/09/2519729/plyus-info-makedoniya-razsledvat-srabski-ministar-za-koruptsiya.html", "text": "Сръбската Агенцията за борба с корупцията започна разследване срещу бившия състезател по водна топка и настоящ министър на младежта и спорта Ваня Удовичич по подозрение за финансови злоупотреби около организирането на Европейските университетски игри през 2020 г., чийто домакин ще бъде Белград, предава скопската електронна медия „Плюс Инфо“. \r\nРазследването е инициирано поради прехвърлянето на 143 милиона сръбски динара (1,2 милиона евро) по  сметката на незаконно създадената компания European University Games 2020.\r\nСпоред местни медии Удовичич и близките му сътрудници са направили редица пропуски и нередности при прехвърлянето на средства на данъкоплатците на Сърбия и са въвели в заблуда членовете на сръбското правителство, че фирмата е законна.\r\nРазследването започна въз основа на заявление от служител на Министерството на спорта и младежта, открил нередностите при формирането на компанията. В резултат той е бил освободен от длъжност. В хода на разследването е установено, че ведомството е платило само 573 000 евро за подготовката на плана за игрите, въпреки че реалните разходи се оценяват на около 30 000 евро.Тереза Герова", "date": "2018.05.09", "title": "„Плюс Инфо“ (Македония): Разследват сръбски министър за корупция"}
{"url": "http://www.focus-news.net/news/2018/05/09/2519733/ministar-krasimir-karakachanov-nyama-osnovanie-ministerstvoto-na-finansite-da-otkazhe-finansirane-na-proektite-za-bronirana-tehnika-i-iztrebiteli.html", "text": "Няма основание Министерството на финансите да откаже финансиране на проектите за бронирана техника и изтребители. Това каза пред журналисти министърът на отбраната Красимир Каракачанов след края на днешното заседание на правителството, предаде репортер на Агенция „Фокус“. „Тъй като разбрах, че имало интерес защо в дневния ред на заседанието днес не присъства точката за двата проекта за бронираната машина и за изтребителите – причината е, че министерството на финансите още изчислява. Финансовият министър е извън страната, ще се върне в петък и имам неговото уверение, че още в понеделник-вторник другата седмица министерството ще е готово със своето становище“, каза още министър Каракачанов и посочи, че проектът е съгласуван с абсолютно всички министерства, липсва само становището на министерството на финансите. „И тъй като то е най-важното в този случай, поради тази причина точката не е в днешното заседание. На 20 април внесохме проекта, на 4 май изтече срокът, но покрай празници и заради това, че финансовият министър отсъства и от министерството внимават да не дадат някой лев повече за отбраната, ще си оправят сметките другата седмица. Няма основание да имаме отказ“, коментира той.\r\nЦветилена СИМЕОНОВА", "date": "2018.05.09", "title": "Министър Красимир Каракачанов: Няма основание Министерството на финансите да откаже финансиране на проектите за бронирана техника и изтребители"}
{"url": "http://www.focus-news.net/news/2018/05/09/2519730/haskovo-v-topolovgrad-byaha-otbelyazani-denyat-na-pobedata-i-denyat-na-evropa.html", "text": "В Тополовград бяха отбелязани Денят на победата и Денят на Европа. Това съобщиха от пресцентъра на Община Тополовград. Към многото хора по света, които днес се прекланят пред паметта на героите, загинали в борбата срещу фашизма и празнуват Деня на обединена Европа, се присъединиха и жителите на Тополовград. Тържествената колона към мястото на събитието поведоха председателят на Общинския съвет Васил Сяров и заместник-кметът на Общината Наско Стоянов. В началото на тържествената церемония прозвучаха емблематичната песен „ Свещенная война“, стихотворението „Девети май“ на Дамян Дамянов, изпълнено с много патос от младия рецитатор Иван Янчев и вълнуващото слово на секретаря на местното читалище Райна Зотова. „Нека никога не забравяме трагедиите и загубите, които човечеството понесе в тази война! Да се преклоним пред жертвите на най-антихуманната война в човешката история, пред героизма на онези, които извоюваха победата над хитлеристката коалиция. Нека с оптимизъм погледнем към настоящето и бъдещето си. Народите могат да живеят в съгласие и мир“, заяви Зотова.\r\nВ знак на признателност към героите, извоювали победата, пред паметника на загиналите на площад „Освобождение“ венци поднесоха: Общинският съвет и Общинската администрация - Тополовград, РУ на МВР, Районният съд, читалището, училищата и детската градина, МК “Възраждане“, ПП ГЕРБ, ОбС на БСП, „Обединени патриоти“ и граждани.", "date": "2018.05.09", "title": "Хасково: В Тополовград бяха отбелязани Денят на победата и Денят на Европа"}
{"url": "http://www.focus-news.net/news/2018/05/09/2519735/sport-slaviya-i-levski-na-final-za-kupata-na-balgariya.html", "text": "Славия и Левски ще подновят вековното си съперничество тази вечер от 19:30 часа на националния стадион „Васил Левски“. Двата най-стари столични клуба излизат един срещу друг в мач за Купата на България. „Белите“ не са ликували като победител в първенството или Купата от 1996 година, когато спечелиха дубъл. Сега Славия, който е считан за аутсайдер в днешния мач, ще опита да спечели трофея с много млади момчета и предимно български футболисти.\r\nЛевски не е вдигал трофей вече девет години. За последно „сините“ станаха шампион и спечелиха Суперкупата на България през 2009 година. В тима от „Герена“ преобладават чужденците, за разлика от схемата на Славия.\r\nВенцислав ДРАГОМАНОВ", "date": "2018.05.09", "title": "Спорт: Славия и Левски на финал за Купата на България"}
{"url": "http://www.focus-news.net/news/2018/05/09/2519738/sliven-zapochnaha-deynostite-po-sanirane-na-blok-11-v-kvartal-druzhba.html", "text": "Започнаха дейностите по саниране на блок №11 в сливенския квартал „Дружба“. Това съобщиха от Община Сливен. Предстои да бъде извършена топлоизолация на външните стени на блока. Ще се направи хидро и топлоизолация на покрива, ламаринена обшивка и гръмоотвод. Ще се сменят входните врати и тази от дограмата на жилищата и общите части, която не отговаря на изискванията за енергийна ефективност. Ще бъде ремонтирана и електрическата инсталация в общите части. Срокът за строително-монтажните работи е 170 календарни дни. Средствата са от Националната програма за енергийна ефективност на многофамилни жилищни сгради.", "date": "2018.05.09", "title": "Сливен: Започнаха дейностите по саниране на блок №11 в квартал „Дружба“"}
{"url": "http://www.focus-news.net/news/2018/05/09/2519737/pazardzhik-17-godishen-mladezh-ot-belovo-e-zadarzhan-za-otglezhdane-na-marihuana.html", "text": "17-годишен младеж от Белово е задържан за отглеждане на марихуана, съобщиха от ОДМВР в Пазарджик. Вчера на улица в Белово по време на проверка органите на реда открили у 17-годишен тийнейджър от планинското градче плик с около 6 грама суха листна маса. След направения полеви накротест станало ясно, че се касае за марихуана. Последвало претърсване в жилището обитавано от непълнолетното момче. Там били открити 11 стръка с канабис, всеки с височина между 10 - 12 сантиметра. Освен това полицаите намерили още четири станиолови топчета съдържащи същата по вид дрога. Младежът е задържан в ареста на РУ - Септември за срок от 24 часа. С него работят криминалисти и инспектор „Детска педагогическа стая“. Цялата намерена дрога е иззета, а работата по случая продължава под наблюдението на прокуратурата.", "date": "2018.05.09", "title": "Пазарджик: 17-годишен младеж от Белово е задържан за отглеждане на марихуана"}
{"url": "http://www.focus-news.net/news/2018/05/09/2519739/predsedatelyat-na-komisiyata-po-kulturata-i-mediite-vezhdi-rashidov-poluchi-pokana-ot-spetsialniya-savetnik-na-prezidenta-na-rusiya-za-vizita-v-bolshoy-teatar.html", "text": "Председателят на парламентарната Комисия по културата и медиите Вежди Рашидов получи официална покана да присъства на 12 май 2018 г. на гастрола на Софийската опера и балет в Болшой театър в Москва. Това съобщиха от пресцентъра на ПП ГЕРБ. Поканата е отправена от Михаил Швидкой - специален съветник на президента на Руската федерация по международното културно сътрудничество. Той е и заместник-председател на Съвета на попечителите на Болшой театър. „Гастролът на Софийската опера и балет е изключително събитие за руската столица и за нас Вашето присъствие ще бъде чест“, пише в писмото до Вежди Рашидов.\r\nГостуването на Националния ни оперен театър в Москва започва на 12 май с операта „Янините девет братя“ и продължава с тетралогията „Пръстенът на нибелунга“  и балета „Корсар“. Турнето беше договорено през 2016 година с активното съдействие на Вежди Рашидов.", "date": "2018.05.09", "title": "Председателят на Комисията по културата и медиите Вежди Рашидов получи покана от специалния съветник на президента на Русия за визита в Болшой театър"}
{"url": "http://www.focus-news.net/news/2018/05/09/2519742/plovdiv-kmetat-na-asenovgrad-d-r-emil-karaivanov-podnese-venets-pred-pametnata-plocha-na-zaginalite-v-otechestvenata-voyna-po-povod-9-may.html", "text": "В двора на военното поделение в Асеновград бе отбелязан тържествено Деня на победата над хитлерофашизма и Деня на Европа. Това съобщиха за Радио „Фокус“ – Пловдив от пресцентъра на Общината. Представителната рота прие заместник-командирът на поделението подполковник Красимир Ташев. Събитията от края на Втората световна война и българският принос от тогава припомни в кратко слово капитан Емил Григоров. Венец пред паметната плоча на загиналите 44 станимаклии, участвали в Отечествената война и символ на героизма на асеновградчани във войните за национално обединение на България, поднесе кметът на Общината д-р Емил Караиванов. Венци и цветя бяха поднесени също от общински съветници и Съюза на ветерани във войните. Поклонението завърши с минута мълчание и националния химн на Република България.\r\nТази вечер събитията, посветени на 9 май продължават от 17.00 с Ден на таланта от професионална гимназия „Цар Иван Асен II” пред читалище „Родолюбие”. От 17.30 часа е празничната програма на Национално движение „Русофили” и Община Асеновград в Градската библиотека „Паисий Хилендарски”, а от 18.30 часа на пл. „Акад. Николай Хайтов“ ще започне концерт-спектакълът „За мирна Европа” на денс формация „Косара”, танцов състав „Станимаклийче” при Центъра за подкрепа и личностно развитие „Васил Левски” и балетно студио „Терпсихора” при читалище „ Родолюбие”. При лошо време оставащите събития ще се проведат в Градската библиотека.", "date": "2018.05.09", "title": "Пловдив: Кметът на Асеновград д-р Емил Караиванов поднесе венец пред паметната плоча на загиналите в Отечествената война по повод 9 май"}
{"url": "http://www.focus-news.net/news/2018/05/09/2519731/makfaks-makedoniya-vmro-dpmne-demokratichna-fraktsiya-poiska-ostavkata-na-vatreshniya-ministar-oliver-spasovski-zaradi-komentarite-mu-za-naznachavaneto-na-komandira-hodzha.html", "text": "ВМРО-ДПМНЕ (Демократична фракция) поиска оставката на вътрешния министър Оливер Спасовски, заради коментарите му за назначаването на командира Ходжа, предава македонската информационна агенция \"Макфакс\".\r\nВ изявлението на фракцията на опозиционната партия се казва, че назначаването е срамен резултат от политическа договореност\" и че Джезаир Шакири-Ходжа е обявен за международно издирване от Сърбия през 2012 г..\r\nБившият партизански командир Ходжа се смята за един от организаторите на нападението срещу сръбски военни части  при Доброшин, Прешевската долина на 12 август 2003 г., от страна на паравоенни отряди на Албанската национална армия (АНА)", "date": "2018.05.09", "title": "\"Макфакс\" (Македония): ВМРО-ДПМНЕ (Демократична фракция) поиска оставката на вътрешния министър Оливер Спасовски, заради коментарите му за назначаването на командира Ходжа"}
{"url": "http://www.focus-news.net/news/2018/05/09/2519744/ministar-ekaterina-zaharieva-parvata-sreshta-na-komisiite-po-istoricheskite-i-obrazovatelnite-vaprosi-na-balgariya-i-makedoniya-shte-se-sastoi-v-sofiya.html", "text": "Първата среща на комисиите по историческите и образователните въпроси на България и Македония ще се състои в София. Това каза пред журналисти министърът на външните работи Екатерина Захариева, предаде репортер на Агенция „Фокус“. Тя представи членовете на българската комисия. Неин председател е проф. Ангел Димитров – пръв посланик на България в Скопие и посланик в Белград, автор на най-задълбочената монография на съвременната политическа история на Македония. Зам.-председател на комисията е д-р доц. Наум Крайчев – бивш консул в Битоля и в Торонто, член на Македонския научен институт, един от учредителите на Българското сдружение на родовете от Македония. В състава ѝ влизат още и д-р Момчил Методиев – главен редактор на предаването „Варя и общество“ и бивш дипломатически служител в Министерството на външните работи, доктор по история и следовател на историята на Българската православна църква; проф. Иван Илчев – бивш ректор на СУ „Св. Климент Охридски“, известен български общественик и историк; доц. Даниел Вачков – директор на Института за исторически изследвания към БАН; проф. Кирил Топалов – посланик на България във Ватикана, известен писател и преподавател по Българска възрожденска литература; доц. д-р Бони Петрунова – археолог и директор на Националния исторически музей. \r\n„Днес от Република Македония също ще обявят състава на тяхната комисия, разбрали сме се да има по седем членове. Поканили сме ги вече първото заседание да се проведе в София. А до провеждането му след около месец и половина ще тече подготовка по издаване на правилата на самата комисия“, каза още външният министър.\r\nЗахариева уточни, че правителството е добрило и комисията, която на правителствено ниво да докладва и да наблюдава веднъж годишно изпълнението на договора. „Тя се председателства от двамата външни министри на двете държави и в състава са включени министри, зам.-министри и други членове на кабинета, тъй като в договора има разпоредби, които са свързани със сътрудничество във всички сфери на обществения живот“, уточни тя.\r\nЦветилена СИМЕОНОВА", "date": "2018.05.09", "title": "Министър Екатерина Захариева: Първата среща на комисиите по историческите и образователните въпроси на България и Македония ще се състои в София"}
{"url": "http://www.focus-news.net/news/2018/05/09/2519741/blagoevgrad-s-polagane-na-ventsi-i-tsvetya-v-grada-byaha-otbelyazani-73-godini-ot-pobedata-nad-fashizma-i-denyat-na-evropa.html", "text": "С полагане на венци и цветя в града бяха отбелязани 73 години от победата над фашизма и Денят на Европа, предаде репортер на Радио „Фокус“ – Пирин. Ритуалът по полагане на цветя в памет на загиналите във войната се проведе пред паметната плоча на загиналите за обединението и независимостта на България, която се намира пред зала „22 септември“. Ритуалът започна с химна на Република България, в изпълнение на Биг Бенд - Благоевград. На събитието присъстваха заместник-кметът на Община Благоевград по култура и хуманитарни дейности Христина Шопова, председател на Общинската структура на ПП ГЕРБ – Благоевград Йордан Андонов, политици, общественици и граждани.\r\nНа 9 май 1945 г. с подписването на капитулацията на Германия завършва Втората световна война. Военните действия се водят на територията на 4 континента и в нея са въвлечени 61 държави. Във втората фаза на войната се включват над 6 000 души от Югозападна България. От региона на Благоевград в сраженията участват над 2 300. На 9 май отбелязваме още и Денят на Европа. Той е посветен на мира и обединението в Европа.\r\n9 май се чества в различни форми в повечето държави членки на ЕС и кандидат-членки на ЕС, като Турция. Поради политическия характер на този ден, той се използва като възможност да се информират хората за ЕС и да се говори в подкрепа на европейската интеграция.\r\nКристина МИТКОВА", "date": "2018.05.09", "title": "Благоевград: С полагане на венци и цветя в града бяха отбелязани 73 години от победата над фашизма и Денят на Европа"}
{"url": "http://www.focus-news.net/news/2018/05/09/2519736/makfaksmakedoniya-generalniyat-sekretar-na-nato-yens-stoltenberg-zayavi-che-vratite-na-pakta-ostavat-otvoreni-za-makedoniya-ako-se-reshi-spora-za-imeto.html", "text": "Генералният секретар на НАТО Йенс Столтенберг заяви, че вратите на пакта остават отворени за Македония, ако се реши спора за името, предава македонската информационна агенция \"Макфакс\", като се позовава на интервю на Столтенберг пред гръцката агенция АНА-МПА. В интервюто се казва, че НАТО подкрепя усилията, които са положени от Гърция и на Македония по време на преговорите.", "date": "2018.05.09", "title": "\"Макфакс\"(Македония): Генералният секретар на НАТО Йенс Столтенберг заяви, че вратите на пакта остават отворени за Македония, ако се реши спора за името"}
{"url": "http://www.focus-news.net/news/2018/05/09/2519743/normalno-se-osashtestvyava-preminavaneto-na-avtomobili-prez-granichnite-punktove-na-teritoriyata-na-yugozapadna-balgariya.html", "text": "Нормално се извършва преминаването през граничните пунктове на територията на Югозападна България. Това съобщиха за Радио „Фокус“ – Пирин от Гранична полиция. Без проблеми се извършва преминаването през ГКПП „Кулата“, „Илинден“, „Златарево“ и „Станка Лисичково“.\r\nКристина МИТКОВА", "date": "2018.05.09", "title": "Нормално се осъществява преминаването на автомобили през граничните пунктове на територията на Югозападна България"}
{"url": "http://www.focus-news.net/news/2018/05/09/2519747/parlamentat-prie-okonchatelni-promeni-v-zakona-za-sobstvenostta-i-polzvaneto-na-zemedelskite-zemi.html", "text": "Парламентът прие  окончателни промени в Закона за собствеността и ползването на земеделските земи, предаде репортер на  Агенция „Фокус“.  Съгласно закона земеделска земя може да се отдава под наем от собственика или от упълномощено от него лице, което притежава права върху земеделската земя, включващи в съдържанието си правомощия да ползва или да управлява земята, предоставено от собственик или упълномощено лице. За удостоверяване на съдържанието и подписите на страните по писмени договори за аренда и за наем на земеделски земи се събира нотариална такса, независимо от материалния интерес или изразходваното време. Депутатите приеха в общинската служба по земеделие да се регистрират само договори за наем на земеделска земя, както и договори за аренда. Законът регламентира и случаите, когато един и същи имот е представен за регистриране с повече от един договор за наем или за аренда на земеделска земя. В този случай общинската служба по земеделие ще регистрира договорът, вписан в службата по вписвания с най-ранна дата и вписаният договор при представяне за регистриране на вписан и невписан договор. Законът урежда и постоянните пчелини с над 10 пчелни семейства, на собственици на пчелини. Новият закон дефинира и понятието пасищни селскостопански животни и посочва, че това са едрите и дребните преживни селскостопански животни и конете с официална идентификация на БАБХ. Освен това законът дефинира и понятието животновъден обект. Според законодателството това е боект, регистриран по реда на Закона за ветеринарномедицинската дейност, в който постоянно се отглеждат пасищни селскоспански животни, с изключение на регистрирани обекти върху имоти с начин на трайно ползване на пасища и мери.\r\nДеница КИТАНОВА", "date": "2018.05.09", "title": "Парламентът прие окончателни промени в Закона за собствеността и ползването на земеделските земи"}
{"url": "http://www.focus-news.net/news/2018/05/09/2519745/veliko-tarnovo-dzhudisti-ot-svishtov-specheliha-tri-medala-ot-mezhdunaroden-turnir-v-gartsiya.html", "text": "Джудисти от Свищов спечелиха три медала от международен турнир в Гърция, който се проведе в град Аминдео. Състезанието беше за юноши и девойки младша и старша възраст, съобщиха от пресцентъра на Община Свищов. В надпреварата се включиха 20 държави, като от свищовския „Джудоспорт“ се състезаваха 5 джудисти и спечелиха три медала. При юношите младша възраст Димитър Димитров – 46 кг. в много силна конкуренция спечели бронзов медал, Даниел Кючуков – +65 кг. завоюва сребърен медал, а при девойките младша Гергана Йорданова – +70 кг. се завърна със сребърен медал.", "date": "2018.05.09", "title": "Велико Търново: Джудисти от Свищов спечелиха три медала от международен турнир в Гърция"}
{"url": "http://www.focus-news.net/news/2018/05/09/2519746/sofiya-vazstanoveno-e-dvizhenieto-po-avtomagistrala-trakiya-v-tunel-trayanovi-vrata-v-posoka-sofiya.html", "text": "Възстановено е движението по автомагистрала \"Тракия\" в тунел \"Траянови врата\" в посока София. Това съобщиха от пресцентъра на Агенция \"Пътна инфраструктура\".", "date": "2018.05.09", "title": "София: Възстановено е движението по автомагистрала \"Тракия\" в тунел \"Траянови врата\" в посока София"}
{"url": "http://www.focus-news.net/news/2018/05/09/2519726/obedineni-patrioti-vnesoha-predlozhenie-za-promeni-v-zakona-za-veroizpovedaniyata.html", "text": "Депутати от ПГ на„Обединени патриоти” внесоха в деловодството на парламента предложение за промени в Закона за вероизповеданията, предаде репортер на Агенция „Фокус”. Заместник-председателят на групата Искрен Веселинов обясни пред журналисти какво включва законопроекта. „Това е фундаментален за обединени патриоти законопроект. Една от причините ние да се занимаваме с политика – изграждане на преграда от страна на българската държава за възможност чужди държави и чужди начини на определени вероизповедания да влияят на вътрешната сигурност на страната. Това е законопроект, чиято основна насоченост е да преодолее потенциалните опасности от радикализация и политизация на вероизповеданията”, подчерта Веселинов. „Българските вероизповедания трябва да бъдат крепител, а не рушител на българското национално единство”, допълни той. \r\nНа въпрос дали „Обединени патриоти” ще подкрепят алтернативният законопроект на ГЕРБ, той отговори: „Законопроектът на ГЕРБ е част от нашия законопроект. В него има две-три спорни тези. Едната е, че Ислямския институт може да произвежда магистри и бакалаври, което смятаме, че не е приемливо, защото там  няма защитимо ниво на стандарт. Само Ердоган си позволи образователните степени на верските училища да ги приравни на гражданските и така напълни администрацията с възпитаници на тези училища. Не смятаме, че това е добър пример”. \r\nВеселинов подчерта, че със законопроекта се цели забрана на дарения от чужбина, а ако се изчистят дискусионните моменти, двата законопроекта могат да бъдат обединени. \r\nИван ЛАЗАРОВ", "date": "2018.05.09", "title": "„Обединени патриоти” внесоха предложение за промени в Закона за вероизповеданията"}
{"url": "http://www.focus-news.net/news/2018/05/09/2519750/rt-sistemite-za-pvo-na-sauditska-arabiya-sa-prihvanali-dve-raketi-nad-riyad.html", "text": "Системите за противовъздушна отбрана на Саудитска Арабия са прихванали две балистични ракети над столицата Рияд, предава RT, като се позовава на официалната информационна агенция на арабското кралство.\r\nВ центъра на града са чути няколко силни експлозии, предават местните медии. \r\nКъм момента няма допълнителна информация за случващото се. Тереза Герова", "date": "2018.05.09", "title": "RT: Системите за ПВО на Саудитска Арабия са прихванали две ракети над Рияд"}
{"url": "http://www.focus-news.net/news/2018/05/09/2519751/plovdiv-vremenno-dvizhenieto-po-pat-ii-64-trud-plovdiv-se-osashtestvyava-v-edna-lenta-v-posoka-plovdiv-poradi-patnotransportno-proizshestvie.html", "text": "Временно движението по път II-64 Труд - Пловдив се осъществява в една лента в посока Пловдив поради пътнотранспортно произшествие. Движението се регулира от служители на Пътна полиция. Това съобщиха от пресцентъра на Агенция \"Пътна инфраструктура\".", "date": "2018.05.09", "title": "Пловдив: Временно движението по път II-64 Труд - Пловдив се осъществява в една лента в посока Пловдив поради пътнотранспортно произшествие"}
{"url": "http://www.focus-news.net/news/2018/05/09/2519748/nsi-prez-mart-2018-g-indeksat-na-produktsiyata-v-sektor-stroitelstvo-e-s-07-pod-ravnishteto-ot-predhodniya-mesets.html", "text": "По предварителни данни през март 2018 г. индексът на продукцията в сектор „Строителство“, изчислен въз основа на сезонно изгладени данни, е с 0.7% под равнището от предходния месец. Това сочи статистика на Националния статистически институт (НСИ). Календарно изгладените данни показват намаление от 1.5% на строителната продукция през март 2018 г. в сравнение със същия месец на 2017 година.Месечни изменения\r\nПрез март 2018 г. индексът на произведената строителна продукция, изчислен от сезонно изгладени данни, е под равнището от предходния месец, като намалението на продукцията от гражданското/инженерното строителство е с 1.1%, а от сградното строителство - с 0.3%. Годишни изменения\r\nНа годишна база спадът на строителната продукция през март 2018 г., изчислен от календарно изгладени данни, се определя от отрицателния темп при гражданското/инженерното строителство, където намалението е с 5.8%, докато при сградното строителство се наблюдава увеличение с 1.9%.", "date": "2018.05.09", "title": "НСИ: През март 2018 г. индексът на продукцията в сектор „Строителство“ е с 0.7% под равнището от предходния месец"}
{"url": "http://www.focus-news.net/news/2018/05/09/2519753/nsi-prez-mart-2018-g-indeksat-na-promishlenoto-proizvodstvo-narastva-s-23-v-sravnenie-s-fevruari-2018-godina.html", "text": "По предварителни данни през март 2018 г. индексът на промишленото производство, изчислен от сезонно изгладените данни, нараства с 2.3% в сравнение с февруари 2018 година. Това сочи статистика на Националния статистически институт (НСИ). \r\nПрез март 2018 г. при календарно изгладения индекс на промишленото производство е регистриран ръст от 1.7% спрямо съответния месец на 2017 година.Месечни изменения\r\nПрез март 2018 г. увеличение спрямо предходния месец е регистрирано в производството и разпределението на електрическа и топлоенергия и газ - с 3.8%, в преработващата промишленост - с 1.4%, и в добивната промишленост - с 0.2%. \r\nПо значителен ръст в преработващата промишленост се наблюдава при: производството на хранителни продукти - със 7.1%, производството на компютърна и комуникационна техника, електронни и оптични продукти - с 6.9%, производството на лекарствени вещества и продукти - с 6.0%, печатната дейност и възпроизвеждането на записани носители - с 5.9%. Спад е регистриран при: производството на дървен материал и изделия от него, без мебели - с 1.7%, производството на превозни средства, без автомобили - с 1.6%, производството на изделия от каучук и пластмаси - с 0.9%. Годишни изменения\r\nНа годишна база ръст на промишленото производство, изчислен от календарно изгладените данни, е отчетен в производството и разпределението на електрическа и топлоенергия и газ - със 7.8%, и в преработващата промишленост - с 0.7%, а спад е регистриран в добивната промишленост - с 8.7%.\r\nПо-значително увеличение в преработващата промишленост спрямо предходната година се наблюдава при: производството на превозни средства, без автомобили - с 52.4%, ремонта и инсталирането на машини и оборудване - с 15.1%, производството на електрически съоръжения - с 10.7%, производството на автомобили, ремаркета и полуремаркета - с 9.6%. Намаление е отчетено при: производството на тютюневи изделия - с 22.0%,  производството на дървен материал и изделия от него, без мебели - с 13.2%, производството на облекло - с 8.4%, производството на основни метали - с 5.6%.", "date": "2018.05.09", "title": "НСИ: През март 2018 г. индексът на промишленото производство нараства с 2.3% в сравнение с февруари 2018 година"}
{"url": "http://www.focus-news.net/news/2018/05/09/2519724/korneliya-ninova-bsp-pomnim-milionite-zaginali-v-borbata-sreshtu-fashizma-bez-tehniya-podvig-evropa-nyamashe-da-e-sashtata.html", "text": "Помним милионите загинали в борбата срещу фашизма, без техния подвиг Европа нямаше да е същата. Това написа в социалната мрежа \"Фейсбук\" лидерът на БСП Корнелия Нинова по повод Деня на победата - 9 май.  \"Никога повече война. Помним милионите загинали в борбата срещу фашизма. Прекланяме се пред смелостта и героизма им. Без техния подвиг, без Деня на победата, Европа нямаше да е същата. Наш дълг към тяхната памет е днес да не допускаме фашизъм и ксенофобия. Искаме мирен свят на свободни и щастливи хора. Честит празник!\", написа Нинова.", "date": "2018.05.09", "title": "Корнелия Нинова, БСП: Помним милионите загинали в борбата срещу фашизма, без техния подвиг Европа нямаше да е същата"}
{"url": "http://www.focus-news.net/news/2018/05/09/2519752/savetat-za-elektronni-medii-na-svoe-redovno-zasedanie-izbra-za-predsedatel-sofiya-vladimirova-za-vtori-poreden-mandat.html", "text": "Днес Съветът за електронни медии на свое редовно заседание избра за председател София Владимирова за втори пореден мандат с четири гласа „за” и един „въздържал се” (Мария Стоянова, поради изтичане на мандата й). Това съобщиха от пресцентъра на СЕМ.", "date": "2018.05.09", "title": "Съветът за електронни медии на свое редовно заседание избра за председател София Владимирова за втори пореден мандат"}
{"url": "http://www.focus-news.net/news/2018/05/09/2519734/dobrich-obshtogradsko-poklonenie-se-sastoya-pred-pametnika-na-zaginalite-v-zaklyuchitelniya-etap-na-vtorata-svetovna-voyna-po-povod-denya-na-pobedata-i-denya-na-evropa.html", "text": "Общоградско поклонение се състоя пред паметника на загиналите добруджанци в заключителния етап на Втората световна война по повод Деня на победата и Деня на Европа – 9 май, предаде кореспондент на Радио „Фокус” – Варна. Организатор на събитието е Община град Добрич. Както всяка година на тази дата граждани и официални лица се събраха, за да почетат паметта на героите и да отпразнуват обединението на Европа в името на добруването и просперитета на хората. Добрички свещеници отслужиха панихида. Кратък поетичен рецитал върна присъстващите назад във времето, за да почувстват драматизма и патоса на вече отминали времена, белязани със знаците на историята, от които и до ден днешен човечеството се учи – на добротворчество, на справедливост, на мир. В този дух бе и тържественото слово на кмета на Добрич Йордан Йорданов, който отправи специално послание към най-малките от присъстващите на поклонението – децата и младежите. „Изключително важно е да отчетем, че в черната статистика влизат над 35 000 българи. Но днес нямаше да сме тук заедно, ако не беше Съветския съюз и заветната дата 9 май 1945 година. Още повече, не случайно днес празнуваме Ден на победата и Ден на Европа. Няколко години по-късно или по-конкретно 1950 година тогавашният външен министър на Франция Робер Шуман излиза с така дългоочакваната декларация, която е лъч надежда за обединена Европа. Това е една отговорност, която ние успяхме да съхраним цели 75 години. Мили деца, вие имате най-голямата отговорност за бъдещето. Отговорността да пазите свободата. Ние имаме също голяма отговорност и това е да я предадем на вас, на децата ни. Дълбок поклон пред всички милиони загинали и дали живота си, за да сме свободни днес!“, заяви кметът Йордан Йорданов. В празничния ден химните на Република България, Европейския съюз и на град Добрич прозвучаха в изпълнение на Духовия оркестър на Добрич с ръководител Стоян Монов. На колене и с минута мълчание присъстващите почетоха паметта на загиналите за свободата войни. Граждани и официални лица поднесоха венци и цветя на мемориала. Венци и цветя бяха поднесени по-късно и на паметника на Съветската армия. По повод Деня на Европа в 14.00 часа от сградата на Община град Добрич бе предвидено да тръгне велотур „Европа в моя Добрич 2018“. Поради очакваните валежи от дъжд се отменя, съобщиха от Областния информационен център. Празничният ден ще бъде отбелязан в Малката зала на Общината с младежи от град Добрич. Ще бъдат представени проекти на общината, финансирани с европейски средства, както и европейската кампания \"Европа в моя регион\".\r\nЖулиета НИКОЛОВА", "date": "2018.05.09", "title": "Добрич: Общоградско поклонение се състоя пред паметника на загиналите в заключителния етап на Втората световна война по повод Деня на победата и Деня на Европа"}
{"url": "http://www.focus-news.net/news/2018/05/09/2519755/petar-parvanov-beshe-preizbran-za-oblasten-predsedatel-na-abv-pernik.html", "text": "Петър Първанов беше преизбран единодушно за председател на Областния съвет на ПП АБВ в град Перник на проведената Отчетно-изборна конференция на партията. Това съобщиха от пресцентъра на ПП АБВ. Форумът избра 19-членен Областен съвет и 3-членна Областна контролна комисия.\r\nКато свой основен приоритет в новия си мандат Първанов посочи реализирането на политиките на АБВ на местно ниво и подготовката на структурите на партията в региона за предстоящите евро и местни избори през следващата година. Негова цел е и постигането на по-голяма представителност на политическата сила в местните органи на самоуправление в общините Перник, Брезник, Ковачевци, Радомир, Земен и Трън.\r\nОбластният председател на АБВ за Перник направи и отчет за изминалия период като подчерта, че за в бъдеще трябва да се търсят нови качествени политики за привличането на младите хора в редиците на ПП АБВ. „Алтернативата е точно в младото поколение, те са акумулаторът на прогресивните идеи. Именно за това вниманието трябва да бъде насочено към тази възрастова група“, посочи той. \r\nЗа качествено нови политики в посока реабилитиране на лявото политическо пространство се обяви и новоизбраният председател на общинската структура на партията в Перник - Лъчезар Никифоров, народен представител от АБВ в 43 Народно събрание. Според него партията е заплатила висока цена за участието си в управлението на страната за една година и половина. По думите му АБВ трябва да има нови принципи по отношение на коалиционната си политика.\r\nНа Областната отчетно-изборна конференция бе анализирано и организационното състояние на структурата по общини. Очертани бяха приоритетите в бъдещата работа на организацията като  разширяване на влиянието в общността, подготовка за следващите избори, подобряване на сътрудничеството и партньорството с други формации в ляво-център. За председател на гражданската комисия бе преизбран Владимир Босев.\r\nНа предстоящия на 19 май III-ти Конгрес на ПП АБВ областната организация на Перник ще бъде представена от 50 делегата, решиха още на форума представителите на общинските структури на партията.", "date": "2018.05.09", "title": "Петър Първанов беше преизбран за областен председател на АБВ - Перник"}
{"url": "http://www.focus-news.net/news/2018/05/09/2519760/ministar-lilyana-pavlova-evropeyskiyat-proekt-nyama-da-e-zavarshen-bez-integratsiyata-na-zapadnite-balkani.html", "text": "Европейският проект няма да е завършен без интеграцията на Западните Балкани. Това каза министърът на българското председателство на Съвета на ЕС Лиляна Павлова по време на публичен дебат за младите хора и тяхното бъдеще в дигитална Европа, провел се в Софийски университет „Св. Климент Охридски“, предаде репортер на Агенция „Фокус“. „Вече излезе проектът на многогодишната финансова рамка и аз се радвам, че в нея виждаме трите неща, за които България и българското европредседателство се борихме и отстоявахме. Първо е запазването на традиционните политики, сближаването, регионалната политика, селскостопанската политика. Второто е да намери отражение в бюджета, независимо от излизането на Великобритания от ЕС, това съюзът да е солидарен и отворен. Европейският проект няма да е завършен без интеграцията на Западните Балкани. И не на последно място третият важен елемент – това са новите предизвикателства към нас, които трябва да намерят отражение и в политиките и от бюджетна гледна точка“, допълни още тя. „Предизвикателствата са тероризъм, миграция, климатични промени. Всичко това да намери отражение и своето място в бъдещето. Изключително важно за нас в това бъдеще е мястото на младите хора, така че всички вие да се чувствате пълноценно живеейки, работейки, учейки, реализирайки се тук в Европа, в България. За това увеличението на средствата за „Еразъм“ е изключително важна тема. Остават още броени седмици до края на европредседателството, но аз мисля, че успяхме, доказахме, че не трябва да ни подценяват като държава. Важното е да имаме капацитет, воля, да имаме експертизата и да положим необходимите усилия, за да покажем, че можем да имаме важна роля и значение на политическата сцена и вече го доказахме“, каза още министър Павлова.\r\nЦветелин ДИМИТРОВ", "date": "2018.05.09", "title": "Министър Лиляна Павлова: Европейският проект няма да е завършен без интеграцията на Западните Балкани"}
{"url": "http://www.focus-news.net/news/2018/05/09/2519759/burgas-za-bezopasnoto-provezhdane-na-avtomobilnoto-sastezanie-pista-burgas-se-nalaga-prez-uikenda-da-bade-zatvorena-za-dvizhenie-ul-krayezerna.html", "text": "За безопасното провеждане на  автомобилното състезание „Писта Бургас“, се налага през уикенда да бъде затворена за движение ул. „Крайезерна“. Това каза на пресконференция Иван Гюлев, началник на общинския отдел „Безопасност и организация на движението“, предаде репортер на Радио „Фокус“ - Бургас. “Ще има реорганизация на движението от пътен възел „Запад“ до надлез „Владимир Павлов“, за времето от 09.30 часа на 12 май до 18.00 часа на 13 май. Организаторите се извиняват за причиненото временно неудобство, но едновременно с това обещават една изключително атрактивна надпревара. За извънредни случаи и за да може да се обслужват транспортно предприятията в района, ще бъде осигурена възможност за двупосочно движение в отсечката бензиностанция „Ромпетрол“ – Товарна гара“. Гюлев допълни, че са предвидени и места в периферията за временен паркинг.\r\nЗам-кметът Лорис Мануелян добави, че най-важно е зрителите да спазват дисциплина, за да няма неприятни инциденти. „На място ще има хора от организационния екип, които ще дават указания.  Зрителите ще бъдат насочени къде да паркират“, заяви той. Мануелян каза още, че зрителите ще бъдат насочени и упътени до местата за безопасно наблюдение на състезанието.\r\nПо думи на комисар Неделчо Рачев от ОДМВР – Бургас 40 минути след края на състезанието платното за движение ще бъде освободено. „Ще бъдат създадени условия за зрителите да наблюдават от всички страни, при стриктно спазване на правилата“, каза още комисар Рачев и допълни, че е важно огражденията и лентите да не се преминават по време на състезанието.\r\nЯнислава КРЪСТЕВА", "date": "2018.05.09", "title": "Бургас: За безопасното провеждане на автомобилното състезание „Писта Бургас“, се налага през уикенда да бъде затворена за движение ул. „Крайезерна“"}
{"url": "http://www.focus-news.net/news/2018/05/09/2519756/deutsche-welle-germanskiyat-orazheen-eksport-e-narasnal-znachitelno-po-vreme-na-tretiya-mandat-na-angela-merkel.html", "text": "По време на третия мандат на Ангела Меркел на поста канцлер на ФРГ (2013-2017 г.) германският оръжеен експорт е нараснал значително в сравнение с предходните четири години. Това се казва в отговор на Министерството на икономиката в Берлин на запитване от фракцията на партията „Левица“, предава Deutsche Welle.\r\nОбщата стойност на военната продукция, изнасяна при предходната голяма коалиция, възлиза на 8,6 млрд. евро. В периода 2009-2013 г. оръжейният експорт от Германия е бил на стойност 6,6 млрд. евро. При това дялът на износа на продукция с военно предназначение за кризисни страни като Алжир, Катар, Египет, Саудитска Арабия и Обединените арабски емирства е нараснал почти двойно – от 43,2 на 83,5%. Освен това в разглеждания период се наблюдава и увеличение на броя на издаваните лицензи за износ на оръжие. \r\nВ тази връзка фракционният лидер на „Левица“ Севим Дагделен обвини голямата коалиция в нарушаване на направените по-рано изявления, подчертавайки, че Съюзът (ХДС/ХСС) и социалдемократите са ги направили доброволно и сами са се ангажирали с тях. .Тереза Герова", "date": "2018.05.09", "title": "Deutsche Welle: Германският оръжеен експорт е нараснал значително по време на третия мандат на Ангела Меркел"}
{"url": "http://www.focus-news.net/news/2018/05/09/2519754/shumen-vremenno-dvizhenieto-pri-km-360-na-avtomagistrala-hemus-v-posoka-varna-se-osashtestvyava-v-aktivnata-lenta-poradi-patnotransportno-proizshestvie.html", "text": "Временно движението по автомагистрала \"Хемус\" при разклон Нови пазар при км 360, в посока Варна, се осъществява в активната лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Ограничено е движението по скоростната лента. Движението се регулира от служители на Пътна полиция.", "date": "2018.05.09", "title": "Шумен: Временно движението при км 360 на автомагистрала \"Хемус\" в посока Варна се осъществява в активната лента поради пътнотранспортно произшествие"}
{"url": "http://www.focus-news.net/news/2018/05/09/2519762/blagoevgrad-v-petrich-zapochva-izpalnenieto-na-proekta-za-energiyna-efektivnost-na-sgradata-na-regionalnata-sluzhba-pozharna-bezopasnost-i-zashtita-na-naselenieto.html", "text": "В Петрич започва изпълнението на проекта за енергийна ефективност на сградата на Регионалната служба „Пожарна безопасност и защита на населението”. Това съобщиха от пресцентъра на Общината. На 3 април 2018 г. Община Петрич сключи административен договор за предоставяне на безвъзмездна финансова помощ № от ИСУН BG16RFOP001-1.035-0003-C01 за изпълнение на проектно предложение BG16RFOP001-1.035-0003 Подобряване на енергийната ефективност на обект \"Сграда на РПУ - обновяване на административна инфраструктура и Сграда на РСПБЗН - обновяване на административна инфраструктура \"по процедура за директно предоставяне № BG16RFOP001-1.035 „Изпълнение на интегрирани планове за градско възстановяване и развитие 2014-2020 Петрич“, част от процедура № BG16RFOP001-1.039 „Изпълнение на интегрирани планове за градско възстановяване и развитие 2014-2020“ по Оперативна програма „Региони в растеж“ 2014-2020 г.                                                                                                                         Стойността на проекта е 1 120 000.00 лв. Фирма изпълнител е „БГ ЛЕНД КО” ООД. Строителен надзор ще изпълнява фирма „Стройнорм” ЕООД. Срокът за изпълнение на проекта е 27 месеца.                                                                                              Инвестиционния проект предвижда изпълнението на строително-монтажни работи, които включват пакет от мерки, които ще доведат до повишаване на енергоефективността на сградите. Основните мерки са свързани с топлинно изолиране на фасадни стени и покрив, подмяна на покривни настилки, подмяна на дограма (с нова петкамерна ПВЦ с троен стъклопакет), подмяна на електроинсталацията, изграждане на соларна инсталация за топла вода, изграждане на нова отоплителна инсталация и съпътващите мерки към тях. На церемонията днес за поставяне началото на дейностите по проекта присъстваха кметът на Община Петрич Димитър Бръчков, зам.-директорът на ОДМВР - Благоевград комисар Димитър Кръстев, инж. Юлиян Петров, н-к сектор в Регионална дирекция „Пожарна безопасност и защита на населението”, зам. областният управител Антоанета Янчева, представители на фирмата изпълнител и на Общинска администрация Петрич. Кметът Димитър Бръчков отбеляза, че сградите на полицията и пожарната не са били основно ремонтирани досега. „Това определя и огромното значение на инвестицията по тях, която ще се направи, защото ще се спести ресурс в бъдеще за поддръжка на сградите. Заложените мерки по проекта за енергийна ефективност са съобразени с резултатите от извършено предварително енергийно и конструктивно обследване на сградите”, обобщи кметът Димитър Бръчков. Заместник директорът на ОД на МВР - Благоевград комисар Димитър Кръстев също отбеляза, че сградата на полицията в Петрич е в изключително лошо състояние. „Според мен служителите не могат да изпълняват пълноценно задълженията си и да имат самочувствие, ако не им осигурим нормални условия на труд. Благодаря на Община Петрич за проекта”, подчерта комисар Кръстев. Инж. Юлиян Петров-началник сектор в Регионална дирекция „Пожарна безопасност и защита на населението” Благоевград припомни, че ремонтът на сградата на пожарната в Петрич се чака вече 40 години.", "date": "2018.05.09", "title": "Благоевград: В Петрич започва изпълнението на проекта за енергийна ефективност на сградата на Регионалната служба „Пожарна безопасност и защита на населението”"}
{"url": "http://www.focus-news.net/news/2018/05/09/2519757/rbkrusiya-paradat-na-pobedata-v-moskva-13-000-voennosluzheshti-159-edinitsi-voenna-tehnika-i-75-vazduhoplavatelni-sredstva.html", "text": "Над 13 000 военнослужещи, 159 единици военна техника и 75 въздухоплавателни средства взеха участие в тазгодишният Парад на победата в руската столица, посветен на 73 годишнината от победата във Втората световна война (1939-1945), предава РБК.\r\nАгенцията цитира думите на руският президент Владимир Путин, че \"ако тогава всички страни и всички народи разбираха, че именно Съветския съюз определи изхода на Втората световна война, че този величествен подвиг беше извършен от нашия войник и нашия народ, то сега се правят опити подвига на съветския народ, спасил Европа и света от робството, изтреблението и ужасите на холокоста, да се зачеркне, да се предаде на забвение и да се промени историята. Но ние няма да позволим това!\"\r\nНа Парада на победата в Москва присъстваха президентът на Сърбия Александър Вучич и премиерът на Израел Бенямин Нетаняху.", "date": "2018.05.09", "title": "РБК(Русия): Парадът на победата в Москва: 13 000 военнослужещи, 159 единици военна техника и 75 въздухоплавателни средства"}
{"url": "http://www.focus-news.net/news/2018/05/09/2519763/dobrich-na-10-may-vremenno-shte-bade-spryano-vodopodavaneto-v-rayona-na-zhk-balik-bl-17-zaradi-svarzvane-na-vodoprovod-na-ploshtadkata-za-razdelno-sabirane-na-otpadatsi.html", "text": "На 10 май временно ще бъде спряно водоподаването в района на жк. „Балик“ бл. 17 заради свързване на водопровод на Площадката за разделно събиране на битови отпадъци. Това съобщиха от пресцентъра на Общината.", "date": "2018.05.09", "title": "Добрич: На 10 май временно ще бъде спряно водоподаването в района на жк. „Балик“ бл. 17 заради свързване на водопровод на Площадката за разделно събиране на отпадъци"}
{"url": "http://www.focus-news.net/news/2018/05/09/2519740/afp-kitay-obeshta-da-zashtiti-yadrenata-sdelka-s-iran.html", "text": "Китай изрази съжаление за решението на президента на САЩ Доналд Тръмп да изтегли страната от ядрената сделка с Иран и обеща да запази споразумението, предава AFP.\r\n„Китай призовава всички заинтересовани страни към отговорно отношение, да имат предвид дългосрочните и общите интереси, да продължават да се стремят към политическо и дипломатическо решение и да контролират правилно споровете, за да се върнат в най-ранния етап на прилагането сделката\", заяви говорителят на външното министерство в Пекин в рамките на редовен брифинг за медиите.Тереза Герова", "date": "2018.05.09", "title": "AFP: Китай обеща да защити ядрената сделка с Иран"}
{"url": "http://www.focus-news.net/news/2018/05/09/2519765/burgas-kmetat-dimitar-nikolov-pozdravi-uchastnitsite-v-mladezhkiya-forum-predimstvoto-da-badesh-informiran.html", "text": "Кметът на Община Бургас Димитър Николов поздрави участниците в младежкия форум „Предимството да бъдеш информиран“, в който участват представители от младежки екип „Европа“, предаде репортер на Радио „Фокус“ – Бургас. Инициативата е част от програмата за 9 май - Ден на Европа. Кметът Николов благодари на участниците и гостите за включването в събитията.\r\n„Денят на Европа се празнува във всички държави членки на европейския съюз. Много е хубаво, че младите хора имат възможност да се запознаят какво означава Европа, какви са бъдещите възможности на Европа. Че ще имат възможност да дебатират и да търсят обща реализация в нашия общ европейски дом, който е направил страшно много за развитието на Бургас през последните 10 години“, добави Димитър Николов. Той каза още, че е сигурен, че всички, които са за първи път в Бургас, ще бъдат впечатлени от града.\r\nВеселина НИКОЛОВА", "date": "2018.05.09", "title": "Бургас: Кметът Димитър Николов поздрави участниците в младежкия форум „Предимството да бъдеш информиран“"}
{"url": "http://www.focus-news.net/news/2018/05/09/2519758/veliko-tarnovo-s-shestvie-na-detsata-ot-detskite-gradini-v-grada-beshe-otbelyazan-denyat-na-evropa.html", "text": "С шествие на децата от детските градини в града беше отбелязан Денят на Европа. Празникът започна с шествие на децата от детските градини в града, което беше предвождано от ученици, носещи знамената на страните членки на Европейския съюз. Под съпровода на духовия оркестър при Средно училище „Емилиян Станев“ бяха издигнати знамената на България, на ЕС и на Велико Търново, предаде репортер на Радио „Фокус“ – Велико Търново. Стихотворение в знак на поздрав към всички жители и гости на града изнесе Николая Йорданова от Детска градина „Ален Мак“. Последва приветствие от зам.-кмета на Община Велико Търново проф. Георги Камарашев. Той подчерта, че през настоящата година за пореден път в центъра на празничната програма са децата, учениците и младите хора. „Още преди 21 години, когато България не беше член на ЕС, ние великотърновци първи в нашата държава започнахме да празнуваме 9-ти май. Още от тогава нашите тържества са насочени към децата и младите хора. Мнозина сигурно са си задали въпроса защо сме направили този избор? Отговорът не е труден – децата са бъдещето на България и на Европа. За тяхното светло бъдеще нашата държава става член на европейското семейство. И ако в недалечното минало да излезеш от пределите на България бе трудна и непосилна задача, за щастие днес нашите деца имат много възможности. Те могат да пътуват свободно, да опознават културата и традициите на европейските държави, редом с българските и да общуват със своите връзтници на различни езици“, каза още зам.-кметът. Той добави, че така младите граждани могат да се убедят в правотата на думата на историците, че България е люлка на Европейската цивилизация. Поздрав произнесе и Яница Стойкова, най-младият преводач от немски език на Европейския съюз и ученичка в Езиковата гимназия „Проф. д-р Асен Златаров”. „Празнуваме Деня на Европа като Ден на мира и свободата на народите, но за мен това е ден, в който честваме многообразието, което ни е помогнало да се съхраним през вековете“, подчерта Яница. Честванията продължиха с изпълнение на мажоретен състав при ДГ „Ален мак“. В тях се включиха областният управител на Велико Търново проф. Любомира Попова, председателят на ОбС Венцислав Спирдонов, Теодора Калейнска, директор на Европейския информационен център, директори на общински дирекции, общественици и десетки великотърновци. В парк „Марно поле“ и към този час се провежда детски европейски празник, а програмата ще приключи с излъчване на аудио-визуалния спектакъл „Звук и светлина“, преди който ще има концерт в Музикално-драматичен театър „Константин Кисимов“ от 19.00 часа.\r\nЛуиза ТРАНЧЕВА", "date": "2018.05.09", "title": "Велико Търново: С шествие на децата от детските градини в града беше отбелязан Денят на Европа"}
{"url": "http://www.focus-news.net/news/2018/05/09/2519766/zemetresenie-sas-sila-6-po-rihter-raztarsi-bregovete-na-nova-britaniya-v-tihiya-okean-ima-preduprezhdenie-za-opasnost-ot-tsunami.html", "text": "Земетресение със сила 6 по Рихтер разтърси Тихоокеанския регион на Нова Британия в 17.58 часа местно време. Епицентърът на земетресението, което е било на дълбочина 55 км, е на 636 км североизточно от Порт Морсби, столицата на Папуа Нова Гвинея, и на 186 км източно от Кимбе. Местните сеизмологични служби предупреждават за възможност от цунами, съобщава Европейският средиземноморски сеизмологичен център,  който се позовава на USGS Denver.", "date": "2018.05.09", "title": "Земетресение със сила 6 по Рихтер разтърси бреговете на Нова Британия в Тихия океан, има предупреждение за опасност от цунами"}
{"url": "http://www.focus-news.net/news/2018/05/09/2519761/sedmitsa-predi-sreshtata-na-varha-es-zapadni-balkani-v-sofiya-angela-merkel-priema-v-berlin-liderite-na-kosovo-i-bosna-i-hertsegovina.html", "text": "Само седмица преди срещата на върха на Европейския съюз и държавите от Западните Балкани, която ще се проведе в българската столица София, канцлерът на ФРГ Ангела Меркел ще приеме в Берлин лидерите на Косово и на Босна и Херцеговина, отбелязва новинарският портал 24matins.de.\r\nПърви гост на Меркел ще бъде косовският президент Хашим Тачи, който ще бъде посрещнат в Канцлерството в Берлин около 17:30 часа местно време. След това Меркел ще приеме тримата членове на Председателството на Босна и Херцеговина - босненският Бакир Изетбегович, сръбският Младен Иванич и хърватският Драган Чович (19.00 часа).\r\nДебатите на Меркел ще се проведат пред срещата на върха на Западните Балкани в София следващата седмица в четвъртък, която ще се занимава с отношенията между ЕС и страните от региона. От редакцията отбелязват, че за разлика от останалите страни в региона, Косово и Босна и Херцеговина изостават в сближаването си с Европейския съюз. Двете балкански държави нямат перспектива за членство в ЕС в обозримо бъдеще.Тереза Герова", "date": "2018.05.09", "title": "Седмица преди срещата на върха ЕС-Западни Балкани в София: Ангела Меркел приема в Берлин лидерите на Косово и Босна и Херцеговина"}
{"url": "http://www.focus-news.net/news/2018/05/09/2519764/shumen-lek-avtomobil-e-katastrofiral-po-magistrala-hemus-pri-razklon-novi-pazar-nyama-postradali.html", "text": "Лек автомобил е катастрофирал по магистрала „Хемус“ при разклон Нови пазар. Това съобщи за Радио „Фокус“ - Шумен Ася Йорданова, говорител на ОДМВР - Шумен. Според първоначалната информация водачът се е движил в скоростната лента и се е ударил в мантинелата. Няма пострадали при пътния инцидент. Движението в района на произшествието се регулира от служители на Пътна полиция. Водачите трябва да се движат с повишено внимание в участъка.\r\nИвелина ИВАНОВА", "date": "2018.05.09", "title": "Шумен: Лек автомобил е катастрофирал по магистрала „Хемус“ при разклон Нови пазар, няма пострадали"}
{"url": "http://www.focus-news.net/news/2018/05/09/2519768/deputatite-prieha-protsedurni-pravila-za-usloviyata-i-reda-za-izslushvaneto-i-izbora-na-predsedatel-na-komisiyata-za-publichen-nadzor-nad-registriranite-oditori.html", "text": "Депутатите приеха процедурни правила за условията и реда за изслушването и избора на председател на Комисията за публичен надзор над регистрираните одитори, предаде репортер Агенция \"Фокус\".  „За“ правилата гласуваха 101 народни представители, „против“-  0 и „въздържали се“ – 1, с което бяха утвърдени. Предложение за кандидати за председател на Комисията за публичен надзор над регистрираните одитори може да правят народни представители или  парламентарни групи. Предложението се внася в писмена форма до Комисията по бюджет и финанси чрез председателя на парламент в 7-дневен срок от приемането на тези процедурни правила. Изслушването на кандидатите ще се провежда в открито заседание на Комисията по бюджет и финанси. Гласуването и избор на председател ще се осъществява от пленран зала. Вотът на депутатите е явен, чрез компютъризираната система за гласуване. Ако има няколко кандидата за председател на Комисията за публичен надзор над регистрираните одитори, гласуването се извършва по азбучен ред на собствените имена на кандидатите, освен ако парламентът реши друго. За избран ще се смята този, който получи повече от половината от гласовете на присъстващите народни представители. Ако няколко кандидати за една длъжност получат повече от половината от гласовете, избран е кандидатът, получцил най-много гласове „за“. В случаите, когато никой от кандидатите не получи необходимите гласове, се провежда повторно гласуване, в което участват двамата получили най-много гласове „за“. Ако и при повторното гласуване никой от кандидатите не получи необходимите гласове, както и в случаите, когато не са внесени кандидатури или няма допуснати до изслушване кандидати, Народното събрание приема решение за откриване на нова процедура по избор.\r\nДеница КИТАНОВА", "date": "2018.05.09", "title": "Депутатите приеха процедурни правила за условията и реда за изслушването и избора на председател на Комисията за публичен надзор над регистрираните одитори"}
{"url": "http://www.focus-news.net/news/2018/05/09/2519770/asarel-medet-ad-garantirame-palnata-bezopasnost-na-prouchvaniyata-kray-selo-popintsi-saglasno-nay-dobrite-svetovni-praktiki-za-opazvane-na-okolnata-sreda-i-rekultivatsiya.html", "text": "Информационна среща на ръководството на „Асарел-Медет“ АД с жителите на село Попинци се проведе на 8 май в залата на читалище „Искра-1872“, съобщиха от отдел „Комуникации“ на „Асарел-Медет“ АД. Сред присъстващите бяха бившите кметове на Попинци Мария Шопова и Нона Загорска, както и директорът на Основно училище „Отец Паисий“ Ненка Загорска. Председателят на Управителния съвет и изпълнителен директор на дружеството инж. Делчо Николов представи намеренията на компанията за геолого-проучвателни дейности, които предвиждат прокарването на 11 геоложки сондажа в площ „Коминското чукарче“ за една година. Той гарантира пълната безопасност на проучванията и липсата дори на минимални рискове за околната среда, здравето и живота на хората, каквито спекулации се разпространяват. Като гаранция инж. Делчо Николов предложи сключването на меморандум, в който компанията поема ангажимент да изпълни геоложките проучвания съгласно най-добрите европейски и световни практики за опазване на околната среда и рекултивация, а в случай на неизпълнение – да изплати обезщетение на жителите на Попинци, чийто размер да бъде определен от хората, които живеят в селото. Изпълнителният директор на „Асарел-Медет“АД отхвърли категорично слуховете, че дружеството има намерения да добива златните залежи в местността Петелово. „Забравете за Петелово, забравете за златото, нашият интерес е само и единствено към проучвания за медно-порфирни руди в „Коминско чукарче“, заяви инж. Делчо Николов. На срещата присъстваха още инж. Иван Чолаков – директор „Производствeно-технически дейности“, инж. Ивайло Василев – директор „Инвестиционни проекти и развитие“, Ана Финджикова – директор „Човешки ресурси“ и инж. Мариела Джиджинкова – ръководител на отдел „Екология“. Следващата информационна среща ще се състои на 10 май, от 18:30 часа в читалище „Искра-1872“- с. Попинци. След края на дискусията присъстващи в залата споделиха, че противници на проекта са посещавали домовете, за да увещават хората да не присъстват на информационните срещи на компанията.", "date": "2018.05.09", "title": "„Асарел-Медет“ АД: Гарантираме пълната безопасност на проучванията край село Попинци съгласно най-добрите световни практики за опазване на околната среда и рекултивация"}
{"url": "http://www.focus-news.net/news/2018/05/09/2519749/ministar-lilyana-pavlova-evropa-shte-bade-takava-kakvato-ya-napravim-dnes-shte-bade-takava-kakvato-ya-iskame-utre.html", "text": "Европа ще бъде такава каквато я направим днес, ще бъде такава, каквато я искаме утре. Това каза министърът на българското председателство на Съвета на ЕС Лиляна Павлова по време на публичен дебат за младите хора и тяхното бъдеще в дигитална Европа, провел се в Софийски университет „Св. Климент Охридски“, предаде репортер на Агенция „Фокус“. „Мисля, че това събитие, лично за мен, ще бъде най-зареждащото в деня, защото срещата с младите хора, диалога с тях е не само зареждащ, но е опит, желание да ви чуем. Желание да имаме обратната връзка. Да видим в погледите, в думите ви, какво ви интересувам, какво искате да чуете от нас. Да чуем и да видим дали сме на прав път, дали това, по което работим всеки ден е това, което е пулсът на младите хора, защото Европа ще бъде такава каквато я направим днес, ще бъде такава, каквато я искаме утре. Тя е във вашите и нашите ръце. 2018 година е изключително важна година за всички нас – година в която обсъждаме бъдещето на Европа и бъдещия бюджет на Европа“, каза още министър Павлова. \r\nЦветелин ДИМИТРОВ", "date": "2018.05.09", "title": "Министър Лиляна Павлова: Европа ще бъде такава каквато я направим днес, ще бъде такава, каквато я искаме утре"}
{"url": "http://www.focus-news.net/news/2018/05/09/2519773/kmetat-na-sofiya-yordanka-fandakova-shte-poseti-profesionalnata-gimnaziya-po-transport-i-energetika-henri-ford-na-10-may.html", "text": "На 10 май, от 10.00 часа кметът на София Йорданка Фандъкова ще посети Професионалната гимназия по транспорт и енергетика „Хенри Форд“ и ще присъства на представянето на новия учебен център по диагностика на електрически и конвенционални автомобили. Това съобщиха от пресцентъра на Столична Община. \r\nУчебният център е първи по рода си и дава възможност за изучаване на устройството на електромобили и хибриди, както и за диагностика на всички видове автомобили.", "date": "2018.05.09", "title": "Кметът на София Йорданка Фандъкова ще посети Професионалната гимназия по транспорт и енергетика „Хенри Форд“ на 10 май"}
{"url": "http://www.focus-news.net/news/2018/05/09/2519774/kyustendil-kmetat-petar-paunov-se-vklyuchi-v-otbelyazvaneto-na-denya-na-pobedata.html", "text": "Кметът на Община Кюстендил Петър Паунов се включи в отбелязването на Деня на победата, предаде репортер на Радио „Фокус” – Кюстендил. Програмата започна с шествие от площад „Велбъжд” до паметната плоча на загиналите кюстендилски войни във Втората световна война. В шествието участваха областният управител Виктор Янев, зам.-кметовете на Община Кюстендил Росица Плачкова, Светослав Василев и Надя Каратова, представители на Общински съвет – Кюстендил, председателят на Областния съюз на офицерите и сержантите от запаса и резерва Ясен Ангелов, представители на неправителствени и патриотични организации, на политически партии и граждани. Пред присъстващите беше посочено, че на този ден преди 73 години приключва близо 6-годишната война, а това са съдбовни и исторически събития за света, Европа и  България. Във войната са загинали над 55 млн. души, а хиляди умират в лагерите на смъртта. В област Кюстендил към момента живеят 66 ветерани от Втората световна война, от тях 49 са в общините Кюстендил и Дупница, а останалите са от общините Бобов дол, Рила, Кочериново и Невестино. Най-възрастният ветеран е на над 100 години и се казва Стоян Грозденин, а най-младият е 92-годишният Иван Бойков. Кратко слово беше произнесено от полковник от резерва Йордан Костадинов, който в момента е председател на читалище „Генерал Владимир Заимов”. „Дълбока благодарност и човешки поклон пред онези, които не жалиха своята младост, кръв и живот, освободиха Европа от хитлерофашизма. За да може ние днес заедно с Деня на победата да честваме и Деня на Европа”, каза Йордан Костадинов. Присъстващите почетоха паметта на загиналите кюстендилски войници по време на Втората световна война, след което бяха поднесени венци и цветя.\r\nВенцеслав ИЛЧЕВ", "date": "2018.05.09", "title": "Кюстендил: Кметът Петър Паунов се включи в отбелязването на Деня на победата"}
{"url": "http://www.focus-news.net/news/2018/05/09/2519776/shumen-ventsi-i-tsvetya-byaha-podneseni-pred-pametnika-na-pl-kristal-po-povod-denya-na-evropa-i-denya-na-pobedata.html", "text": "Венци и цветя бяха поднесени пред паметника на загиналите във войните шуменци на пл. „Кристал“ в Деня на Европа и Деня на победата, предаде репортер на Радио „Фокус“ - Шумен. В честването на 9 май, организирано от Община Шумен и Командването на военния гарнизон в Шумен, се включиха представители на местната и държавната власт, на военни, културни, образователни и обществени институции, ветерани от Втората световна война, граждани. Слово произнесе областният управител на Шумен проф. Стефан Желев. „Денят на Европа е празник, посветен на мира и единството, празник – символ на стремежа към обединение и просперитет на Стария континент. Девети май остава в историята като деня, който бележи края на Втората световна война. Днес, когато отбелязваме 73 години от победата над хитлерофашизма, отдаваме нашата почит към загиналите войни, към невинните жертви на този най-голям военен сблъсък в световната история, причинил смъртта на над 50 милиона души и донесъл огромни загуби и разрушения. На този ден изразяваме нашата признателност и уважение към Вас, ветераните, които жертвахте живота си, сражавайки се по бойните полета в името на България.  Чувството Ви за дълг е светъл пример, който днес ние трябва да следваме и да помним, че мирът е онази ценност, която всички ние сме длъжни да съхраним“, посочи в словото си проф. Желев. Той призова да пазим европейските идеали, да вярваме в една силна и просперираща Европа, независимо от всички трудности, които стоят пред съвременното развитие на Европейския съюз. „Призовавам ви да пазим българската идентичност, да отстояваме горда и достойна България в семейството на европейските народи. Нека с делата си работим за утвърждаване на европейския дух и ценности, нека заедно да градим по-добро бъдеще, благополучие и просперитет за всички нас!“, каза още проф. Желев.\r\nИвелина ИВАНОВА", "date": "2018.05.09", "title": "Шумен: Венци и цветя бяха поднесени пред паметника на пл. „Кристал“ по повод Деня на Европа и Деня на победата"}
{"url": "http://www.focus-news.net/news/2018/05/09/2519767/stara-zagora-detsata-na-oblastniya-grad-pozdraviha-evropa.html", "text": "Весел празник „Младите таланти с поздрав към Европа“ организираха Информационен център „Европа Директно – Стара Загора“ и Община Стара Загора днес в парк „Пети октомври“. Той е посветен на 9 май - Деня на Европа. Това съобщиха от пресцентъра на Общината. В събитието се включиха Областен информационен център (ОИЦ), както и творчески формации към Център за подкрепа за личностно развитие, Народно читалище „Родина 1860“, училища и детски градини.\r\nПразникът започна с изпълнение на „Ода на радостта” от градския духов оркестър. \r\n„Днес празнуваме Деня на Европа, ден, в който всички държави са решили да работят заедно в мир, да имат еднакви ценности и добро партньорство. Тази година 9 май е по-специален за нас, защото в момента България е председател на Съвета на Европейския съюз“, каза при откриването Константин Стоянов от „Европа Директно“. Той уточни, че празникът е вече традиция и благодари на Община Стара Загора за доброто партньорство всяка година.\r\n„Денят на Европа ни обединява в името на разума, за по-добър живот, за нашето бъдеще, за нашите деца“, подчерта Пенка Чавдарова, началник на отдел „Образование“ в Община Стара Загора.   Тя припомни, че на 9 май 1950 г. френският външен министър Робер Шуман прочита историческата декларация за обединение в Европа, която е в основата на Европейската общност за въглища и стомана, предшественик на днешния Европейски съюз. \r\nНай-малките мажоретки от Центъра за подкрепа за личностно развитие дадоха начало на забавленията с красив танц. След тях малчуганите от Детска градина № 8 „Българче“, № 34 „Райна Княгиня“ и № 20 „Мир” изпълниха танци и песни, за които получиха бурни аплодисменти от присъстващите на празника. Подготвителни групи от Шесто основно училище също се представиха с песен, а в танца им „Арам Зам Зам“ се включиха и други участници в празника.\r\nПоздрав поднесоха и по-големите мажоретки от Центъра, както и малките певци и танцьори от Детска вокална студия „Усмивки“ , Фолклорна школа „Жарава“ и Детски фолклорен ансамбъл „Траянци“. \r\nМежду изпълненията Константин Стоянов задаваше въпроси на публиката свързани с Европейския съюз. Всеки отговорил правилно получи награда.\r\nОсвен на главната сцена, организаторите бяха обособили и четири забавни къта, където децата също можеха да се изявят. В единия участниците  подредиха пъзел, изобразяващ обединена Европа, нейните общностни символи, както и тези на всяка страна-членка, във втория децата рисуваха на хартия, в третия на асфалт. Имаше и информационен кът за Европейския съюз, неговите функции, дейности, институции и възможности за гражданите. \r\nДошлите на празника разгледаха и изложбата \"Европа в моята Стара Загора\", организирана от Областен информационен център - Стара Загора, част от европейската кампания „Европа в моя регион 2018“, която се провежда ежегодно във всички страни от Европейския съюз.", "date": "2018.05.09", "title": "Стара Загора: Децата на областния град поздравиха Европа"}
{"url": "http://www.focus-news.net/news/2018/05/09/2519775/ednodnevnite-trudovi-dogovori-shte-mogat-da-se-sklyuchvat-i-na-polovin-raboten-den.html", "text": "Парламентът гласува на второ четене промените в Кодекса на труда, предвиждащи сключването на еднодневен трудов договор с възможност за работа на 4 часа, предаде репортер на Агенция „Фокус”. Досега такъв договор можеше да се сключва само за пълен 8-часов работен ден. Вносителите се надяват промените да допринесат за по-голяма мобилност на големи групи работници, които в рамките на един или няколко дни ще започват и приключват дейности по обработка и прибиране на земеделска продукция при един или няколко работодатели.\r\nДруга промяна в кодекса предвижда допустимост по изключение за полагане на извънреден труд при извършване на определени работи от служители на МВР, чийто статут е уреден в Кодекса на труда и Закона за държавния служител. \r\nИван ЛАЗАРОВ", "date": "2018.05.09", "title": "Еднодневните трудови договори ще могат да се сключват и на половин работен ден"}
{"url": "http://www.focus-news.net/news/2018/05/09/2519779/pavel-filip-premier-na-moldova-za-poslednata-godina-na-upravlenie-stranata-se-priblizhi-kam-evropa.html", "text": "След последната година на управление Молдова се приближи към Европа. Това заяви министър-председателят на републиката Павел Филип в ексклузивно интервю за държавната информационна агенция Moldpress, дадено след посещението му в Брюксел. \r\n„С всяка среща, която имам с европейските официални представители, имам потвърждение, че Молдова е по-близо до Европа, че нашият напредък, въпреки че все още предстои много да се направи, започва да се вижда и усеща в икономиката и обществото. През последните две години в правителството и в парламента се свърши сериозна работа, за да се върне страната на релсите на европейската интеграция. Това нещо е оценено както от Брюксел, така и от гражданите на Молдова. Проведох доста работни срещи с европейски лидери, по време на които подробно обсъдихме етапа на реформите, прилагането на Споразумението за асоцииране, области, по които трябва да работим повече до края на мандата.\r\nПреди всичко, имам предвид политическото послание: Споразумението за асоцииране и задълбоченото и всеобхватно споразумение за свободна търговия са в полза както на Молдова, така и на ЕС, и трябва да продължим да работим заедно, за да приложим всички договорени мерки. Молдова и ЕС са дългогодишни партньори. Това е много важно политическо послание за година, в която европейската опция трябва да бъде защитена още веднъж“. \r\n„На второ място, трябва да се отбележи прогресът, официално признат от партньорите от ЕС: реформите, довели до икономическата и финансова стабилизация на страната, възстановяването на надеждността във взаимоотношенията с международните финансови институции, приемането на законите за националната банка и надзор на банковия сектор, законодателни изменения в аудиовизуалния сектор и увеличаване на търговския обмен, особено чрез износа на молдовски селскостопански продукти на европейския пазар. Освен това те оцениха нашите инициативи за непрекъснато консултиране с гражданското общество с цел подобряване на икономическите и социалните мерки или приемането на реформи в съответствие с европейските норми в енергийния сектор. На дневен ред бе включен и напредъкът в уреждането на проблема с Приднестровието, както и идеята за засилване на сътрудничеството в борбата с хибридните заплахи и подобряването на кибернетичната сигурност. Представих приоритетния план за реформи за 2018 г., който беше добре приет от нашите партньори“, заяви Павел Филип в отговор на журналистически въпрос за най-важните неща, които трябва да се знаят за посещението му в Брюксел. Тереза Герова", "date": "2018.05.09", "title": "Павел Филип, премиер на Молдова: За последната година на управление страната се приближи към Европа"}
{"url": "http://www.focus-news.net/news/2018/05/09/2519780/sluzhiteli-na-dmos-i-gd-ohrana-pri-ministerstvo-na-pravosadieto-ekstradiraha-ot-stranata-ni-marokanski-grazhdanin-izdirvan-za-teroristichna-deynost.html", "text": "Днес с полет за Франция от страната ни беше екстрадиран 35-годишен марокански гражданин. Това съобщиха от пресцентъра на МВР. На 13 януари т.г. на ГПУ - Свиленград, след незаконно преминаване на държавната граница с Турция, българските гранични служители задържаха чужд гражданин, представил се със самоличност на сирийски гражданин. Той бе настанен в специален дом за временно настаняване на чужденци - Любимец. В рамките на извършената проверка бе установена и потвърдена самоличността на мъжа – марокански гражданин, както и че е обявен от съдебните власти на Мароко за международно издирване с цел арест и екстрадиция за терористична дейност, като член на организация ИДИЛ. След извършено официално запитване и потвърждаване на информацията от мароканските власти, идентификация на лицето и постъпило по дипломатическите канали искане за неговата екстрадиция, с решение на Окръжен съд - Хасково е допусната незабавната екстрадиция на мароканския гражданин по официална молба от 14 февруари т.г. от Апелативния съд на Рабат. \r\nСъгласно постигната договореност между българските и марокански власти, днес служители на Дирекция „Международно оперативно сътрудничество“ и ГД „Охрана” при Министерство на правосъдието извършиха екстрадирането му от България.", "date": "2018.05.09", "title": "Служители на ДМОС и ГД „Охрана” при Министерство на правосъдието екстрадираха от страната ни марокански гражданин, издирван за терористична дейност"}
{"url": "http://www.focus-news.net/news/2018/05/09/2519772/afp-pri-predpolagaemiyat-izraelski-vazdushen-udar-sreshtu-siriya-sa-zaginali-15-dushi-vklyuchitelno-osem-irantsi.html", "text": "Броят на жертвите, загинали при предполагаемия израелски въздушен удар в предградията на сирийската столица Дамаск достигна до 15 души, сред които осем иранци, предава AFP, като се позовава на данни от базираната в Лондон Сирийска обсерватория за човешките права (СОЧП).\r\nУдарът порази склад за оръжия на Иранската революционна гвардия южно от Дамаск, поясняват правозащитниците, като допълват, че е бил нанесен в късните часове на вторник. Тереза Герова", "date": "2018.05.09", "title": "AFP: При предполагаемият израелски въздушен удар срещу Сирия са загинали 15 души, включително осем иранци"}
{"url": "http://www.focus-news.net/news/2018/05/09/2519784/targovishte-28-godishen-mazh-poluchi-2-godishna-efektivna-prisada-za-razprostranenie-na-narkotitsi.html", "text": "28-годишен мъж получи 2-годишна ефективна присъда за разпространение на наркотици. Това съобщиха от Апелативна прокуратура - Варна. 28-годишният Пламен Георгиев от Търговище влезе в затвора, където ще изтърпи наложеното му наказание 2 години лишаване от свобода при строг режим. Изпълнението на ефективната присъда на Георгиев вече е факт, след като съдът одобрил споразумението му с Окръжната прокуратура в Търговище. Пламен Георгиев се признал за виновен по обвинението на Окръжната прокуратура в Търговище за престъпление, извършено при условията на опасен рецидив. На 30 октомври 2017 г. той придобил и държал 66, 253 г марихуана и 19, 601 г амфетамини. Стойността на намерените и иззети наркотични вещества е 2161 лева. С одобреното споразумение в тежест на осъдения са и направените по делото разноски в размер на 773, 50 лева. Наркотичните вещества ще бъдат унищожени, а иззетите 630 лева при обиска на Пламен Георгиев се отнемат в полза на държавата.", "date": "2018.05.09", "title": "Търговище: 28-годишен мъж получи 2-годишна ефективна присъда за разпространение на наркотици"}
{"url": "http://www.focus-news.net/news/2018/05/09/2519777/smolyan-s-pocheten-karaul-i-podnasyane-na-ventsi-pred-pametnika-na-zaginalite-vav-voynite-byaha-otbelyazani-73-godini-ot-kraya-na-vtorata-svetovna-voyna-i-denyat-na-evropa.html", "text": "С почетен караул и поднасяне на венци пред Паметника на загиналите във войните бяха отбелязани 73 години от края на Втората световна война и Денят на Европа, предаде репортер на Радио „Фокус“ – Смолян. Пред Паметника в квартал Райково се събраха десетки жители и гости на Смолян. Сред официалните гости бяха зам.-областният управител Владимир Гърбелов, секретарят на община Смолян Момчил Николов, председателят на общински съвет Димитър Кръстанов, директорът на ОДМВР – Смолян ст. комисар Николай Димов, командирът на 101-ви Алпийски полк полковник Димитър Кацаров, представители на различни институции, деца от детски градини, ученици и жители на Смолян. Сред гостите на празника бе и делегацията от руския град Мичуринск, които са на посещение в Смолян.\r\nПод съпровода на Общинския духов оркестър на Смолян, командирът на полка в Смолян полк. Кацаров прие почетния караул, а актьорът Румен Бечев чете прочувствени стихове, посветени на Втората световна война. Третокласничката Ива Лебанова пък изпя две руски песни, в чест на празника.\r\nПрез десетките присъстващи на празника, главният експерт по образование в Община Смолян Ангел Добриков припомни и фактите, с които Втората световна война завинаги ще остави своя отпечатък в световната история. „През войната най-големи човешки загуби понася Съветския съюз – над 20 млн. души. Разрушени са стотици градове и над 70 000 села, остават без покрив над 25 млн. души, унищожени са около 32 000 промишлени предприятия, 65 000 км железопътни линии, 98 000 колхоза. Във войната загиват стотици хиляди французи, италианци, англичани, американци, чехи и словаци, милиони югославяни, поляци и немци. От септември 1944 г. България се намира във война с Германия на страната на Антихитлеристката коалиция. Български войски участват във военни действия на територията на бишва Югославия и Унгария. По данни на Държавна агенция „Архиви“ нашата страна дава във войната над 12 500 жертви, включително и от Среднородопския край. По приблизителни изчисления общо загиналите във войната са над 50 млн. души. Колосални са разрушенията на инфраструктурата и индустрията, на селищата и културните паметници. Наред с милионите човешки жертви и материални загуби, войната поражда и нови проблеми, свързани с насилствено разселване и промяна на граници. Най-важното ѝ следствие обаче, което десетилетия доминира в световната политика и определя съдбата на милиони хора е разделянето на света на две политически системи, което продължава до 80-те години на миналия век. Днес 73 години след Втората световна война, нейните сурови уроци, тежки последствия и незарастващи рани не са забравени. Международната общност, европейските народи са призвани да не допуснат никога повече подобен ужас и страдания в името на бъдещите поколения на мирното и демократичното развитие на своите държави“, каза още Ангел Добриков.\r\nВ края на тържественото отбелязване на Деня на победата и Ден на Европа, прозвуча българския химн, а паметта на милионите жертви на войната бе почетена с едноминутно мълчание и падане на колене от всички присъстващи. Пред Паметника на загиналите бяха поднесени множество венци и цветя от различни институции и граждани в знак на признателност към милионите войници от десетки държави по света.\r\nНели ГЕРГЬОВСКА", "date": "2018.05.09", "title": "Смолян: С почетен караул и поднасяне на венци пред Паметника на загиналите във войните бяха отбелязани 73 години от края на Втората световна война и Денят на Европа"}
{"url": "http://www.focus-news.net/news/2018/05/09/2519786/sofiya-predstaviteli-na-partiya-abv-podnesoha-ventsi-i-tsvetya-pred-pametnika-na-savetskata-armiya-po-sluchay-denya-na-pobedata.html", "text": "Представители на младежката и софийската организации на АБВ поднесоха венци и цветя пред Паметника на Съветската армия в София по случай Деня на Победата - 9 май, съобщиха от пресцентъра на партията. В събитието участваха председателят АБВ - Младежи София Пламена Пламенова, зам.-председателят на столичната организация Христо Колев, членът на ИБ на политическата сила Румен Петков и членове и симпатизанти на партията.", "date": "2018.05.09", "title": "София: Представители на партия АБВ поднесоха венци и цветя пред Паметника на Съветската армия по случай Деня на Победата"}
{"url": "http://www.focus-news.net/news/2018/05/09/2519787/ministerstvoto-na-turizma-zalichi-8-turoperatora-ot-natsionalniya-turisticheski-registar.html", "text": "Министерството на туризма заличи 8 дружества, регистрирани като туроператори от Националния туристически регистър (НТР). Това става със заповед на министъра на туризма Николина Ангелкова след мотивирано предложение на Експертната комисия по регистрация на туроператори и туристически агенти (ЕКРТТА), съобщиха от пресцентъра на Министерство на туризма. Причината е, че те нямат задължителна застраховка „Отговорност на туроператора“, което е изрично условие за извършване на туроператорска дейност, записано в Закона за туризма. С последните компании общо заличените през 2018 г. туроператори от регистъра стават 78. \r\nЗаличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра, ще получават информация дали туроператорът е коректен и извършва дейност, спазвайки закона. \r\nЗа 2018 г. по тяхно желание са прекратени и регистрациите на други 13 туроператора.  \r\nВ момента действащите туроператори в Националния туристически регистър са 1928, в които не влизат заличените дружества. \r\nМинистерството заличи и 18 дружества, регистрирани като туроператори и турагенти. Причината е, че удостоверенията за дейност, които министерството издава, не са получени в оригинал в двумесечен срок от уведомяването на заявителите, каквото е изискването според Закона за туризма. Ако удостоверението не е получено дружеството няма право да извършва туроператорска и/или турагентска дейност.  Със заличаването на регистрацията се преустановява и действието на удостоверението. Определен е период от две години, през които заличеното лице няма право да заявява регистриране за извършване на туроператорска и/или туристическа агентска дейност, считано от датата на издаване на настоящата заповед.", "date": "2018.05.09", "title": "Министерството на туризма заличи 8 туроператора от Националния туристически регистър"}
{"url": "http://www.focus-news.net/news/2018/05/09/2519785/vashington-post-ueyn-ruuni-idva-v-sasht.html", "text": "Нападателят на Евертън Уейн Рууни може да продължи кариерата си в САЩ, пише „Вашингтон Пост“. Представилите на футболиста са водили преговори с отбора от местната Мейджйр Лийг Сокър - Ди Си Юнайтед през последните седмици. Изданието твърди, че вероятността Рууни да премине в тима от Вашингтон е над 50%.  \r\nДи Си Юнайтед имаше желание да привлече нападателя още през миналия сезон, но тогава той избра да се завърне в родния си клуб Евертън.  \r\nВ момента Ди Си Юнайтед заема последното място в Лигата.\r\nВенцислав ДРАГОМАНОВ", "date": "2018.05.09", "title": "\"Вашингтон пост\": Уейн Рууни идва в САЩ"}
{"url": "http://www.focus-news.net/news/2018/05/09/2519788/pregled-na-mezhdunarodnite-novini-do-13-chasa-agentsiya-fokus.html", "text": "Три експлозии са разтърсили афганистанската столица Кабул, които са последвани от стрелба, показват данни от полицията и Министерството на вътрешните работи на страната.\r\nСъгласно разпространената информация, едната от експлозиите е чута в близост до полицейско управление в центъра на Кабул. Макар към момента да няма потвърдени данни за загинали, властите се опасяват за възможни жертви. Към мястото на инцидента са изпратени линейки и са предприети стъпки за отцепване на периметъра. \r\nДесетки хора бяха убити при самоубийствени атаки в Кабул през последните седмици. При последното от поредиците подобни нападения от 30 април, когато афганистанската столица бе разтърсена от два взрива, загинаха 26 души, деветима от които - журналисти.\r\nНа 25 април талибаните обявиха началото на т.нар. пролетна офанзива. Впоследствие атаките срещу силите за сигурност и цивилното население се увеличиха.\r\n*** Броят на жертвите, загинали при предполагаемия израелски въздушен удар в предградията на сирийската столица Дамаск достигна до 15 души, сред които осем иранци, показват данни от базираната в Лондон Сирийска обсерватория за човешките права (СОЧП).\r\nУдарът порази склад за оръжия на Иранската революционна гвардия южно от Дамаск, поясняват правозащитниците, като допълват, че е бил нанесен в късните часове на вторник.\r\n*** Македония (в източника – Бивша югославска република Македония) ще бъде официално поканена да се присъедини към НАТО, ако Атина и Скопие постигнат разрешение за спора за името. Това заяви генералният секретар на Алианса Йенс Столтенберг в интервю за гръцка медия. \r\n„Ако проблемът с името бъде решен, тогава НАТО ще покани Македония да стане член\", увери норвежкият политик, като същевременно приветства „силната политическа подкрепа“ за разрешаването на проблема, който хвърля сянка в двустранните отношения между съседните страни повече от две десетилетия.  \r\nПо повод засиленото напрежение между Гърция и Турция, които са съюзници в НАТО, Столтенберг изрази загрижеността си от неотдавнашните инциденти, като същевременно изрази надежда, че различията „могат да бъдат решени в духа на диалога и сътрудничеството\".\r\n„НАТО е форум за сближаване на Гърция и Турция\", отбеляза генералният секретар на организацията, като не пропусна да припомни ролята на Алианса за подпомагане на изпълнението на споразумението за бежанците между Европейския съюз и Анкара.\r\n*** След разговор на четири очи държавният глава на Руската федерация Владимир Путин е приел поканата на сръбския си колега Александър Вучич за посещение в страната – при това до края на годината.\r\nСлед срещата в Москва, където Александър Вучич пристигна във вторник на двудневно посещение, президенът на Сърбия разкри пред журналистите, че събеседникът му веднага е приел поканата и че трябва единствено да намери подходяща дата до края на годината.\r\nПо повод косовския въпрос, Вучич заяви: „Помолих президента Путин Русия да ни окаже помощ в ООН и други международни организации, когато става дума за Косово. Невъзможно е без Русия да се вземе решение в ООН. Русия ще наблюдава активно продължаването на преговорите и ще реагира своевременно“, подчерта Вучич, който в навечерието на визитата си в Москва увери, че ще попита директно Путин за позицията на Кремъл по косовския въпрос. \r\n„Президентът Путин имаше търпението да изслуша всичко, което имах нужда да представя като позицията на Сърбия за основния ни проблем – и това е Косово и Метохия. Нашите позиции съвпадат до голяма степен. Благодарих му и му обясних какво ще се случи в следващия период“, допълни сръбският президент.  \r\nПо-късно в сряда Вучич ще присъства на военния парад в Москва по повод Деня на победата. След това заедно с Путин сръбският президент ще поднесе венец пред паметника на Незнайния войн в руската столица. \r\nОт чуждестранните лидер в Москва се очаква единствено министър-председателят на Израел Бенямин Нетаняху. \r\nПрезидентът на Сърбия Александър Вучич е първия чуждестранен лидер, с който държавният глава на Руската федерация Владимир Путин се срещна след встъпването си в длъжност за четвърти път. Вучич пристигна в Москва след двудневно посещение в Турция, където разговаря с турския президент Реджеп Тайип Ердоган. В понеделник от Кремъл бе обявено, че двамата лидери ще обсъдят състоянието и перспективите за по-нататъшно развитие на руско-сръбското сътрудничество и изпълнението на съвместни инвестиционни проекти. Двамата ще обменят и мнения по актуални за региона въпроси.\r\nНа предходната си среща през декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания \"Газпром\" обяви, че според този документ доставката на природен газ за Сърбия ще се увеличи с 15% през настоящата година.\r\n*** В 11.00 часа местно време (12.00 часа българско време - б.р.) журналисти, граждански и обществени организации ще протестират пред правителството в Подгорица, срещу въоръженото нападение срещу журналистката от \"Vijesti\", Оливера Лакич.\r\nЛакич беше простреляна в десния крак късно снощи пред дома си на булевард \"Свети Петър Цетински\"в столицата Подгорица. Според \"Vijesti\" животът на пострадалата, настанена в столичния Клиничен център, е вън от опасност.\r\nОколо 23.00 часа снощи Лакич е била посетена от директора на Агенцията за национална сигурност (ANB) Деян Перуничич, пред когото е споделила, че на излизане от дома й е била простреляна от непознат мъж.\r\n*** По време на третия мандат на Ангела Меркел на поста канцлер на ФРГ (2013-2017 г.) германският оръжеен експорт е нараснал значително в сравнение с предходните четири години. Това се казва в отговор на Министерството на икономиката в Берлин на запитване от фракцията на партията „Левица“.\r\nОбщата стойност на военната продукция, изнасяна при предходната голяма коалиция, възлиза на 8,6 млрд. евро. В периода 2009-2013 г. оръжейният експорт от Германия е бил на стойност 6,6 млрд. евро. При това дялът на износа на продукция с военно предназначение за кризисни страни като Алжир, Катар, Египет, Саудитска Арабия и Обединените арабски емирства е нараснал почти двойно – от 43,2 на 83,5%. Освен това в разглеждания период се наблюдава и увеличение на броя на издаваните лицензи за износ на оръжие. \r\nВ тази връзка фракционният лидер на „Левица“ Севим Дагделен обвини голямата коалиция в нарушаване на направените по-рано изявления, подчертавайки, че Съюзът (ХДС/ХСС) и социалдемократите са ги направили доброволно и сами са се ангажирали с тях.\r\n*** Министрите на външните работи на Франция, Германия и Великобритания ще се срещнат с представители на Техеран в понеделник, 14 май, за да разгледат възможностите за запазване на споразумението за ядрената програма на Иран, подписано през 2015 г.\r\n„С моите колеги от Германия и Великобритания ще се срещнем следващия понеделник с представител на Иран, за да разгледаме цялостната ситуация“, обяви първият дипломат на Париж Жан-Ив Ле Дриан в ефира на радио RTL.\r\nВъв вторник, 8 май, държавният глава на САЩ Доналд Тръмп обяви оттеглянето на страната от ядрената сделка с Техеран.\r\n***", "date": "2018.05.09", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/09/2519782/ivan-andonov-chitalishte-bratstvo-kyustendil-v-denya-na-evropa-tryabva-da-govorim-za-mir-dobrosasedstvo-i-satrudnichestvo.html", "text": "В Деня на Европа трябва да говорим за мир, добросъседство и сътрудничество. Това каза пред журналисти Иван Андонов, председател на Читалище „Братство”, предаде репортер на Радио „Фокус” – Кюстендил. „Този ден е свързан с края на Втората световна война, този ден има своите традиция, а ние трябва да работим и да възпитаваме младото поколение в дух на мир и сътрудничество”, каза Иван Андонов. По думите му на този ден се организират различни инициативи – концерт, информационна кампания и други. „Основната задача е да информираме обществеността и най-вече младите хора за различните възможности, предоставяни от Европейския съюз и неговите програми”, каза Иван Андонов. В рамките на празника пред сградата на читалището беше изнесен концерт от местни състави и изпълнители.\r\nВенцеслав ИЛЧЕВ", "date": "2018.05.09", "title": "Иван Андонов, Читалище „Братство” - Кюстендил: В Деня на Европа трябва да говорим за мир, добросъседство и сътрудничество"}
{"url": "http://www.focus-news.net/news/2018/05/09/2519781/burgas-oblastniyat-informatsionen-tsentar-se-vklyuchva-v-chestvaniyata-posveteni-na-9-may-den-na-evropa.html", "text": "За поредна година Областният информационен център – Бургас се включва в честванията, посветени на 9 май – Ден на Европа. Това каза за Радио „Фокус“ – Бургас Евелин Кузманов, управител на центъра.\r\n„Младежкият културен център, читалища и различни организации също ще подпомогнат програмата, която тази година е доста пъстра и разнообразна“, каза още Кузманов. По думите му освен всички запланувани събития днес през деня и концертите, планувани за вечерта, някои от инициативите ще се проведат утре. Като пример посочи „Велообиколка на ЕвроБургас“, като част от Деня на отворени врати по проекти с европейско финансиране.\r\n„Събитието е част от европейската кампания „Европа в моя регион 2018“, която се провежда във всички страни от Европейския съюз. Велообиколката ще започне в 13.00 часа с начална точка Морска гара. След това ще се премине през обновената част на Морската градина, Бизнес инкубатора, Морското казино, Стената на приказките и ще приключи на Експозиционен център „Флора“, допълни Кузманов. Според него се очаква в обиколката да се включат повече от 20-30 участници, а всички тези обекти са изградени с европейски средства.\r\nКонцерт на талантите от Национално училище за музикално и сценично изкуство „Проф. Панчо Владигеров“ ще отбележи края на събитията, посветени на Деня на Европа в Бургас. Той ще започне в 18:00 ч. на откритата сцена до „Часовника“.\r\n„Ще се експонират и две изложби в Средец и Камено. Те са за нашите права в Европа, как да пътуваме без да имаме проблеми, правата, които има всеки гражданин на Европа и всеки, който иска може да се запознае с тази информация“, каза още Кузманов. По думите му изложбите са били експонирани вече в други градове на областта, където са имали сериозен успех.\r\nВеселина НИКОЛОВА", "date": "2018.05.09", "title": "Бургас: Областният информационен център се включва в честванията, посветени на 9 май – Ден на Европа"}
{"url": "http://www.focus-news.net/news/2018/05/09/2519769/onkobolnata-teodora-madzharova-e-nastanena-za-lechenie-v-bolnitsa-tokuda.html", "text": "Тази нощ в Аджибадем Сити Клиник Болница Токуда е постъпила българската гражданка Теодора Маджарова, транспортирана от Сау Паулу, Бразилия, съобщиха от пресцентъра на лечебното заведение. \"Благодарение на съвместните усилията на Министерство на външните работи и Министерство на здравеопазването, и на сътрудничеството на българските и турските власти, пациентката е транспортирана със самолет до Истанбул, откъдето е докарана с реанимобил до лечебното заведение по изрично желание на близките ѝ\", съобщиха от болницата.\r\nВ момента жената е настанена в клиниката по Анестезиология и интензивно лечение и е под грижите на водещите специалисти по Интензивна терапия, Медицинска онкология, Неврохирургия, Образна диагностика и Клинична лаборатория. Обективното ѝ състояние е тежко, в следствие на основното ѝ онкологично заболяване, върху което влияние е оказало и продължителното пътуване. Усилията на медицинските екипи са насочени към стабилизиране на жизнените функции и недопускане на болка и страдание.\r\nЗа пациентката се полагат всички необходими медицински грижи, съответстващи на съвременните стандарти, какъвто е подходът към всички пациенти на Аджибадем Сити Клиник Болница Токуда.", "date": "2018.05.09", "title": "Онкоболната Теодора Маджарова е настанена за лечение в болница \"Токуда\""}
{"url": "http://www.focus-news.net/news/2018/05/09/2519789/blagoevgrad-kmetat-d-r-atanas-kambitov-napravi-parva-kopka-za-obnovyavane-na-sgradata-na-obshtinska-administratsiya.html", "text": "Кметът д-р Атанас Камбитов направи първа копка за обновяване на сградата на общинска администрация в Благоевград, предаде репортер на Радио „Фокус“ - Пирин. Дейностите се изпълняват по проект „Въвеждане на мерки за енергийна ефективност в общински административни сгради“. На церемонията, която се проведе пред сградата на община Благоевград, беше направена символична първа копка. На събитието присъстваха още Радослав Тасков, председател на Общински съвет - Благоевград, зам.-кметът по култура и хуманитарни дейности Христина Шопова, зам.-кметът по строителство и сигурност Емилия Тунева, представители на общинска администрация и граждани. Въвеждането на мерките за енергийна ефективност ще подобрят експлоатационните характеристики за удължаване на жизнения цикъл на сградата на общинска администрация – Благоевград. С реализация на проектните дейности ще се постигне повишаване на енергийната ефективност и редуциране на енергопотреблението. Ще бъдат осигурени и по-добри условия на работа на служителите, енергийно–ефективна работна среда и осигуряване на достъп за хора в неравностойно положение. Проектът се финансира по Оперативна програма „Региони в растеж 2014- 2020“.\r\nЛора КАЛЧЕВА", "date": "2018.05.09", "title": "Благоевград: Кметът д-р Атанас Камбитов направи първа копка за обновяване на сградата на общинска администрация"}
{"url": "http://www.focus-news.net/news/2018/05/09/2519792/sofiyska-rayonna-prokuratura-vnese-v-sada-iskane-za-myarka-zadarzhane-pod-strazha-po-otnoshenie-na-spas-vasilev-obvinen-v-izmama-v-golemi-razmeri.html", "text": "Софийска районна прокуратура внесе в съда искане за мярка „задържане под стража“ по отношение на Спас Василев, обвинен в измама в големи размери. Това съобщиха от пресцентъра на Прокуратура на Република България. Към момента Спас Василев, добил известност в социалните мрежи с името „Александър Николов“, изтърпява наложеното му наказание „лишаване от свобода“ за срок от седем месеца, за извършена от него измама.\r\nВ Софийска районна прокуратура са налице още две досъдебни производства за измами срещу Спас Димитров Василев, разследването по които не е приключило.\r\nПо едно от тях вчера – на 8 май 2018 г., е изготвено постановление за привличането му към наказателна отговорност, като му е повдигнато обвинение за измама в големи размери, извършена в условията на продължавано престъпление – с шест отделни деяния. Василев е обвинен в това, че е заблудил девет лица, че ще им осигури закупуването на изгодни самолетни билети, което впоследствие не е изпълнил. Той е обвинен и за това, че е възбудил заблуждение у управителя на дружество „А.“ ООД - с предмет на дейност - туристическа и туроператорска дейност, че е представител на фирма „Еспас Медия“ ООД и че служители на дружеството пътуват много и често по различни дестинации в Европа и света и искат да ползват услугите на „А.“ ООД за закупуване на самолетни билети и хотелско настаняване. С действията си, Василев е причинил на пострадалите имотна вреда в общ размер почти 37 500 лв.\r\nПредвид високата обществена опасност на деянието и дееца, както и поради обстоятелството, че предстои освобождаване на Василев от затвора, поради изтърпяване на наложеното му наказание „лишаване от свобода“, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес за разглеждане на искане за вземане спрямо него на мярка за неотклонение „Задържане под стража“.", "date": "2018.05.09", "title": "Софийска районна прокуратура внесе в съда искане за мярка „задържане под стража“ по отношение на Спас Василев, обвинен в измама в големи размери"}
{"url": "http://www.focus-news.net/news/2018/05/09/2519791/plovdiv-vazstanoveno-e-dvizhenieto-po-pat-ii-64-trud-plovdiv-v-posoka-plovdiv.html", "text": "Възстановено е движението по път II-64 Труд - Пловдив в посока Пловдив. Това съобщиха от пресцентъра на Агенция \"Пътна инфраструктура\".", "date": "2018.05.09", "title": "Пловдив: Възстановено е движението по път II-64 Труд - Пловдив в посока Пловдив"}
{"url": "http://www.focus-news.net/news/2018/05/09/2519790/plovdiv-dvizhenieto-po-patya-za-karlovo-e-zatrudneno-poradi-pridvizhvane-na-tezhka-voenna-tehnika-kam-podelenieto-v-graf-ignatievo.html", "text": "Движението по пътя за Карлово е затруднено поради придвижване на тежка военна техника към поделението в Граф Игнатиево. Това съобщи за Радио „Фокус“ – Пловдив говорителят на Областната дирекция на МВР. Водачите трябва да шофират със съобразена скорост и повишено внимание, както и да не предприемат рискови маневри. \r\nПо повод съобщение от АПИ за катастрофа на пътя за Карлово от МВР съобщиха, че не е регистрирано тежко пътнотранспортно произшествие. Около 10.30 часа е имало лек удар между два автомобила, без пострадали.\r\nТони МИХАЙЛОВ", "date": "2018.05.09", "title": "Пловдив: Движението по пътя за Карлово е затруднено поради придвижване на тежка военна техника към поделението в Граф Игнатиево"}
{"url": "http://www.focus-news.net/news/2018/05/09/2519794/veliko-tarnovo-evropeyskata-nosht-na-literaturata-shte-se-provede-v-grada.html", "text": "Европейската инициатива „Нощ на литературата“ ще се проведе в града, съобщиха от пресцентъра на Община Велико Търново. Четенията ще се състоят от 18.00 до 22.00 часа в клуб „Мелон“ (ул. „Независимост“), Клуб „7“ (ул. „Княз Дондуков-Корсаков“ – зад бившето кино „Полтава“) и на откритата сцена „Арт лято“ до Художествена галерия „Борис Денев“ (парк „Асеневци“). Литературни откъси ще четат актьорите от Музикално-драматичен театтър „Константин Кисимов“ – Милен Иванов, Стефка Златкова и Детелин Кандев.\r\nПрограмата включва:\r\n- В Клуб 7 ще чете актьорът Детелин Кандев\r\nАВСТРИЯ\r\nПетер Турини – „Най-сетне край“ (сборник пиеси) – откъс от пиесата „Грилпарцер в сексшопа“ (преводач от немски Владко Мурдаров, изд. „Black Flamingo“, С., 2010 г.)\r\nОБЕДИНЕНО КРАЛСТВО – БРИТАНСКИ СЪВЕТ (СОФИЯ)\r\nКрис Клийв – „Другата ръка“ (роман) (преводач от английски Невена Дишлиева-Кръстева, изд. „ICU“ (Ай Си Ю), С., 205 г.)\r\nГЕРМАНИЯ – ГЬОТЕ ИНСТИТУТ (СОФИЯ)\r\nРафик Шами – „Жената, която продаде мъжа си, или как станах разказвач“ (разкази) (превод от немски Даря Хараланова, изд. „Аквариус“, С., 2016 г.)\r\n- На сцената на „Арт лято“ до Художествена галерия „Борис Денев“ ще чете актрисата Стефка Златкова\r\nЕВРОПЕЙСКА КОМИСИЯ (ЕК)\r\nИна Вълчанова – „Остров Крах“ (роман) (изд. „Корпорация „Развитие“, С., 2017 г.) – чете Стефка Златкова, актриса\r\nУНГАРИЯ – УНГАРСКИ КУЛТУРЕН ИНСТИТУТ (СОФИЯ)\r\nБела Риго – „Семейство Мейзга“ (романизиран тв сериал) (преводач от унгарски Ержи Марковска, илюстрации Бела Терновски, Лайош Чакович и Миклош Вейгерт, изд. „Лист“, С, 2017 г.) – – чете Стефка Златкова, актриса\r\nФРАНЦИЯ – ФРЕНСКИ ИНСТИТУТ (СОФИЯ)\r\nЕлица Георгиева – „Космонавтите само минават“ (роман) (преводач от френски Росица Ташева, изд. „Colibri“, С., 2017 г.)\r\n- В Клуб „Мелон“ ще чете актьорът Милен Иванов\r\nИСПАНИЯ – ИНСТИТУТ СЕРВАНТЕС (СОФИЯ)\r\nРоса Монтеро – „Плът“ (роман) (преводач Катя Диманова, изд. „Colibri“, С., 2018 г.) – чете Милен Иванов, актьор\r\nМАКЕДОНИЯ – КУЛТУРНО-ИНФОРМАЦИОНЕН ЦЕНТЪР НА МАКЕДОНИЯ (СОФИЯ) Сашо Кокаланов – „Изабела, Исмаела и аз“ (роман) (преводач от македонски Александра Ливен, изд. „Балкани“, С., 2006 г.) – – чете Милен Иванов, актьор\r\nПОЛША – ПОЛСКИ ИНСТИТУТ (СОФИЯ)\r\nТадеуш Ружевич – „Ножчето на професора“ (поезия) (преводач от полски Вера Деянова, изд. за поезия „ДА“, С., 2017 г.) – – чете Милен Иванов, актьор\r\nОткъси от книгата на Мирча Картареску (Румъния) – „Ослепително. Т. II. Тялото“ (роман) (преводач от румънски Иван Станков, изд. „Фабер“, В. Търново, 2012 г.) ще прочете Иван Станков – преводач на книгата, който ще посети и трите локации за четене.", "date": "2018.05.09", "title": "Велико Търново: Европейската „Нощ на литературата“ ще се проведе в града"}
{"url": "http://www.focus-news.net/news/2018/05/09/2519795/sofiya-konferentsiya-na-visoko-ravnishte-otnosno-ikonomicheskoto-i-sotsialnoto-sblizhavane-v-regiona-na-zapadnite-balkani-shte-se-provede-na-15-may.html", "text": "Конференция на високо равнище относно икономическото и социалното сближаване в региона на Западните Балкани ще се проведе в София в хотел \"Маринела\" на 15 май, съобщиха от Икономически и социален съвет. Конференцията за Западните Балкани представлява принос на организираното гражданско общество към срещата на върха на държавните ръководители от ЕС и Западните Балкани, която ще се проведе на 17 май 2018 г. в София. Тя се организира съвместно от Европейския икономически и социален комитет (ЕИСК) и Програмата за техническа помощ и обмен на информация (TAIEX) на Европейската комисия, с подкрепата на Българското председателство на Съвета на ЕС и Икономическия и социален съвет на Република България. Представители на сдружения на работодатели, на профсъюзи и други организации на гражданското общество от ЕС и Западните Балкани, както и представители на институциите на ЕС, български длъжностни лица и членове на българското организирано гражданско общество ще се съберат, за да обсъдят конкретните препоръки, които гражданското общество ще отправи към националните власти и европейските институции.\r\nЩе бъдат обсъдени следните основни теми:\r\n- оценка и перспективи на европейската интеграция на Западните Балкани;\r\n- икономическото и социалното сближаване в страните от Западните Балкани;\r\n- права и овластяване на уязвимите групи в региона на Западните Балкани.\r\nOт 10.30 часа ще се проведе пресконференция с участието на Dragica Martinović Džamonja - председател на Комитета за наблюдение на Западните Балкани към ЕИСК, Екатерина Захариева - заместник министър-председател по правосъдната реформа и министър на външните работи, Диляна Славова - председател на секция „Външни отношения“ (REX) към ЕИСК, и Srdja Keković - генерален секретар на Съюза на свободните профсъюзи на Черна гора.", "date": "2018.05.09", "title": "София: Конференция на високо равнище относно икономическото и социалното сближаване в региона на Западните Балкани ще се проведе на 15 май"}
{"url": "http://www.focus-news.net/news/2018/05/09/2519793/makfaks-makedoniya-napadenieto-sreshtu-chernogorskiya-zhurnalist-olivera-lakich-ne-e-parvoto.html", "text": "Журналистът на черногорското издание  Оливера Лакич, която в късните часове на вторник бе простреляна пред дома си в столицата Подгорица, е била нападана и по-рано, предава македонската информационна агенция „Макфакс“. \r\nПо данни на местните медии преди шест години на същото място Лакич е била брутално пребита. Главният и отговорен редактор на  Михайло Йовович твърди, че разследването на нито едно от нападенията срещу Лакич не е било успешно завършено. \r\n„До кога ще се случват такива неща в нашата прекрасна Черна гора? Много от материалите, които тя пише, които показват престъпността, изобщо не са разследвани. До кога се страхуваме от такива?\", пита Йовович.\r\nПрез последните месеци, както и по-рано, Лакич е работила върху темата за контрабанда на нелегални цигари в страната и замесените в този вид престъпления, подчертава агенцията.Тереза Герова", "date": "2018.05.09", "title": "„Макфакс“ (Македония): Нападението срещу черногорския журналист Оливера Лакич не е първото"}
{"url": "http://www.focus-news.net/news/2018/05/09/2519798/pravitelstvoto-prie-naredba-za-kriteriite-i-reda-za-izbor-na-lechebni-zavedeniya-za-bolnichna-pomosht-s-koito-nzok-sklyuchva-dogovori.html", "text": "Министерският съвет прие Наредба за критериите и реда за избор на лечебни заведения за болнична помощ, с които Националната здравноосигурителна каса сключва договори, съобщиха от правителствената информационна служба.\r\nС нормативния акт се регламентират условията и критериите за обективна оценка при избора на лечебни заведения, с които районните здравноосигурителни каси сключват договори в областите, в които броят на леглата за болнично лечение надвишава конкретните потребности от брой легла по видове, определени с Националната здравна карта. Същевременно се гарантира спазването на принципите за равнопоставеност на лечебните заведения, недопускане на дискриминация, пропорционалност, публичност и прозрачност. По този начин се осигурява механизъм за планиране и осигуряване на медицинските дейности, заплащани с публичен ресурс, на териториален принцип, съобразно потребностите на населението и нуждите на националната система на здравеопазване.\r\nС Наредбата се гарантира по-добро планиране на ресурсите на НЗОК, както и достъпът на населението до своевременна и качествена медицинска помощ, заплащана с публичен ресурс, съобразно потребностите на областно и национално ниво.\r\nДосегашната липса на ясни критерии за оценка и избор на договорни партньори не предоставяше основание за отказ от страна на НЗОК да сключва договори с някои болници. Това доведе до разпределяне на ограничения финансов ресурс за болнична помощ, въпреки неговото ежегодно нарастване, между все повече лечебни заведения, без да се гарантира необходимото ниво на качество в медицинското обслужване.", "date": "2018.05.09", "title": "Правителството прие Наредба за критериите и реда за избор на лечебни заведения за болнична помощ, с които НЗОК сключва договори"}
{"url": "http://www.focus-news.net/news/2018/05/09/2519797/prof-nikolay-ovcharov-proektat-misiya-balgariya-shte-prodalzhi-i-sled-priklyuchvane-na-predsedatelstvoto-na-balgariya-na-saveta-na-es.html", "text": "Проектът „Мисия България“ ще продължи и след приключване на Председателството на България на Съвета на ЕС. Първата крачка към осъществяването на тази идея вече е факт, след като преди броени дни бе регистрирана едноименната неправителствена организация. Това разказа пред журналисти в старата столица единият от основателите на проекта археологът проф. Николай Овчаров, предаде репортер на Радио „Фокус“ – Велико Търново. Целта на инициативата е да популяризира българската история в различни точки на света във връзка с Българското председателство. Тя се реализира под егидата на Министерство на външните работи, а двамата посланици на културно – историческото наследство са археологът проф. Николай Овчаров и  историкът проф. Пламен Павлов. Те вече били в седем от общо десетте набелязани държави. Посетените страни са Молдова, Русия, Белгия, Армения, Китай, Гърция и Кипър. „Предстои ни последният лъч – средна Европа и Западните Балкани или Братислава, столицата на Словакия, Будапеща, столицата на Унгария и Любляна в Словения“, обясни проф. Овчаров. Той уточни, че последните визите ще са в края на месец май.  „След като видяхме какъв успех имаше нашата „мисия“, ние замисляме да я продължим и след като приключи Председателството. Има още страни, за които нямахме физическа възможност за посещение, например Германия. Ще я продължим, но не само в този формат, в който правим нещата – лекции и презентации. Идеята е да се продължи с мероприятия, свързани с българщината навсякъде по света, например Паметниците на Кирилицата. Знаете, че с Младен Станев направихме два такива – в Монголия и на Антарктида, следващият ще е в Екатеринбург. Вероятно ще бъде открит през лятото“, поясни още археологът. Той допълни, че има идея да се работи и с българите от съседните ни страни – западните покрайнини и Македония.\r\nЛуиза ТРАНЧЕВА", "date": "2018.05.09", "title": "Проф. Николай Овчаров: Проектът „Мисия България“ ще продължи и след приключване на Председателството на България на Съвета на ЕС"}
{"url": "http://www.focus-news.net/news/2018/05/09/2519771/slobodna-evropa-makedoniya-vitsepremierat-buyar-osmani-predupredi-za-riskovete-pred-makedoniya-ako-stranata-ne-poluchi-data-za-pregovori-s-es.html", "text": "Вицепремиерът от албанската квота в правителството, Буяр Османи, предупреди за рисковете пред Македония, ако страната не получи дата за преговори с ЕС по време на традиционната \"Закуска с ЕС\", посветена на Деня на Европа, предава електронното издание \"Слободна Европа\". Според вицепремиера 2018 г. е ключова за Македония и страните от ЕС трябва да имат предвид, че отлагането на преговорите може да доведе до изселване на младежите, увеличаване на евроскептицизма, както и до разделение на населението по всички направления, което ще води до риск от тероризъм, екстремизъм и национализъм.", "date": "2018.05.09", "title": "\"Слободна Европа\" (Македония): Вицепремиерът Буяр Османи предупреди за рисковете пред Македония, ако страната не получи дата за преговори с ЕС"}
{"url": "http://www.focus-news.net/news/2018/05/09/2519800/burgas-balgarski-i-turski-predpriemachi-shte-diskutirat-vazmozhnosti-za-investitsii-i-dvustranno-partnyorstvo-na-10-may.html", "text": "Българският и турският бизнес ще обменят опит и добри практики на двустранен форум, който ще се проведе на 10 май, четвъртък, в хотел \"Приморец\", гр. Бургас. Това съобщиха от пресцентъра на Общината. Откриването ще е в 10.00 часа. Събитието е част от поредицата MySuccess.bg и се организира от списание ENTERPRISE, \"Индустриален и логистичен парк - Бургас\", с любезното съдействие на КРИБ - Бургас и Община Бургас.\r\nЦелта на форума \"Турско-българският бизнес - добри практики, възможности и перспективи\" е да допринесе за създаването на нови и утвърждаване на съществуващите контакти между бизнеса от двете държави.\r\nПо време на събитието мениджъри и предприемачи ще дискутират инвестиционни перспективи, съвместна работа и партньорство в различни сектори. Водещи български и турски компании ще представят нови възможности за търговия с хранителни продукти, плодове и зеленчуци, строителни материали, производството и търговия на текстилни стоки, машини и мебели. Развитието на туризма също е основна тема на форума. Ще бъдат разгледани тенденциите в сектора и предпочитанията на предприемачите от двете страни. \r\n\"Турските бизнес среди проявяват интерес към възможностите за съвместно производството и внос на български плодове, житни култури, животински и млечни продукти, а също така и в текстилната индустрия\", коментират организаторите.\r\nУчастниците ще се запознаят с актуални данни и анализ на инвестиционния климат в България, представени от Българска агенция за инвестиции. Ще им бъдат представени макроикономическите показатели на България като бизнес партньор, както и основните предимства на страната. Събитието ще се проведе със специалната подкрепа на Българо-турската търговско-индустриална камара /Бултишад/, Турско-Български бизнес съвет, DEIK-съвет за външно икономическо сътрудничество - гр. Истанбул и Сдружение на предприемачите от Североизточна България - \"Лудогорие\".", "date": "2018.05.09", "title": "Бургас: Български и турски предприемачи ще дискутират възможности за инвестиции и двустранно партньорство на 10 май"}
{"url": "http://www.focus-news.net/news/2018/05/09/2519801/mvr-balgariya-i-yordaniya-zasilvat-satrudnichestvoto-za-protivodeystvie-na-trafika-na-sintetichni-narkotitsi.html", "text": "Главният секретар на МВР проведе среща с директора на Дирекцията за борба с наркотиците на Хашемитско кралство Йордания генерал майор Анаур ал Тарауне. Това съобщиха от пресцентъра на МВР.\r\nБяха обсъдени възможностите за интензифициране на сътрудничество и обмена на информация в области от взаимен интерес. Беше поставен акцент върху противодействието на трафика на синтетични наркотици. \r\nПродължава посещението на главен комисар Младен Маринов в Йордания. Делегация от българското Министерство на вътрешните работи участва в 12-та сесия на Конференцията за силите за специални операции, която се провежда в столицата Аман. \r\nВ делегацията са включени още директорът на ГД „Национална полиция“  главен секретар Христо Терзийски и директорът на ГДБОП главен комисар Ивайло Спиридонов.", "date": "2018.05.09", "title": "МВР: България и Йордания засилват сътрудничеството за противодействие на трафика на синтетични наркотици"}
{"url": "http://www.focus-news.net/news/2018/05/09/2519799/kyustendil-57-bezrabotni-mladezhi-sa-identifitsirani-i-sa-vklyucheni-v-atelieta-za-tarsene-na-rabota.html", "text": "57 безработни младежи са идентифицирани и са включени в ателиета за търсене на работа. Това каза пред журналисти Юлиана Хаджиева, директор на Дирекция „Бюро по труда” – Кюстендил, предаде репортер на Радио „Фокус” – Кюстендил. Става въпрос за млади хора, които не се обучават, нямат работа и не са регистрирани като безработни лица. Те са включени в специални ателиета, с цел подобряване на възможностите им за представяне пред работодателите, за търсене на подходяща работа и намиране на такава работа. Към момента 13 от младежите вече са намерили работа, а други шестима души са включени в курсове за квалификация и преквалификация. Това става възможно благодарение на реализиран на територията на Кюстендил проект, насочен към младите хора. Основната цел е стимулиране на активността сред младежите до 29-годишна възраст, които нито се обучават, нито са включени в заетост и не са регистрирани като безработни лица. По проекта се реализират различни дейности с цел по-голямата мотивация на младежите за работа.\r\nВенцеслав ИЛЧЕВ", "date": "2018.05.09", "title": "Кюстендил: 57 безработни младежи са идентифицирани и са включени в ателиета за търсене на работа"}
{"url": "http://www.focus-news.net/news/2018/05/09/2519796/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.09", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/09/2519778/prof-georgi-kamarashev-zam-kmet-na-veliko-tarnovo-nyama-drug-izbor-pred-balgariya-osven-da-bade-chast-ot-obedinena-evropa.html", "text": "Няма друг избор пред България, освен да бъде част от обединена Европа. Това заяви по време на честванията на Деня на Европа във Велико Търново зам.-кметът проф. Георги Камарашев, предаде репортер на Радио „Фокус“ – Велико Търново. Камарашев добави, че по тази причина след десетилетия отклонявания от естествения европейски път страната ни стана пълноправен член на Европейския съюз. Според него ролята на България е да помага за интеграцията на Западните Балкани. „Нашата държава доказа много силно това по време на първото за страната Председателство на Съвета на Европейския съюз. Няма друга възможност и пред Европа, освен да бъде общо и споделено пространство на ценности като мира, хуманизма, свободата, равенството и спазването на човешките права. Макар и да се чуват и други гласове, ние всички, ясно трябва да подкрепим обединена Европа, в която неравенствата ще бъдат преодолени, а стремежът към социално – икономическо развитие, прогрес и иновации, ще е още по-силен“, призова проф. Камарашев. Той заяви, че българите трябва да продължат да защитават европейският проект, а не да се разделят на различни групи, ръководени от езика на омразата и политическите отношения. „Нека обединим сили и да работим за бъдещото развитие на Велико Търново, на България и на нашите деца – за по –добър жизнен стандарт. Това може да стане само ако следваме ясно европейския път на развитие“, каза още управника.\r\nЛуиза ТРАНЧЕВА", "date": "2018.05.09", "title": "Проф. Георги Камарашев, зам.-кмет на Велико Търново: Няма друг избор пред България освен да бъде част от обединена Европа"}
{"url": "http://www.focus-news.net/news/2018/05/09/2519803/prieti-sa-promeni-v-natsionalnata-ramka-za-razvitie-na-pazara-za-alternativni-goriva.html", "text": "Правителството прие промени в Националната рамка за политика за развитие на пазара на алтернативни горива в транспортния сектор и за разгръщането на съответната инфраструктура, съобщиха от правителствената информационна служба. Чрез измененията се въвеждат изискванията на европейското законодателство за създаване на условия за по-широко прилагане на алтернативни горива и задвижвания в транспорта.\r\nВажна част от документа е законодателната рамка, в която са посочени нормативните актове, които трябва да бъдат изменени, за да се осигури реалното изпълнение на националната рамка. Заложени са средносрочни и дългосрочни мерки, които да доведат до развитието на електромобилната и водородната технологии, както и до налагането на природния газ като стандартно гориво. Посочени са и компетентните институции, които трябва да предприемат действия за транспониране на конкретните разпоредби.\r\nСъгласно националната рамка, след осигуряване на финансиране трябва да бъде разработено онлайн приложение, което да даде информация на потребителите за географското местонахождение на публично достъпните зарядни точки или точки за зареждане с алтернативни горива. В Националната рамка е заложено, че могат да се използват допълнително и функционалностите на Географската информационна система в българските пристанища. Изградените зарядни точки за алтернативни горива в българските пристанища могат да бъдат включени в Географската информационна система.\r\nТрябва да бъдат предприети действия, които да гарантират, че цените, начислявани от операторите на публично достъпните зарядни точки, са прозрачни, разумни, лесно и ясно съпоставими. Всички оператори на електрически зарядни точки трябва да предоставят услугата свободно на потребителите, без сключването на договор. Необходимо е да се измени нормативната уредба, с която се определят изискванията за проектиране, изпълнение, контрол и въвеждане в експлоатация на точки за зареждане с водород, както и изискванията за осигуряването на тяхната пожарна безопасност.", "date": "2018.05.09", "title": "Приети са промени в Националната рамка за развитие на пазара за алтернативни горива"}
{"url": "http://www.focus-news.net/news/2018/05/09/2519804/montana-lek-avtomobil-e-blasnal-4-godishno-dete-v-grada.html", "text": "Лек автомобил е блъснал 4-годишно дете в областния град, съобщиха от ОДМВР – Монтана. Инцидентът е станал вчера около  17.20 ч. на кръстовището на ул. „Тимок“ и бул. „Трети март“ в гр. Монтана. Лек автомобил „Форд“ с монтанска регистрация, управляван от 56-годишния В.В., е блъснал 4-годишното дете. Детето е настанено в ортопедично отделение на МБАЛ Монтана, без опасност за живота. Причините за възникналото произшествие са в процес на изясняване. На място е извършен оглед от дежурна оперативна група на РУ Монтана и екип на сектор „Пътна полиция“ при ОДМВР Монтана. По случая е образувано досъдебно производство по чл. 343, ал. 1, б. „б“ вр. с чл. 342, ал. 1 от НК в РУ Монтана.", "date": "2018.05.09", "title": "Монтана: Лек автомобил е блъснал 4-годишно дете в града"}
{"url": "http://www.focus-news.net/news/2018/05/09/2519806/pazardzhik-31-godishna-zhena-ot-panagyurishte-e-zadarzhana-sled-patnoproizshestvie-s-313-promila-alkohol.html", "text": "31-годишна жена от Панагюрище е предизвикала пътен инцидент в средногорския град, съобщиха от ОДМВР - Пазарджик. Снощи малко след 18.00 ч. в РУ - Панагюрище бил получен сигнал за пътен инцидент. На мястото пристигнал екип на „Пътна полиция“, който установил, че 31-годишната панагюрка К. Х. се е блъснала с лек автомобил „Пежо“ си в паркирано „Рено“. Униформените тествали младата дама с дрегер, като уредът отчел 3.13 промила концентрация на алкохол. За радост при инцидента няма пострадали хора. Спрямо К. Х. е започнато бързо производство.", "date": "2018.05.09", "title": "Пазарджик: 31-годишна жена от Панагюрище е задържана след пътнопроизшествие с 3,13 промила алкохол"}
{"url": "http://www.focus-news.net/news/2018/05/09/2519805/konstantin-raykov-kzp-uskoryava-se-protsesat-po-obezshtetyavane-na-potrebitelite-pri-neloyalni-targovski-praktiki.html", "text": "Потребителската защита е най-ефективна, когато има механизми да бъде обезвъзмезден потърпевшият от некоректно действие на даден търговец, коментира Константин Райков, член на Комисията за защита на потребителите (КЗП), в предаването „Нашият ден - практично” по БНР, съобщиха от пресцентъра на КЗП. Той допълни, че с т.нар. Нова сделка за потребителите вече в един и същи момент ще бъдат преустановявани нарушенията и засегнатите от тях ще получават обезщетение. Райков подчерта, че Комисията за защита на потребителите е институцията с най-голям опит в защитата на колективните потребителски права, но към настоящия момент законодателството позволява на държавния орган, включително чрез завеждането на колективни искове, да способства за премахването на неравноправна клауза или прекратяването на нелоялна практика. Обезщетението обаче се търси индивидуално от всеки отделен потребител въз основа на съдебното решение, което обикновено е дълъг и тежък процес, а понякога и доста скъп. \r\nС предвидените нови правила в пакета от мерки на Европейската комисия (New Deal) всичко ще става едновременно. \"Съществен нов момент е този, че в т.нар. „ситуации на масова вреда” ще могат да се обединят голям брой потребители, не само на национално, а и на европейско ниво за получаване на обезщетения. Когато заведен колективен иск е проведен успешно в една държава-членка на ЕС, засегнатите потребители в друга държава от Съюза ще могат да се ползват от съдебното решение”, обясни Райков. Той посочи, че по такъв начин се ускорява процесът по обезщетяване на потребителите и се възстановява справедливостта, тъй като до този момент фокусът е бил върху налагането на санкции на нарушителя, а осигуряването на обезщетение на засегнатите потребители е било оставено на по-заден план.  \r\n„Понятието „масова вреда” няма легално определение, но в последните години практиката го е наложила особено със случаи, при които некоректни действия на търговци са засегнали интересите на множество потребители, включително на наднационално ниво\", посочи Райков. Той даде пример с мобилен оператор, който може да оперира на територията на няколко държави членки в ЕС и след сключването на договор необосновано или без да извести клиентите си повишава цената на тарифния план. Тогава всеки от потребителите е засегнат и интересите му са увредени. Райков припомни и т.нар. случай „Дизелгейт”, при който търговец беше премълчал информация за отделяните от произвеждани от него автомобили вредни емисии в атмосферата и обясни, че това му е излязло доста скъпо в САЩ, но в Европа е липсвал механизъм, който да обезщети потребителите. „Този производител си понесе глобите за нарушението на законодателството в областта на опазването на околната среда, но потребителите, които бяха претърпели реална щета, не бяха обезщетени\", каза още той. \r\nРайков потвърди, че една некоректна кампания за намаление, например, също би могла да бъде разгледана като случай на „масова вреда”. Когато е нарушен колективен интерес, без значение дали е на пет човека или на 500 000 души, би следвало да се използват т.нар. нови механизми на защита. \r\nС цел защита интересите на потребителите и към момента Комисията разглежда общите условия към типови договори с естествените монополисти, доставчиците на телекомуникационни, финансови и туристически услуги, брокерите на недвижими имоти и пр. „Ние насочваме вниманието си към по-актуалните сегменти – където има повече жалби и сигнали или пък където е засегнат в най-голяма степен колективният интерес. При установяване на неравноправна клауза, ние настояваме пред търговеца да я коригира и премахне”, обясни Райков. \r\nАнализират се и договори с общи условия в сектори, в които сделките не са масови, но са на сравнително висока стойност. Той посочи пример с търговец на мебели, който е изисквал при рекламация потребителят да представи запазена търговската опаковка. Подобно нещо не се предвижда по закон в рамките на двугодишния гаранционен срок и затова тази клауза е обявена от КЗП за неравноправна.", "date": "2018.05.09", "title": "Константин Райков, КЗП: Ускорява се процесът по обезщетяване на потребителите при нелоялни търговски практики"}
{"url": "http://www.focus-news.net/news/2018/05/09/2519809/veliko-tarnovo-47-godishen-mazh-e-osaden-za-pritezhanie-na-tsigari-bez-banderol.html", "text": "След внесен от Районна прокуратура – Велико Търново обвинителен акт и постигнато в съдебно заседание споразумение, 47-годишен мъж е осъден за държане на цигари без бандерол. Това съобщиха от пресцентъра на Апелативна прокуратура - Велико Търново.\r\nДимитър З. е осъден за това, че на 10 януари 2018 г. в град Велико Търново в лек автомобил „Опел“, в немаловажен случай, държал акцизни стоки по смисъла на Закона за акцизите и данъчните складове без бандерол: 500 броя кутии цигари марка „DONATELLA аbsolute D”, съдържащи по 20 броя цигари всяка с обща пазарна стойност - 3 750 лева и с обща стойност на дължимия акциз - 2027.50 лева, като поставянето на акцизен бандерол върху тях се изисква съгласно чл.64 от ЗАДС и чл. 28 от Закона за тютюна и тютюневите изделия и свързаните с тях изделия. Престъпление по чл. 234 от НК. Цигарите без акциз са били открити при полицейска проверка в ниша, намираща се между багажника и задните седалки на автомобила.\r\nЗа извършеното деяние  Димитър З. е осъден на една година лишаване от свобода, което при условията на чл. 68 от НК е отложено с изпитателен срок от три години и му е наложена глоба в размер на 2028 лв.\r\nСпоразумението има последици на влязла в сила присъда.", "date": "2018.05.09", "title": "Велико Търново: 47-годишен мъж е осъден за притежание на цигари без бандерол"}
{"url": "http://www.focus-news.net/news/2018/05/09/2519807/gd-granichna-politsiya-bez-problemi-se-osashtestvyava-preminavaneto-na-motorni-prevozni-sredstva-prez-granichnite-kontrolno-propuskatelni-punktove-v-stranata.html", "text": "Без проблеми се осъществява преминаването на моторни превозни средства през всички гранични контролно-пропускателни пунктове в страната. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа.", "date": "2018.05.09", "title": "ГД „Гранична полиция“: Без проблеми се осъществява преминаването на моторни превозни средства през граничните контролно-пропускателни пунктове в страната"}
{"url": "http://www.focus-news.net/news/2018/05/09/2519783/silistra-obshtina-alfatar-otbelyaza-9-may-den-na-evropa-s-detsata-ot-ou-hristo-botev-i-dg-shtastlivo-detstvo.html", "text": "Община Алфатар отбеляза 9 май – Ден на Европа с децата от ОУ „Христо Ботев“, ДГ „Щастливо детство“ и граждани на общината. Кметът на общината Янка Господинова подари подаръци на всички деца и ученици, участвали в конкурс за рисунка на тема „Моят град и моята Родина в Европейския съюз“, съобщиха от пресцентъра на общината.Изложба от рисунките е подредена в сградата на общината. Проведена бе и общинска викторина на тема „Какво знам/научих за ЕС и Българското председателство на Съвета на ЕС 2018“. В ДГ „Щастливо детство“ Алфатар, група село Бистра бе проведен спортен ден. Децата се подкрепиха с лакомства, осигурени от кмета Янка Господинова. През целият ден ще продължи провеждането на информационна кампания посветена на мира и обединението на Европа, чрез презентации и раздаване на информационни материали, в населените места на общината. Проведените се мероприятия са част от проект „Повишаване информираността на гражданите на Община Алфатар за Европейския съюз, за същността, ролята и приоритетите на Българското председателство на Съвета на Европейския съюз 2018”. Финансовите средства са осигурени по грантова схема „Подкрепа на инициативи на общините, свързани с регионалното измерение на Българското председателство на Съвета на ЕС 2018”. Проектът се изпълнява от Община Алфатар в партньорство с Народно читалище „Йордан Йовков – 1894 г.” гр. Алфатар.", "date": "2018.05.09", "title": "Силистра: Община Алфатар отбеляза 9 май – Ден на Европа с децата от ОУ „Христо Ботев“ и ДГ „Щастливо детство“"}
{"url": "http://www.focus-news.net/news/2018/05/09/2519810/parlamentat-reshi-na-parvo-chetene-vav-vsyaka-oblast-da-ima-pone-edin-krizisen-tsentar-za-postradali-ot-domashno-nasilie.html", "text": "Парламентът гласува на първо четене промени в Закона за домашното насилие, предаде репортер на Агенция „Фокус”. Вносители на законопроекта са лидерът на БСП Корнелия Нинова и група народни представители, а предлаганите промени предвиждат на територията на всяка област да се разкрие най-малко един кризисен център за лица, пострадали от домашно насилие. Изграждането, поддържането и управлението на тези центрове се предвижда да се осъществява по условията и реда на Закона за социалното подпомагане, а изпълнението на промените се възлага на Министерски съвет. \r\nИван ЛАЗАРОВ", "date": "2018.05.09", "title": "Парламентът реши на първо четене във всяка област да има поне един кризисен център за пострадали от домашно насилие"}
{"url": "http://www.focus-news.net/news/2018/05/09/2519812/plovdiv-blizo-19-000-kasa-tsigari-i-8-kg-tyutyun-bez-aktsizen-banderol-sa-izzeti-pri-proverka-na-zhilishte-v-kvartal-sheker-mahala.html", "text": "Близо 19 000 къса цигари и 8 кг. тютюн без акцизен бандерол бяха иззети от 33-годишна жена. Това съобщиха от ОДМВР - Пловдив. Жителка на пловдивския квартал „Шекер махала“ бе задържана за срок до 24 часа. Тютюневите изделия са открити и иззети при специализирана операция от служители на Трето РУ на 8 май от адреса на жената. Извършителката е известна на полицията и осъждана. Срещу нея е образувано досъдебно производство.", "date": "2018.05.09", "title": "Пловдив: Близо 19 000 къса цигари и 8 кг тютюн без акцизен бандерол са иззети при проверка на жилище в квартал „Шекер махала“"}
{"url": "http://www.focus-news.net/news/2018/05/09/2519813/veliko-tarnovo-sluchay-na-marsilska-treska-e-registriran-v-oblastta.html", "text": "Случай на марсилска треска регистрираха здравни инспектори от областта през миналата седмица. Пациентът е лекуван във Велико Търново, съобщиха за Радио „Фокус“ – Велико Търново от Регионалната здравна инспекция. За периода 30 април – 6 май са отчетени и 17 случая на варицела. 12 от заболелите са от Великотърновска община, по двама в Горна Оряховица и Лясковец и един в Полски Тръмбеш. Въпреки това специалистите уточниха, че няма нужда от притеснения за избухване на епидемия. В началото на месеца са открити и два случая на вирусен хепатит – в старопрестолния град и Горна Оряховица, един на вирусен менингит в Павликени, шест на скарлатина, един на ротавирусен гастроентерит и 14 на ентероколити. Заболелите от остри респираторни заболявания са били десетима.\r\nЛуиза ТРАНЧЕВА", "date": "2018.05.09", "title": "Велико Търново: Случай на марсилска треска е регистриран в областта"}
{"url": "http://www.focus-news.net/news/2018/05/09/2519815/burgas-opernata-pevitsa-mariya-tsvetkova-madzharova-e-pobeditel-v-anketata-muzikant-na-godinata-2017.html", "text": "Бургаската музикална школа има сериозен повод за гордост. Оперната певица Мария Цветкова-Маджарова стана победител в анкетата \"Музикант на годината 2017\" на предаването за класическа музика \"Алегро виваче\", част от програма \"Хоризонт\" на Българското национално радио. Това съобщиха от пресцентъра на Община Бургас. Тя участва активно в афишите на театрите и постоянните й гастроли я превърнаха в любимка на публиката в цялата страна. Резултатите от 27-ото издание на националното допитване станаха ясни на галаконцерт, проведен на 7 май в препълненото Първо студио на БНР. Престижната награда се присъжда въз основа вота на слушателите, а бургаската прима бе номинирана за следните си изяви през 2017 година:  \r\n- За премиерните роли на Маршалин Мария - Терезия в \"Кавалерът на розата\" от Рихард Щраус (под диригентството на маестро Найден Тодоров и режисурата на Вера Немирова, в рамките на фестивала Мартенски музикални дни - Русе), Мария - Десислава в едноименната опера на Парашкев Хаджиев (под диригентството на Владимир Бошнаков и режисурата на Пламен Бейков на сцената на опера Русе и фестивала на двореца Царевец във Велико Търново), Елена в \"Кармина Бурана\" от Карл Орф (с режисьор Дарина Главанакова и диригент Иван Кожухаров на същия фестивал), Франци Каглер във \"Виенска кръв\" от Йохан Щраус (под диригентството на маестро Иван Кожухаров и режисурата на Марио Николов по време на закриването на Бургаски музикални празници \"Емил Чакъров\"), Лаурета в \"Джани Скики\" от Пучини (във фестивала \"Опера под звездите - Банско\" с диригент Найден Тодоров и режисьор Таня Соколова);\r\n- За коронните си роли на Лиу в операта \"Турандот\" от Пучини (под диригентството на маестро Григор Паликаров, отново на фестивала Бургаски музикални празници \"Емил Чакъров\"), Виолета Валери от операта \"Травиата\" от Верди (с диригент Иван Кожухаров и режисьор Александър Текелиев);\r\n- За концертите ѝ като солист на Софийската филхармония в двореца \"Врана\" и летния фестивал в Балчик, с диригент Славил Димитров;\r\n- За ролята на Виолета Валери тя е поканена да участва в постановката на \"Травиата\", с режисьор Ивана Драгутинович, на сцената на Националната опера - Белград, Сърбия.  \r\nМария Цветкова-Маджарова (сопрано) е родена в Бургас. Завършва през 1995 година Националната музикална академия \"Проф. П. Владигеров\" в класа на проф. Реса Колева. През 1994 година печели Специалната награда на ХIV Национален конкурс \"Светослав Обретенов\" в Провадия. За главната роля в операта \"Катерина Измайлова\" на Шостакович получава наградата на публиката \"Кристална лира 2015\" и е номинирана от списание \"Опернвелт\" - Берлин в категория \"Най-добри певци\" в годишната класация на оперните критици.\r\nМария е солист на Държавна опера - Бургас и Държавна опера - Русе. Гастролирала е на сцените на Националната опера и балет, Държавен музикален театър \"Стефан Македонски\", Варненската, Пловдивската и Старозагорската опери. Многократно участва в международни проекти в Италия, Франция, Холандия, Белгия, Германия, Австрия, Швейцария, Сърбия, Испания, Португалия, САЩ. Репертоарът й обхваща централните партии в опери на Моцарт, Росини, Верди, Доницети, Маскани, Леонкавало, Пучини, Хендел, Пърсел, Чайковски, Шостакович, Рихард Щраус, Любомир Пипков, Парашкев Хаджиев, оперети на Й. Щраус, Офенбах, Калман, Лехар, Александър Йосифов, както и големи кантатно-ораториални опуси - Реквием и Коронационна меса на Моцарт, Реквием - Верди, Стабат Матер - Перголези, Девета симфония - Бетовен, Росини -  Стабат Матер, Немски реквием на Брамс, Рутер - Тържествена меса, Дженкинс - \"Въоръженият човек\", Реквием - Андрю Уойт Уебър и други.", "date": "2018.05.09", "title": "Бургас: Оперната певица Мария Цветкова-Маджарова е победител в анкетата \"Музикант на годината 2017\""}
{"url": "http://www.focus-news.net/news/2018/05/09/2519816/varna-s-minuta-malchanie-i-polagane-na-ventsi-i-tsvetya-pred-pametnika-na-savetskiyat-voin-v-grada-beshe-pochetena-pametta-na-zaginalite-v-borbata-s-fashizma.html", "text": "С минута мълчание и тържествено полагане на венци и цветя пред паметника на Съветският воин във Варна беше почетена паметта на загиналите в борбата с фашизма и беше отбелязана 73-годишнина от втората Велика Отечествена война, предаде репортер на Радио „Фокус“ – Варна. Тържественото поклонение бе организирано от Генералното консулство на Руската Федерация във Варна. В поклонението се включиха представители на местната власт, свещеници от Варненската и Великопреславска митрополия, които отслужиха заупокойна молитва. На събитието присъстваха още и представители на обществени организации, а също и стотици признателни граждани. В официалната реч водещият на събитието припомни за героизма, родолюбието и издръжливостта, които войните са доказали по време на Великата Отечествена война. Честването ще продължи на площад „Антон Новак“\r\nМилена СТОЕВА", "date": "2018.05.09", "title": "Варна: С минута мълчание и полагане на венци и цветя пред паметника на Съветският воин в града беше почетена паметта на загиналите в борбата с фашизма"}
{"url": "http://www.focus-news.net/news/2018/05/09/2519817/plovdiv-politsiyata-izdirva-mazh-blasnal-s-avtomobila-si-peshehodets-i-napusnal-mestoproizshestvieto.html", "text": "Полицията издирва мъж, блъснал с автомобила си пешеходец и напуснал местопроизшествието. Това съобщиха от ОДМВР - Пловдив. Около 11.20 часа на 8 май в сектор „Пътна полиция“ постъпила информация, че на ул. „Димитър Талев“ в Пловдив автомобил с неустановена за сега марка ударил пресичащия пътното платно 54-годишен мъж. Пострадалият е настанен в болница за наблюдение. Образувано е досъдебно производство. Работата по изясняване на обстоятелствата около пътния инцидент и самоличността на избягалия шофьор продължава разследващ полицай.", "date": "2018.05.09", "title": "Пловдив: Полицията издирва мъж, блъснал с автомобила си пешеходец и напуснал местопроизшествието"}
{"url": "http://www.focus-news.net/news/2018/05/09/2519811/ministarat-na-vanshnite-raboti-e-opredelen-za-sapredsedatel-na-mezhdupravitelstvenata-komisiya-s-republika-makedoniya-za-prilagane-na-dogovora-za-dobrosasedstvo.html", "text": "Кабинетът определи министъра на външните работи за съпредседател от българска страна на междуправителствената комисия по чл. 12 от Договора за приятелство, добросъседство и сътрудничество между България и Република Македония, съобщиха от правителствената информационна служба. Комисията ще координира и контролира ефективното изпълнение на договора и представлява форум, в рамките на който могат да бъдат повдигани и обсъждани актуални въпроси между двете страни.\r\nЧленове на междуправителствената комисия са министри или техни заместници. Редовните й заседания ще се провеждат веднъж годишно или при необходимост, по искане на една от страните.\r\nОпределени бяха и съпредседател, структура и състав от българска страна на Съвместната мултидисциплинарна експертна комисия по историческите и образователни въпроси. Нейното създаване е регламентирано в чл. 8, ал. 2 от Договора. Съпредседател на комисията е проф. Ангел Димитров, д.и.н., бивш посланик на България в Скопие и Белград, а заместник-съпредседател – доц. д-р Наум Кайчев, преподавател по съвременна история в СУ „Св. Климент Охридски“, бивш генерален консул в Битоля и Торонто, член на Македонския научен институт.\r\nЧленове от българска страна ще бъдат: Момчил Методиев - доктор на историческите науки, главен редактор на „Вяра и общество“, бивш дипломатически служител в МВнР, проф. д-р Иван Илчев, преподавател в СУ ,.Св. Климент Охридски“, доц. Даниел Вачков – директор на Института за исторически изследвания на БАН, проф. д-р Кирил Топалов, преподавател по старобългарска и възрожденска литература, посланик на България във Ватикана, доц. д-р Бони Петрунова, директор на Националния исторически музей.", "date": "2018.05.09", "title": "Министърът на външните работи е определен за съпредседател на междуправителствената комисия с Република Македония за прилагане на договора за добросъседство"}
{"url": "http://www.focus-news.net/news/2018/05/09/2519802/afp-evropeytsite-shte-napravyat-vsichko-za-da-zashtityat-kompaniite-si-v-iran.html", "text": "Европейските власти ще „направят всичко възможно\", за да защитят интересите на компаниите, опериращи в Иран, които може да попаднат под действието на нови санкции на САЩ, предава AFP, като се позовава на представител на Президентството на Франция. \r\nСлед решението на президента на САЩ Доналд Тръмп да изтегли страната от ядрената сделка с Иран и да наложи нови санкции срещу Техеран, европейските правителства „ще направят всичко, за да защитят интересите\" на своите компании, увери източникът на агенцията, пожелал анонимност. Тереза Герова", "date": "2018.05.09", "title": "AFP: Европейците ще „направят всичко\", за да защитят компаниите си в Иран"}
{"url": "http://www.focus-news.net/news/2018/05/09/2519818/anadolu-agency-mevlyut-chavushoglu-prizova-es-da-prodalzhi-s-politikata-si-na-razshiryavane.html", "text": "По повод Деня на Европа министърът на външните работи на Турция Мевлют Чавушоглу призова ЕС да продължи с политиката си на разширяване, предава Anadolu Agency. \r\n„Разширяването е най-успешната политика на ЕС за разпространение на основните й ценности. От жизненоважно значение е ЕС да продължи тази политика през следващия период\", заяви първият дипломат на Анкара в изявление.\r\nДенят на Европа чества представянето на Декларацията на Шуман на 9 май 1950 г. - предложение за създаване на Европейска общност за въглища и стомана. Припомняйки, че се навършват 68 г. от подписването й, Чавушоглу подчерта: „Турция е европейска държава географски и исторически, и е допринесла за сигурността, стабилността и просперитета на континента. Нашата страна, която също е институционално част от Европа, продължава да полага необходимите усилия за пълноправно членство в ЕС\".\r\nСлед това турският дипломат продължи: „ЕС се отклонява от собствените си ценности\" и отбеляза, че „екстремистки тенденции като дискриминация, ксенофобия и ислямофобия ... предизвикват разочарование и тревоги в по-широката Европа, която споделя общи ценности с ЕС\".\r\nТой призова ЕС да се дистанцира от „дискриминацията и популизма\" и да се върне „към единния и всеобхватен подход, който е в основата на Съюза\".\r\n„Турция, като страна-кандидатка, се надява, че ЕС ще преодолее предизвикателствата, с които се сблъсква. В този контекст Турция е отворена към всички идеи за искрено и смислено сътрудничество с ЕС в съответствие с нашите общи интереси\", добави Чавушоглу.Тереза Герова", "date": "2018.05.09", "title": "Anadolu Agency: Мевлют Чавушоглу призова ЕС да продължи с политиката си на разширяване"}
{"url": "http://www.focus-news.net/news/2018/05/09/2519819/pleven-pochti-64-000-kasa-tsigari-bez-aktsizen-banderol-sa-izzeti-ot-garazhna-kletka-na-ul-sredna-gora.html", "text": "Почти 64 000 къса цигари без акцизен бандерол са иззети от гаражна клетка, на ул. \"Средна гора\". Това съобщиха от пресцентъра на МВР. На 8 май, около 9.30 часа, служителите на реда претърсили гаражната клетка на ул. \"Средна гора\", ползвана от 42-годишен мъж от Плевен. Оттам те иззели общо 3188 кутии цигари от 14 различи марки, без български акцизен бандерол. За случая е уведомен дежурен разследващ полицай и прокурор на РП-Плевен. Образувано е досъдебно производство за извършено престъпление по чл. 234 от НК.", "date": "2018.05.09", "title": "Плевен: Почти 64 000 къса цигари без акцизен бандерол са иззети от гаражна клетка, на ул. \"Средна гора\""}
{"url": "http://www.focus-news.net/news/2018/05/09/2519821/po-trima-zamestnik-oblastni-upraviteli-shte-ima-v-sofiyska-oblast-i-v-stara-zagora.html", "text": "С промени в Устройствения правилник на областните администрации от двама на трима се увеличава броят на заместник-областните управители в Софийска област и в област Стара Загора, съобщиха от правителствената информационна служба.\r\nПромяната е свързана с подобряване на координацията в дейността на областните администрации, необходимостта от активна работа с представители на бизнеса за реализиране на политики на местно равнище, с възлагане на специфични дейности, свързани със стопанисване и управление на язовири и охрана на обекти.\r\nУвеличението на числеността в двете областни администрации се извършва чрез компенсирана промяна за сметка на други структури.", "date": "2018.05.09", "title": "По трима заместник-областни управители ще има в Софийска област и в Стара Загора"}
{"url": "http://www.focus-news.net/news/2018/05/09/2519808/ayatolah-ali-hameney-iran-nyama-da-ostane-v-yadrenata-sdelka-bez-solidni-garantsii-ot-evropeytsite.html", "text": "Върховният лидер на Иран, аятолах Али Хаменей, призова европейците в сряда да дадат на Техеран „солидни гаранции\", за да му позволят да остане ангажиран със споразумението за ядрената програма на страната, подписано през 2015 г. със световните сили, предава AFP.\r\n„Сега казваме, че искаме да продължим ядреното споразумение с трите европейски държави, (но) не вярвам на тези три държави (...) Искаме да сключим споразумение, да получим солидни гаранции, защото утре те (Франция, Великобритания и Германия) ще направят същото, което направиха САЩ\", заяви Хаменей в реч, излъчена от иранската държавна телевизия.\r\nОбръщайки се към иранското правителство Хаменей предупреди: „Ако не успеете да получите гаранции - а наистина се съмнявам, че можете - не можем да продължим така“. Тереза Герова", "date": "2018.05.09", "title": "Аятолах Али Хаменей: Иран няма да остане в ядрената сделка без солидни гаранции от европейците"}
{"url": "http://www.focus-news.net/news/2018/05/09/2519822/za-prodalzhavane-na-arheologicheskite-prouchvaniya-na-herakleya-sintika-sa-otpusnati-100-000-lv.html", "text": "Правителството одобри 100 000 лв. допълнително по бюджета на Министерството на културата, съобщиха от правителствената информационна служба. Средствата се осигуряват за продължаване на теренните археологически проучвания на един от най-значимите археологически обекти – Хераклея Синтика в местността Рупите край Петрич. Обектът е разположен на границата между древните области Тракия и Македония. Това е единственият гръко-македонски град в България, изследван археологически. Писмените извори и досегашните археологически данни разкриват етнически силно смесено население в югозападния ъгъл на днешна България с обща платформа - елинската култура.\r\nАрхеологическата информация за Хераклея Синтика обогатява съществено знанията за историята на Балканите през античността, както и за прехода към Средновековието. Разкопките целят да се проучи и покаже максимално най-голяма част от централния площад и околните му сгради, както и театърът, който градът е притежавал.", "date": "2018.05.09", "title": "За продължаване на археологическите проучвания на Хераклея Синтика са отпуснати 100 000 лв."}
{"url": "http://www.focus-news.net/news/2018/05/09/2519823/pazardzhik-v-belovo-se-otbelyazvat-101-godini-ot-boevete-pri-zavoya-na-reka-cherna.html", "text": "В община Белово на 9 май отбелязваме не само Деня на Европа, но и 101 години от славните боеве при завоя на река Черна по време на Първата световна война. Това каза за Радио „Фокус“ – Пазарджик Севдалина Попова, старши специалист „Музейно дело“ в Община Белово. Тя обясни, че там воюва Втора Тракийска бригада, съставена от два пехотни полка – Девети Пловдивски и 27-ми Чепински. „Нашите съграждани също са воювали за националното ни обединение. Не трябва да забравяме подвига на дедите  ни от преди 101 години“, отбеляза Попова. Тя каза също, че тържеството в Белово е пред паметника на загиналите във войните за национално обединение.\r\nВаня НИКОЛОВА", "date": "2018.05.09", "title": "Пазарджик: В Белово се отбелязват 101 години от боевете при завоя на река Черна"}
{"url": "http://www.focus-news.net/news/2018/05/09/2519825/burgas-kompleksat-park-arena-ozk-shte-bade-ofitsialno-otkrit-na-11-may.html", "text": "На 11 май от 16.00 часа в комплекс „Славейков“ ще бъде открит най-модерният плувен комплекс в страната Парк „Арена ОЗК“ – Бургас. Това съобщиха от пресцентъра на Община Бургас. Събитието съвпада с началото на квалификациите за Европейското първенство по водна топка за юноши, родени през 1999 година. Срещите започват в същия ден от 18.30 часа и ще се проведат на плувния басейн в комплекса. Първият мач е между отборите на България и Холандия. Изграждането на Парк „Арена ОЗК“ е поредната стъпка на Община Бургас за развитието на спортната инфраструктура в града и осигуряването на добри условия както за спортно-тренировъчна дейност, така и за практикуване на спорт в свободното време.\r\nКомплексът разполага с басейн с олимпийски размери. С дълбочината си от 2 до 3 метра и дължина от 50 метра, той отговаря на изискванията на Международната федерация по плувни спортове и на Европейската плувна лига. В него може да се провеждат състезания от най-висок ранг по плуване, водна топка и синхронно плуване.\r\nБасейнът разполага с подвижна платформа, която позволява разделяна на пространството в зависимост от необходимата дължина за провеждане на различни водни спортове. Водното пространство може да бъде разделено на 10 коридора с дължина от 50 метра за 14 човека. С помощта на платформата то може да се преобразува на 20 коридора от по 25 метра с капацитет за 7 души в коридор.\r\nЗалата разполага с много добри условия за зрителите на спортните надпревари. Тя е оборудвана с 1200 седалки. Допълнителни места са обособени за хората с увреждания. На тяхно разположение са и два асансьора за по-лесно придвижване към местата за наблюдение.\r\nВ останалата си част комплексът разполага с тенис кортове, спортно игрище с три терена, фитнес зала с най-нови уреди - Tehno Gym. На разположение на посетителите има парна баня и сауна, както и зона за отдих с възможност за занимания на открито - йога, аеробика, каланетика и футбол, танци и други.", "date": "2018.05.09", "title": "Бургас: Комплексът Парк „Арена ОЗК“ ще бъде официално открит на 11 май"}
{"url": "http://www.focus-news.net/news/2018/05/09/2519826/kardzhali-vazrastna-zhena-nameri-pari-i-dokumenti-i-gi-predade-v-politsiyata.html", "text": "Бивша учителка от Кърджали намери пари и документи и ги предаде в полицията. Това съобщиха от ОДМВР - Кърджали. Живка Карагьозова от Кърджали предаде в полицията 250 лв. и дебитна карта, които намерила на ул. “Екзарх Йосиф“ в града. Жената, която е била учителка в СУ „Владимир Димитров-Майстора, сега пенсионерка, незабавно отнесла изгубените вещи в ОД на МВР-Кърджали, където са приети с протокол. След извършена справка в информационната система на дирекцията е установено, че притежателка на документите и парите е 69-годишна жена от село Миладиново. Изгубените вещи са били предадени на нейни близки, които се свързали с Живка Карагьозова, за да благодарят за почтената постъпка.", "date": "2018.05.09", "title": "Кърджали: Възрастна жена намери пари и документи и ги предаде в полицията"}
{"url": "http://www.focus-news.net/news/2018/05/09/2519832/s-aktivnata-namesa-na-nfsb-spryaha-falshivite-dogovori-za-naem-na-zemedelska-zemya.html", "text": "С активната намеса на народните представители от НФСБ бяха направени промени в Закона за собствеността и ползването на земеделските земи, които сложиха край на порочната практика за сключване на договори за наем на земеделска земя от несобственици. Това съобщиха от пресцентъра на ПП НФСБ. Проблемът възникна особено остро в Северозападна България и след множество срещи с граждани депутатите от НФСБ настояха за промените. \r\n„С приетия днес закон отнехме възможността на несобственици на земеделски земи да сключват договори за заем на земеделска земя. Договорите трябва да бъдат потвърдени в общинските служби с писмена декларация от собственика. Ако това не стане до 1 месец от влизането на закона в сила – договорите ще бъдат развалени“. Това заяви народният представител от НФСБ и зам.-председател на земеделската комисия Йордан Апостолов. \r\n„Приехме промени, с които таксата за вписване на договор за наем е 10 лв. Това е важно за хората, защото представители на агенции по вписвания имаха безумни намерения цената да се определя пропорционално въз основа на данъчната оценка“, каза още Йордан Апостолов.\r\nСъщо така, според новия закон при дадени вече пълномощия за право на управление на земеделски земи – пълномощията трябва да бъдат препотвърдени от собственика. “Предложението беше направено редакционно, в планарна зала след като бяхме сезирани от група собственици в късния следобед на деня, преди приемането на закона. Ако не бяхме направили тези промени, щяхме да поставим тази група от собственици, дали безсрочни пълномощия в предишни години,  в неравностойно положение“, посочи Йордан Апостолов. \r\nСпоред народния представител от НФСБ с приетия закон се постига и една справедливост с връщането на конете като пасищни животни. Но, за да получават субсидия и за да могат да участват в схемите за подпомагане и разпределение на мери и пасища, собствениците трябва да бъдат регистрирани в Българската агенция по безопасност на храните и да имат регистрирани животновъдни обекти по чл. 137.", "date": "2018.05.09", "title": "С активната намеса на НФСБ спряха фалшивите договори за наем на земеделска земя"}
{"url": "http://www.focus-news.net/news/2018/05/09/2519831/nadya-klisurska-bsp-ministerskiyat-savet-tryabva-da-otpusne-sredstva-za-sazdavaneto-na-krizisni-tsentrove-oshte-tazi-kalendarna-godina.html", "text": "„Кризисните центрове са комплекс от социални услуги за лица, пострадали от насилие, трафик или друга форма на експлоатация. Те са насочени към индивидуална подкрепа и правно консултиране, включително и с мобилни екипи\". Това каза народният представител от ПГ на „БСП за България” Надя Клисурска при обсъждането на промените в Закона за защита от домашното насилие, съобщиха от пресцентъра на НС на БСП. Тя обясни, че такива центрове, действащи съгласно закона, има в Плевен, Пещера, Варна, Перник, Стара Загора, Дупница, Силистра, Търговище, Русе и Пловдив. Тя добави, че в останалите областни градове няма подобни кризисни центрове, а това е важно, защото в случай, че някой е пострадал от домашно насилие, има право да бъде настанен в такъв център. „Надявам се Министерският съвет да отпусне средства за създаването на кризисни центрове още в рамките на тази календарна година”, каза още Надя Клисурска. \r\nНародният представител от ПГ на „БСП за България“ Виолета Желева заяви, че искат по-висока закрила на лицата, пострадали от домашно насилие. „С предложения законопроект се цели по-висока закрила на лицата, пострадали от домашно насилие. Жените, които се нуждаят от подкрепа, да бъдат настанявани в кризисни центрове“, добави тя. Желева предложи Националната програма за превенция и защита от домашно насилие да съдържа като мярка - задължително изграждане, поддържане и управление на такива центрове. Според нея така съществуващата програма в момента не работи достатъчно добре.\r\nНародният представител Георги Гьоков заяви, че искат да бъдат определени минимален брой кризисни центрове, за които да отговаря държавата, а не НПО. „Българското Народно събрание не трябва да ратифицира Истанбулската конвенция, защото наред с борбата с насилието над жени, включва и някои други неприемливи за нашето общество позиции. Предлагаме промени в законодателството, които да отговорят на очакванията от тази конвенция“, подчерта той. „Искаме с този законопроект да бъдат определени минимален брой кризисни центрове, за които да отговаря държавата, а не НПО. Те могат да бъдат финансирани по различни начини, без да натоварват държавата“, каза още народният представител. Той благодари за подкрепата, която изразиха народните представители към законопроекта.", "date": "2018.05.09", "title": "Надя Клисурска, БСП: Министерският съвет трябва да отпусне средства за създаването на кризисни центрове още тази календарна година"}
{"url": "http://www.focus-news.net/news/2018/05/09/2519828/sport-uefa-dade-na-milan-litsenz-za-evropa.html", "text": "Милан все пак ще получи право да играе в Европа през следващия сезон, въпреки проблемите с финансовия феърплей. Вчера стана ясно, че УЕФА е дала лиценз за участие в турнирите на първите 10 отбора в Серия А, сред които е и Милан. След смяната на собствеността „росонерите\" направиха мащабна селекция за над 220 млн. евро, но така и не успяха да убедят европейската футболна централа да получат така нареченото доброволно споразумение. Все пак на „Сан Сиро\" могат да очакват леки, най-вече финансови санкции, заради неспазване на част от параметрите на финансовия феърплей. До вчера медиите на Апенините твърдяха, че е възможно Милан да бъде изхвърлен от Европа, но тази опасност отпадна. От УЕФА обявиха още, че пет от елитните тимове на Италия - Каляри, Киево, Кротоне, Беневенто и СПАЛ, нямаше да получат право да участват в евротурнирите, ако бяха се класирали за участие.\r\nВенцислав ДРАГОМАНОВ", "date": "2018.05.09", "title": "Спорт: УЕФА даде на Милан лиценз за Европа"}
{"url": "http://www.focus-news.net/news/2018/05/09/2519830/pazardzhik-izvarshena-e-vzlomna-krazhba-v-ofis-na-chastna-firma-v-oblastniya-grad.html", "text": "Полицията в Пазарджик работи по  случай на взломна кражба в офис на частна фирма в града, каза за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че е направен опит да бъде разбита каса на фирмата. „След ревизия на наличностите ще стане ясно дали има открадната сума пари и каква е тя“, уточни Стоянов. От полицията не пожелаха да коментират обстоятелства около извършването на кражбата, тъй като тече разследване. Освен това от двора на фирмата е откраднат и микробус. Базата на частната фирма се намира на изхода на Пазарджик в посока село Бошуля.\r\nВаня НИКОЛОВА", "date": "2018.05.09", "title": "Пазарджик: Извършена е взломна кражба в офис на частна фирма в областния град"}
{"url": "http://www.focus-news.net/news/2018/05/09/2519833/gd-granichna-politsiya-normalno-se-osashtestvyava-preminavaneto-prez-propuskvatelnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването на автомобили през контролно-пропусквателните пунктове на границата с Гърция „Златоград“, „Маказа“ и „Капитан Петко войвода“, съобщиха за Радио „Фокус“ – Смолян от Главна дирекция (ГД) „Гранична полиция“.\r\nНели ГЕРГЬОВСКА", "date": "2018.05.09", "title": "ГД „Гранична полиция“: Нормално се осъществява преминаването през пропусквателните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/05/09/2519834/liderite-na-enp-shte-se-sreshtnat-v-sofiya-na-16-may-predi-sreshtata-na-varha-mezhdu-es-i-zapadnite-balkani.html", "text": "Правителствените и държавни лидери и опозиционни лидери от Европейската народна партия (ЕНП), както и председателят на ЕНП Жозеф Дол, председателите на Европейския съвет, Европейската комисия и Европейският парламент - Доналд Туск, Жан-Клод Юнкер и Антонио Таяни, са поканени да участват в предстоящата Среща на върха на ЕНП, която ще се състои в София на 16 май. Това съобщиха от пресцентъра на ПП ГЕРБ. Тъй като Западните Балкани са сред водещите приоритети на Българското председателство на Съвета на ЕС и на ЕНП, дневният ред на Срещата на върха ще се фокусира върху подготовката за Срещата на върха между ЕС и Западните Балкани на 16 и 17 май в София.\r\nПредседателят на ЕНП Жозеф Дол ще бъде домакин на срещата на високо равнище. Участие във форума ще вземат и председателят на Групата на ЕНП в Европейския парламент Манфред Вебер, генералният секретар на ЕНП Антонио Лопес-Истуриз и членовете на председателството на ЕНП.\r\nНикос Анастасиадис (Кипър), Бойко Борисов (България), Клаус Йоханис (Румъния), Себастиян Курц (Австрия), Ангела Меркел (Германия), Виктор Орбан (Унгария), Андрей Пленкович (Хърватска), Мариано Рахой (Испания) и Лео Варадкар (Ирландия) понастоящем са държавните и правителствени глави от ЕНП в Съвета на ЕС.\r\nВ срещата ще участват също правителствени и държавни глави, както и партийни лидери от ЕНП от страните от Западните Балкани.\r\nСреща на върха на ЕНП ще се състои на 16 май 2018 г. от 16.00 часа до 18.30 часа в Резиденция Бояна на ул. \"Витошко лале\" 16.", "date": "2018.05.09", "title": "Лидерите на ЕНП ще се срещнат в София на 16 май преди Срещата на върха между ЕС и Западните Балкани"}
{"url": "http://www.focus-news.net/news/2018/05/09/2519836/deputatat-ot-gerb-stanislava-stoyanova-pred-uchenitsi-nay-loshoto-koeto-mladite-mogat-da-napravyat-e-da-bezdeystvat.html", "text": "Народният представител от ГЕРБ – Велико Търново се срещна с повече от 80 възпитаници на Финансово-стопанската гимназия „Васил Левски“ в Добрич, където се включи в среща под надслов „Отново на училище“. Това съобщиха от пресцентъра на ПП ГЕРБ. Гл. ас. д-р Станислава Стоянова, преподавател от Стопанската академия в Свищов и член на образователната комисия в парламента, е възпитаник именно на гимназията в Добрич, откъдето е родом. \r\nВ навечерието на Деня на Европа, тя се върна в училището си, заедно с добричкия народен представител Даниела Димитрова. Срещата бе организирана от младшите европейски посланици при ФСГ „В. Левски“. Срещата-разговор се проведе в една от големите обществени зали в града. Основните теми на разговора бяха българското образование, като част от европейското и възможностите за реализация на младите хора, а също и фалшивите новини, заливащи обществото. \r\nСтанислава Стоянова сподели, че покана за срещата е получила от своя бивш класен ръководител Гинка Монева – старши посланик по проект „Училище – посланик на ЕП“, по който гимназията работи.\r\n„Младите хора трябва да се развиват като активна част на гражданското общество. Най-лошото нещо, което могат да направят, е да бездействат и да бъдат безотговорни. Защото това не рефлектира само върху тяхното собствено развитие, а върху развитието на града и цялото общество. Младите не са просто бъдещето, те са и настоящето“, посочи пред учениците Станислава Стоянова. \r\nТя сподели, че е избрала да се занимава с обществена дейност, за да има възможността да работи за създаване на политики за развитието на младите хора в страната. „Това са преди всичко политики, свързани със сферата на образованието, което е основен приоритет на правителството, както и със социалната политика“, подчерта народният представител. \r\nС учениците Станислава Стоянова коментира още заложените реформи в средното и висше образование, работата на европейските институции в контекста на председателството на България на Съвета на ЕС. \r\n„За първите три месеца от председателството България се доказа като достоен, стабилен, отговорен и доверен партньор на ЕС, който успява да балансира сериозни и трудни дебати. Проведени са повече от 1000 срещи в София, в които са участвали над 10 000 представители на ЕС. На тях са обсъждани теми в областта на търговията, образованието, заетостта, инфраструктурата, екологията и много други“, сподели с учениците Станислава Стоянова. Тя запозна младите хора с работата си в Народното събрание, участието в парламентарните комисии и заетостта на депутатите в регионите, както и обратната връзка, която народните представители се стараят да поддържат с гражданите в районите си и с местната власт. \r\n„Младите хора са социалният капитал, най-важният ресурс за развитието на страната ни. Именно в тази насока политиките, свързани с тяхното развитие обуславят развитие на страната, а образованите, квалифицираните и можещи хора са гарант за това“, подчерта отново гл. ас. д-р Стоянова. \r\nТя подчерта, че максимата, позната от недалечното минало „Учи, мама, за да не работиш!“, отдавна не е актуална. Днес на дневен ред е „Учи, за да работиш!“. Защото важно е младите хора, освен теоретични знания, да придобиват и практически умения. Затова много залагаме на политиките, свързани със стажовете и практиките, както в реалния, така и в публичния сектор. Това е начинът, по който става най-плавният преход между ученическата скамейка и реалната професионална среда“, каза още Станислава Стоянова.\r\nНародният представител Даниела Димитрова пък запозна младите хора с изискванията на новия Регламент на ЕС за защита на личните данни, който влиза в сила от 25 май. Тя ги призова да внимават, когато предоставят своите лични данни, особено в социалните мрежи.", "date": "2018.05.09", "title": "Депутатът от ГЕРБ Станислава Стоянова пред ученици: Най-лошото, което младите могат да направят, е да бездействат"}
{"url": "http://www.focus-news.net/news/2018/05/09/2519835/prezidentat-rumen-radev-tryabva-da-pokazhem-che-balgariya-e-nerazdelna-chast-ot-evropa-kato-dadem-vazmozhnost-na-vseki-grazhdanin-da-zhivee-dostoyno.html", "text": "Подкрепата на българската държава и общество към незрящите хора в България да бъде осезаема, за да им осигури навременна, достоверна, актуална и достъпна информация. За това призова държавният глава на церемонията по отбелязването на 90-ата годишнина от създаването на Националното читалище на слепите „Луи Брайл 1928“, съобщиха от прессекретариата на държавния глава. Националното читалище е единственото място в България, в което се издава справочна и художествена литература на брайлов шрифт и се отпечатват учебници за ученици и студенти. \r\n„Точно днес, когато отбелязваме Деня на Европа трябва да покажем, че България е неразделна част от Европа, именно със солидарността и даването на възможност на всеки гражданин на страната да реализира своя потенциал и да живее достойно“, посочи в словото си Румен Радев. „Прекланям се пред вашия малоброен екип само от 14 човека, който се е нагърбил с тази съвременна будителска за България мисия“, заяви още президентът и допълни, че читалището открива свои библиотеки из страната и за да бъде в крак с времето, издава и поддържа голям фонд от електронни книги. \r\nПо думите на президента 90-годишната история на Националното читалище на слепите „Луи Брайл 1928“ и неговата дейност днес, доказват, че няма предел за силата на духа, когато човек иска да развива своя талант и да бъде достойна част от българското общество. „Поклон пред първопроходците, онези родолюбиви българи и читалищни дейци, общественици, интелектуалци, които създаваха и развиха през годините това национално читалище, средище на непобедимия български дух. \r\n„Както е казал Антоан дьо Сент-Екзюпери – „Човек вижда истински само със сърцето“. Вие с вашите огромни сърца виждате истински и нашата подкрепа трябва да бъде изключително силна към вас“, каза Румен Радев. Държавният глава припомни и думите на представителя на ръководството на Националното читалище Спас Карафезов, че интеграцията трябва да означава интеграция на интелекта и на духа, независимо дали виждаш или не виждаш материалното. \r\nПо случай празника и приноса към културата на Националното читалище, държавният глава връчи плакет „Св. Св. Кирил и Методий“ на Спас Карафезов. От своя страна той подари на президента Румен Радев почетния медал на Националното читалището на слепите „Луи Брайл 1928“ с образа на академик Петко Стайнов.", "date": "2018.05.09", "title": "Президентът Румен Радев: Трябва да покажем, че България е неразделна част от Европа, като дадем възможност на всеки гражданин да живее достойно"}
{"url": "http://www.focus-news.net/news/2018/05/09/2519840/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин ще продължим темата, която започнахме миналата сряда, свързана с приема на ученици в първи клас. Наш гост ще бъде директорът на СУ „Св. св. Кирил и Методий“ – Симитли Таня Янкова, от която ще научим каква организация е създадена в учебното заведение за прием на първокласници. С нея ще говорим и по други актуални теми, сред които - броя на дванадесетокласниците и реализацията на завършилите в училището, след края на тяхното обучение. Ще дискутираме и още един важен въпрос, който се отнася до проект на Общината за ремонт на учебното заведение.\r\nВ края на предаването очаквайте и традиционния ни обзор за всичко по-важно, което се случи в общината през изминалите 7 дни!", "date": "2018.05.09", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/05/09/2519837/dimitar-nikolov-kmet-na-burgas-golyama-chest-e-za-obshtinata-da-bade-domakin-na-evropeyskiya-morski-den.html", "text": "Голяма чест е за Община Бургас да бъде домакин на Европейския морски ден, който ще се проведе 31 май и 1 юни. Това каза пред журналисти кметът на Бургас Димитър Николов, предаде репортер на Радио „Фокус“ – Бургас. „Досега тези събития са се случвали в много големи европейски градове, включително и в Брюксел. Бургас е най-свързан с морето не само в икономически план, но и  сантиментално, духовно и културно. Тук ще има най-голямото присъствие от еврокомисари, министри на транспорта, на страните около Черно море. Ще подпишат специална декларация, касаеща опазване водите на Черно море“, посочи още Николов. По думите му ще има няколко модула, в които ще се дискутират темите, свързани с развитието на всички проекти за опазването на водите.\r\n„Допълнително ще се дискутират теми, свързани с контактите и комуникациите между градовете, които имат брегова ивица на Черно море. Това е наистина възможност да презентираме успехите на България, успехите на Бургас, по отношение на всички тези програми, по които участваме като партньори. Най-вече, ще можем да презентираме възможностите на българското Южно Черноморие за развитието на аквакултурите, европроектите, свързани с Оперативна програма “Рибарство“ и трансграничните коридори, които свързват градовете-пристанища, градовете, които обслужват транспортните връзки на Европа“, допълни Николов.\r\nВеселина НИКОЛОВА", "date": "2018.05.09", "title": "Димитър Николов, кмет на Бургас: Голяма чест е за Общината да бъде домакин на Европейския морски ден"}
{"url": "http://www.focus-news.net/news/2018/05/09/2519839/stara-zagora-mladezhi-gerb-organizirat-semeen-sporten-praznik-v-parka-do-ezeroto-v-starozagorski-mineralni-bani-na-12-may.html", "text": "На 12 май младежите от ГЕРБ – Стара Загора организират семеен спортен празник в парка до езерото в курортното селище Старозагорски минерални бани. Това съобщиха от пресцентъра на ПП ГЕРБ. Няколко часа ще се вихрят игри на „Не се сърди човече“ в реален размер, рисуване на асфалт, както и лекоатлетически крос около любимия на поколения старозагорци водоем. За всички участници ще има символични награди, а най-добрите ще получат и подаръци.\r\n„Съботите през май са чудесен повод да се съберем със семействата си на открито, да се разходим, да играем заедно, да спортуваме“, отбелязаха младите хора от ГЕРБ. „Така ни дойде идеята да спретнем пъстър празник в едно от най-предпочитаните  места за разходка и отмора край Стара Загора“, уточниха те.\r\nНачалото на събитието ще е от 14.30 часа в пространството около езерото. Всички желаещи да се включат в лекоатлетическия крос ще трябва да се запишат предварително на място, за да получат подробности за маршрута, както и своя състезателен номер.", "date": "2018.05.09", "title": "Стара Загора: Младежи ГЕРБ организират семеен спортен празник в парка до езерото в Старозагорски минерални бани на 12 май"}
{"url": "http://www.focus-news.net/news/2018/05/09/2519838/aleksandar-vuchich-v-moskva-obsazhdane-na-kosovskiya-vapros-i-dostavkite-na-ruski-orazhiya-za-sarbiya-obzor.html", "text": "Ден след встъпването си в длъжност за четвърти мандат като държавен глава на Руската федерация, Владимир Путин прие за среща в Москва сръбския си колега Александър Вучич. Така президентът на западната ни съседка се превърна в първия чуждестранен лидер, който разговаря очи в очи с Путин след инаугурацията му. \r\nВучич пристигна за двудневно посещение в Москва след визита в Турция, където разговаря с Реджеп Тайип Ердоган. По повод пътуването му до руската столица – второ за последната половин година, от Президентството в Белград отбелязаха единствено, че Вучич ще проведе среща с руския президент и ще участва в парада по случай Деня на победата. В понеделник от Кремъл съобщиха също лаконично, че лидерите на двете страни „планират да обсъдят настоящето състояние и перспективите за по-нататъшното развитие на руско-сръбското сътрудничество, хода на осъществяването на съвместните инвестиционни проекти, а също така да обменят мнения по актуалните регионални въпроси“.\r\nПо-късно обаче стана ясно, че Вучич пристига в Москва с конкретна мисия: да се запознае с позицията на Русия по косовския въпрос и да обсъди доставките на оръжия за сръбската армия. \r\nВучич заяви, че ще поиска от своя руски колега да се вгледа „по-дълбоко“ в косовския проблем и да „излезе“ с политическа позиция на Москва за Косово.  „Ще помоля президента Путин, освен за директната поддръжка, която оказва на Сърбия, да излезе недвусмислено със своя политическа позиция във всички органи и международни институции и организации“, поясни държавният глава на западната ни съседка. \r\nСръбският президент припомни, че Русия винаги е подкрепяла недвусмислено териториалния интегритет на Сърбия, но и не само: Москва застава зад Белград, когато там се взимат независими решения и зачита военната неутралност на страната. „Няма съмнение, че ще повторя позицията и факта, че Сърбия по никакъв начин няма да влезе в НАТО или в друг военен блок“, подчерта Вучич преди разговора си с Путин. \r\nСлед срещата с Путин в Москва, президенът на Сърбия коментира пред журналистите по повод обсъждането на косовския въпрос: „Помолих президента Путин Русия да ни окаже помощ в ООН и други международни организации, когато става дума за Косово. Невъзможно е без Русия да се вземе решение в ООН. Русия ще наблюдава активно продължаването на преговорите и ще реагира своевременно“, подчерта Вучич. \r\n„Президентът Путин имаше търпението да изслуша всичко, което имах нужда да представя като позицията на Сърбия за основния ни проблем – и това е Косово и Метохия. Нашите позиции съвпадат до голяма степен. Благодарих му и му обясних какво ще се случи в следващия период“, допълни сръбският президент. \r\nВ рамките на разговора на четири очи държавният глава на Руската федерация Владимир Путин е приел поканата на сръбския си колега за посещение в страната – при това до края на годината, стана ясно след срещата между двамата лидери.\r\nВ Москва Вучич обсъди и руските оръжейни доставки за страната му. „Сръбската армия ще бъде по-силна, а страната ни по-сигурна, когато бъдат набавени нови оръжия от Русия, но те не ни трябват за нови сблъсъци, а за да сме в състояние да предотвратим такива“, увери Вучич след разговора с руския си колега Владимир Путин в Москва.\r\nВ изказване пред репортери на сръбските медии Вучич отказа да разкрие допълнителни подробности за проведената дискусия по темата, като същевременно увери, че до края на годината на обществеността ще бъде представена информация за всичко, което е свършено в тази област през последните няколко години.\r\nСтрува си да се отбележи, че миналата година Москва подари на Белград шест ремонтирани изтребители МиГ-29. През ноември 2017 г. стана ясно, че Русия ще предаде безвъзмездно на ВВС на Сърбия два военнотранспортни самолета „Ан-26“. По-късно бе обявено също обсъждането и доставките на руски хеликоптери за западната ни съседка. Освен това, през последната година Русия предаде на Сърбия 30 танка „Т-72 ТС“ и 30 бронирани машини „БРДМ - 2М\" на обща стойност около 230 млн. евро.\r\nСрещата между Путин и Вучич в Москва е втората, която двамата лидери провеждат в рамките на по-малко от половин година. На предходната им от декември 2017 г. в Кремъл президентите на Сърбия и Русия обсъдиха сътрудничеството в търговията, културата и други области, както и ситуацията на Балканите. По това време в президентския дворец в Москва бяха подписани многобройни споразумения, включително съвместна декларация за сътрудничество в икономиката, както и меморандум за сътрудничество в областта на туризма.\r\nОсвен това Русия и Сърбия подписаха изменения на междуправителствено споразумение за премахване на забраната за реекспорт на газ от Сърбия и изменение на споразумението от 2013 г. за доставките на газ за Сърбия. По този повод руската компания „Газпром\" обяви, че според този документ доставката на природен газ за Сърбия ще се увеличи с 15% през настоящата година.Тереза Герова", "date": "2018.05.09", "title": "Александър Вучич в Москва: Обсъждане на косовския въпрос и доставките на руски оръжия за Сърбия (ОБЗОР)"}
{"url": "http://www.focus-news.net/news/2018/05/09/2519841/vitseprezidentat-iliyana-yotova-shte-vzeme-uchastie-v-15-iya-obshtobalgarski-mladezhki-folkloren-sabor-s-balgariya-v-sartseto-v-kavarna.html", "text": "Вицепрезидентът Илияна Йотова ще вземе участие в 15-ия Общобългарски младежки фолклорен събор „С България в сърцето” в Каварна. Това съобщиха от пресцентъра на Община Каварна. „Събитието, което провеждате в момент, когато страната ни председателства Съвета на Европейския съюз, дава възможност за изява на най-добрите постижения на младежите в областта на българския фолклор. Убедена съм, че съборът ще допринесе за запазване на българщината и предаване към поколенията на народните традиции”, пише в писмото, изпратено от кабинета на Вицепрезидента до кмета на Общината Нина Ставрева.  \r\nСъборът се организира от Община Каварна и продуцентска къща „Пирина“. Събитието дава възможност за изява на най-добрите постижения на младежите в областта на българския фолклор – песни, танци, инструментални изпълнения, занаяти и др. В него участват както български детски и младежки групи и индивидуални изпълнители на възраст до 25 години, така и участници от цял свят, занимаващи се с български фолклор. \r\nСъборът ще се проведе на 11, 12 и 13 май 2018 г. в град Каварна. Мотото му е „Фолклорът – най-атрактивната картичка на България“. Участието си са заявили детски и младежки фолклорни ансамбли, групи и хорове за народни песни, групи за народна музика, за автентичен фолклор, индивидуални изпълнители – певци и инструменталисти, младежи, занимаващи се с народни занаяти, народен театър за деца и младежи. Заедно с концертните прояви, ще се проведат и: фолклорно надиграване „Кръшна ръченица“, ревю на народни носии, изложби, конкурси за стихотворение и есе.", "date": "2018.05.09", "title": "Вицепрезидентът Илияна Йотова ще вземе участие в 15-ия Общобългарски младежки фолклорен събор „С България в сърцето” в Каварна"}
{"url": "http://www.focus-news.net/news/2018/05/09/2519842/devet-klyuchovi-obekta-na-bulgartransgaz-sa-obyaveni-za-obekti-ot-natsionalno-znachenie-i-za-natsionalni-obekti.html", "text": "Девет ключови обекта на „Булгартрансгаз“ ЕАД бяха обявени от Министерския съвет за обекти от национално значение според Закона за устройство на територията и за национални обекти според Закона за държавната собственост, съобщиха от правителствената информационна служба. Обектите за разширение, модернизация и рехабилитация на газопреносната мрежа, които получават този статут, са: газов хъб „Балкан“, разширение на газопреносната мрежа в участъка от българо-турската граница до компресорна станция „Странджа“, разширение на газопреносната инфраструктура паралелно на северния магистрален газопровод до българо-сръбската граница, преносен газопровод до Панагюрище и Пирдоп, преносен газопровод за Свищов, преносен газопровод до Разлог и Банско, модернизация на компресорните станции „Лозенец“, „Петрич“ и „Ихтиман“ чрез интегриране на четири газотурбокомпресорни агрегата, подмяна на северен (магистрален) газопоровод в участъка Беглеж – Дерманци –Батулци – Калугерово и подмяна на северния (магистрален) газопровод в участъка от Вълчи дол до Преселка.\r\nС реализацията на проекта за газов хъб „Балкан“ ще бъде изградена необходимата газопреносна инфраструктура, която да свърже пазарите на природен газ в региона с тези в Централна и Западна Европа, както и на държавите от Енергийната общност – Сърбия, Република Македония, Босна и Херцеговина. По този начин проектът ще допринесе за постигането на основните приоритети на европейската енергийна политика. Проектът е включен в десетгодишния план за развитие на мрежите на ENTSOG.\r\nС реализацията на проекта за разширение на газопреносната инфраструктура на “Булгартрансгаз” ЕАД в участъка от българо-турската граница до българо-сръбската граница ще се постигне сигурност на доставките на природен газ както за нашата страна, така и за съседните балкански държави и региона, откриване на допълнителни висококвалифицирани работни места, затвърждаване на ролята на България като транзитна страна в региона и ЕС. \r\nПроектите за изграждане на преносни газопроводи до Панагюрище и Пирдоп, до Свищов, както и до Банско и Разлог се финансират по линия на Международния фонд „Козлодуй“, администриран от Европейската банка за възстановяване и развитие.\r\nПроектът за модернизация на трите компресорни станции „Лозенец”, „Петрич” и „Ихтиман” е част от дейностите, които се финансират по линия на Механизма за свързване на Европа. Модернизацията на компресорните станции предвижда интегриране на 4 нискоемисионни турбинни газокомпресорни агрегата, като в компресорна станция „Лозенец” ще бъдат интегрирани два агрегата. С реализацията на проекта компресорните станции ще отговарят на най-високите европейски екологични изисквания.\r\nС рехабилитацията  на участъци от северния полупръстен Беглеж –Дерманци - Батулци –Калугерово и Вълчи дол - Преселка ще бъде гарантирана надеждността на съоръженията и ще бъде осигурен проектният капацитет за пренос на природен газ.\r\nИзпълнението на всички обекти е включено в десетгодишния план за развитие на мрежите на „Булгартрансгаз” ЕАД за периода 2017-2026 г., одобрен от Комисията за енергийно и водно регулиране на 1 август 2017 г.", "date": "2018.05.09", "title": "Девет ключови обекта на „Булгартрансгаз“ са обявени за обекти от национално значение и за национални обекти"}
{"url": "http://www.focus-news.net/news/2018/05/09/2519843/emsc-zemetresenie-ot-62-po-skalata-na-rihter-e-registrirano-v-afganistan.html", "text": "Земетресение с магнитуд от 6,2 по скалата на Рихтер е регистрирано на територията на Афганистан в 15:41 часа местно време, показва справка на официалната интернет страница на Европейския средиземноморски сеизмологичен център.\r\nЕпицентърът на труса е бил в планинския регион Хиндукуш, на 290 км североизточно от Душанбе, Таджикистан, с дълбочина от 109 км под земната кора. Земетресението е усетено и в столицата на Пакистан – Исламабад.\r\nНе се привеждат данни за пострадали, загинали или материални щети.Тереза Герова", "date": "2018.05.09", "title": "EMSC: Земетресение от 6,2 по скалата на Рихтер е регистрирано в Афганистан"}
{"url": "http://www.focus-news.net/news/2018/05/09/2519824/zoran-zaev-sega-e-nay-dobriyat-moment-za-razreshavane-na-spora-za-imeto.html", "text": "Според министър-председателя на югозападната ни съседка Зоран Заев е настъпил най-добрият и неповторим момент да се намери решение на спора за името, предава Радио „Свободна Европа“ в македонската си редакция.\r\nСлед края на заседанието по делото за „Подкуп\" Заев сподели, че очаква в кулоарите на срещата за Западните Балкани в София да разговаря с гръцкия премиер Алексис Ципрас и да обсъди досегашните постижения в преговорите.\r\n„Вярвам, че следващия уикенд ще можем честно и открито, с определени алтернативи и творчески решения, които идват и от наша и от гръцка страна, да доближим позициите\", изрази увереност македонският премиер. Тереза Герова", "date": "2018.05.09", "title": "Зоран Заев: Сега е най-добрият момент за разрешаване на спора за името"}
{"url": "http://www.focus-news.net/news/2018/05/09/2519845/smolyan-futbolna-sreshta-mezhdu-fk-rodopa-i-otbora-na-palas-rudozem-shte-se-provede-v-madan-na-13-may.html", "text": "Футболна среща между ФК „Родопа“ и отбора на „Палас“ – Рудозем ще се проведе в Мадан на 13 май. Това съобщиха от пресцентъра на Община Смолян. Срещата ще се изиграе на 13 май 2018 г. от 17.00 часа в Мадан. Община Смолян е осигурила транспорт за смолянчани. Всички желаещи да наблюдават срещата на живо, могат да се възползват от организирания превоз. Автобусите ще тръгват от спирката на храм „Свети Висарион Смоленски“ в 15.15 часа са 13 май. Организаторите имат готовност да предоставят допълнителни автобуси при нужда.\r\nСрещата ще бъде ръководена от съдийска бригада от Пловдив. При равенство в редовното време, победителят  ще бъде определен след изпълнение на наказателни удари. \r\nИнформацията бе споделена от председателя на ОС на БФС – Смолян Георги Чешмеджиев.", "date": "2018.05.09", "title": "Смолян: Футболна среща между ФК „Родопа“ и отбора на „Палас“ – Рудозем ще се проведе в Мадан на 13 май"}
{"url": "http://www.focus-news.net/news/2018/05/09/2519827/ventsi-paskov-zamestnik-kmet-na-vidin-evropeyskite-narodi-shte-pomnyat-istoricheskite-urotsi-i-razrushitelnata-sila-na-voynata.html", "text": "Европейските народи ще помнят историческите уроци и разрушителната сила на войната, каза в словото си на Руското военно гробище във Видин Венци Пасков, заместник кмет на Община Видин, предаде репортер на Радио „Фокус“ – Видин. Там видинчани отдадоха почит към паметта на загиналите през есента на 1944 година на видинска земя над 230 руски войници и офицери от Трети украински фронт на бившата Съветска армия по повод  Деня на победата над хитлерофашизма и Деня на Европа. „Девети май е дата, която отбелязват милиони хора в света. Свързваме я с победата над хитлеро фашизма през 1945г. и краят на Втората световна война, в която загиват милиони хора, а руската страна дава най-много свидни жертви. Свързваме я и с направената първа стъпка за създаването на Европейския съюз през 1950 год.“, каза Венци Пасков. Той посочи, че днес европейските народи са свободни и градят заедно своето бъдеще.\r\nДа сведат глава пред подвига на руските воини дойдоха представители на  Руски клуб „Видин – 2002“, на политически партии, неправителствени организации и граждани. Аримандрит Исаак и иконом Методи от Видинска света митрополия отслужиха заупокойна молитва. Шествие на „Безсмъртния полк“  премина от Драматичния театър  до сградата на община Видин, като участниците в шествието присъстваха и на церемонията  на Руското военно гробище\r\nОбщина Видин всяка година на 9 май оказва пълно съдействие за организиране на традиционното поклонение на Руското военно гробище, което протича особено тържествено.  Руското военно гробище, което се поддържа много добре, е разположено на площ от около 600 кв.м. край видинския гробищен парк.  В него са погребани 233-ма съветски войници и офицери. В средата на гробището е издигнат бюст-паметник на маршал Толбухин. Това е първото руско военно гробище извън границите на бившия СССР.\r\nАнна ЛОЗАНОВА", "date": "2018.05.09", "title": "Венци Пасков, заместник кмет на Видин: Европейските народи ще помнят историческите уроци и разрушителната сила на войната"}
{"url": "http://www.focus-news.net/news/2018/05/09/2519844/dimitar-nikolov-kmet-na-burgas-mezhdu-500-i-1-000-delegati-shte-posreshtne-gradat-kato-domakin-na-evropeyskiya-morski-den.html", "text": "Между 500 и 1 000 делегати ще посрещне Бургас като домакин на Европейския морски ден, който ще се проведе 31 май и 1 юни. Това каза пред журналисти кметът на Община Бургас Димитър Николов, предаде репортер на Радио „Фокус“ – Бургас. По думите му и в момента правят резервации и потвърждения за присъствие на гости от цяла Европа, включително и от шестте държави с излаз на Черно море.\r\n„Надявам се и съседните общини да ни помогнат с настаняването, тъй като имаме проблем и легловата база в Бургас не достига. Аз съм убеден, че ще се справим с тази сложна логистика“, допълни Николов.\r\nТой изрази надежда, че атмосферните условия ще са благоприятни и ще позволят да бъде представена хубавата част на Бургас – възможностите в Морската градина, района около Пристанището и всички туристически културни атракции в града.\r\nВеселина НИКОЛОВА", "date": "2018.05.09", "title": "Димитър Николов, кмет на Бургас: Между  500 и 1 000 делегати ще посрещне градът като домакин на Европейския морски ден"}
{"url": "http://www.focus-news.net/news/2018/05/09/2519848/blagoevgrad-kmetat-d-r-atanas-kambitov-s-remonta-na-sgradata-na-obshtinskata-administratsiya-shte-bade-obnoven-tseliyat-arhitekturen-kompleks.html", "text": "С ремонта на сградата на общинската администрация ще бъде обновен целият архитектурен комплекс. Това каза по време церемонията по полагане на първа копка по проекта за обновяване на сградата на общинската администрация в Благоевград кметът д-р Атанас Камбитов, предаде репортер на Радио „Фокус“-Пирин. Той подчерта, че това е поредният проект на Общината по Оперативна програма „Региони в растеж“. \r\n„В момента ремонтираме площад „Георги Измирлиев“ и подплощадното пространство по същата програма. Сега започваме да ремонтираме и сградата на Общината, така че целият архитектурен комплекс да бъде обновен. За съжаление не можахме да ремонтираме сградата на Американския университет и библиотеката, защото има ограничения в допустимостта в Оперативната програма“, посочи Камбитов. Той поздрави екипа, който работи по проекта, защото сградата на Общината и площада са емблематични за Благоевград.\r\nЛора КАЛЧЕВА", "date": "2018.05.09", "title": "Благоевград: Кметът д-р Атанас Камбитов: С ремонта на сградата на общинската администрация ще бъде обновен целият архитектурен комплекс"}
{"url": "http://www.focus-news.net/news/2018/05/09/2519849/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-13-may.html", "text": "Въвежда се временна организация на движението във връзка с футболна среща на 13 май. Това съобщиха от пресцентъра на Столична Община. Забраняват  се престоят и паркирането на пътни превозни средства както следва :\r\n- От 8.00 часа до 20.00 часа на 13 май при сектор „Г“ на Националния стадион „Васил Левски“ от вход 20 до вход 26.\r\n- От 13.00 часа до 20.00 часа на 13 май на моста пред Националния стадион „Васил Левски“ -20 паркоместа.\r\n- От 18.00 часа на 13 май до приключване на футболната среща ,само при необходимост и по преценка на ръководството на СДВР се забранява влизането на пътни превозни средства в двете посоки с изключение на автобусите на масовия градски транспорт по: \r\n- ул. „Ген. Гурко“ между бул. „Васил Левски“ и бул. „Евлоги и Христо Георгиеви“, \r\n- бул. „Евлоги и Христо Георгиеви“ между  Орлов мост и бул. „Черни връх“, \r\n- бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2018.05.09", "title": "София: Въвежда се временна организация на движението във връзка с футболна среща на 13 май"}
{"url": "http://www.focus-news.net/news/2018/05/09/2519850/sofiyska-rayonna-prokuratura-vnese-obvinitelen-akt-sreshtu-mazh-za-otpravena-zakana-s-ubiystvo.html", "text": "Софийска районна прокуратура внесе обвинителен акт срещу мъж за отправена закана с убийство. Това съобщиха от пресцентъра на Прокуратура на Република България. С внесен от СРП днес обвинителен акт Красимир Костадинов е обвинен в това, че на различни дати през месец декември 2016 г., с три отделни деяния, в гр. София, жк. „Младост 1А“, пред казино Wild, се е заканил с престъпление против личността на В. Б. - с убийство, отправяйки ѝ реплики, съдържащи заплаха за живота ѝ: с думите че ще я убие, че може да прати хора да я убият, че ще я запали; като това заканване би могло да възбуди основателен страх за осъществяването му.\r\nПредстои делото срещу Костадинов да бъде насрочено за разглеждане в Софийски районен съд.", "date": "2018.05.09", "title": "Софийска районна прокуратура внесе обвинителен акт срещу мъж за отправена закана с убийство"}
{"url": "http://www.focus-news.net/news/2018/05/09/2519847/pernik-na-ofitsialna-tseremoniya-beshe-otkrit-obnoveniyat-kvartal-teva.html", "text": "Нов облик получи пернишкият жк. „Тева“, лентата на благоустроения квартал беше прерязана днес от кмета на Общината д-р Вяра Церовска и зам.-министърът на регионалното развитие и благоустройство Деница Николова. Това съобщиха от пресцентъра на Общината. Официалното събитие се проведе на реновираното междублоково пространство при бл. 100. На него присъстваха още областният управител Ирена Соколова, председателят на ОбС Иво Савов, зам.-кметовете и секретарят на Общината, ръководителят на проекта Иван Искренов, представител на фирмата строител-инж. Бисер Иванов и представители от институции и граждани. \r\n„Горда съм, че в деня на Европа и няколко дни преди събора на кв. „Тева“ можем да покажем това, което изградихме за по-малко от една година. Имаме желание Перник да се променя по този красив начин, да бъде приятно и да има място за всички възрасти – за спорт, за отдих, за туризъм, за разговор. Направили сме и видеонаблюдение, за да защитим по някакъв начин този обект. Смятам, че това е началото на промяната на „Тева“, квартал,  който заслужаваше да бъде отворен, да бъде показан и нека пазим това, което сме изградили и да бъдем добри стопани“, каза кметът Вяра Церовска. \r\nЖителите на квартала бяха приветствани и от зам.-министър Николова, която посочи, че точно днес може да се види по какъв начин европейската солидарност допринася за по-добрия начин на живот.\r\n„За мен проектите за градска среда винаги са били с особен фокус. В рамките на двете оперативни програми, които изпълняваме до 2020 година, сме одобрили един не малък ресурс. Над 800 млн. лв. са инвестирани в мерки, свързани с градската среда, подобряване на парковите пространства и изграждането на нови детски площадки и зелени площи. Аз мисля, че видимият ефект е ясен от това, което виждаме в момента“, заяви зам.-министър Деница Николова. Тя припомни, че МРРБ е фокусирал ресурс в Перник, който ще подобри качеството на живот в размер на над 24 млн. лв. Преди дни беше одобрен и проект за модернизиране на градския транспорт.\r\nОбектът е част от проекта „Подобряване на градската среда в гр. Перник“, финансиран от Оперативна програма „Региони в растеж“ 2014-2020 г. с над 3,9 млн. лв. Освен благоустрояване на жилищния квартал, с инвестицията от МРРБ се изгражда „Парк на предизвикателствата в местността Войниковец\" и се реконструира мост над река Струма.\r\n„Честита придобивка на най-младия квартал на Перник, който има едни от най-хубавите училища и детски градини, а сега ще бъде и с най-хубавата и нова детска площадка за отдих. Поздравления за кмета и организацията, която прави и разбира се за възможностите, които дава на перничани да се чувстват в сигурна, хубава и удобна среда“. С тези думи се обърна областният управител Ирена Соколова.\r\nВ рамките на благоустрояването на кв. \"Тева\" са създадени нови зони за социални контакти и отдих, изградени са фитнес площадки на открито, спортни и детски площадки, алеи и тротоари. Направен е нов паркинг до 50 паркоместа. Всичко това е на стойност 1 211 825.53 лв. \r\nРеализирането на обекта дава възможност на жителите на кв. \"Тева\" и неговите гости да живеят, общуват и да се забавляват в модернизирана и привлекателна среда. Създадените условия за спорт и забавление вече оказват положително влияние върху децата и младежите. Подобрената достъпна среда, улеснява достъпа на родители с малки деца, както и на хора в неравностойно положение, което спомага за тяхното социално включване. Озеленяването и засадените дръвчета и храсти промениха не само обликът на градската среда, но и оказват положителен екологичен ефект.", "date": "2018.05.09", "title": "Перник: На официална церемония беше открит обновеният квартал „Тева“"}
{"url": "http://www.focus-news.net/news/2018/05/09/2519853/sofiya-mazh-poluchi-prisada-ot-9-mesetsa-zatvor-za-otpravena-zakana-s-ubiystvo.html", "text": "Мъж получи присъда от 9 месеца затвор за отправена закана с убийство. Това съобщиха от пресцентъра на Прокуратура на Република България. По споразумение на СРП, подсъдимият Петър Костов е осъден за това, че на 13 март 2017 г. в жк. „Дружба“ на бул. „Цветан Лазаров“ в офис на автомивка „Боп ауто“ се заканил с убийство на М. Ц. с думите: „Ще ти отрежа гръкляна!“, като това заканване би могло да възбуди основателен страх от осъществяването му. Костов и Ц. имали интимна връзка от юни 2016 г., но към датата на извършване на деянието отношенията им били вложени, поради обстоятелството, че Ц. се опитвала да преустанови контакт с Костов. На подсъдимия Костов е определено наказание „лишаване от свобода“ за срок от девет месеца при първоначален строг режим.\r\nСпоразумението е с характер на влязла в сила присъда и не подлежи на обжалване или протест.", "date": "2018.05.09", "title": "София: Мъж получи присъда от 9 месеца затвор за отправена закана с убийство"}
{"url": "http://www.focus-news.net/news/2018/05/09/2519857/pravitelstvoto-odobri-pozitsiite-na-balgariya-za-zasedanie-na-savet-obshti-vaprosi.html", "text": "Правителството одобри българските позиции за заседанията на Съвет „Общи въпроси“, които ще се проведат на 14 май в Брюксел,  съобщиха от правителствената информационна служба. На първото заседание министрите ще продължат дискусията по въпроса за върховенството на закона и Полша, като ЕК ще информират за актуалните развития по темата. Европейската комисия ще представи официално Многогодишната финансова рамка, оповестена на 2 май, като ще се даде възможност за първи обмен на мнения между държавите-членки. С това ще се постави началото на преговорния процес по финансовата рамка 2021-2027 г. на ЕС. На второто заседание на Съвета по чл. 50 от ДЕС ще бъде обсъден ходът на преговорите с Обединеното кралство за оттеглянето му от ЕС.", "date": "2018.05.09", "title": "Правителството одобри позициите на България за заседание на Съвет „Общи въпроси“"}
{"url": "http://www.focus-news.net/news/2018/05/09/2519855/dobrich-v-diskusionna-zala-izida-shte-se-provede-preskonferentsiya-vav-vrazka-s-napredaka-po-proekta-za-vodniya-sektor-v-grada.html", "text": "В дискусионна зала „Изида“ ще се проведе междинна пресконференция във връзка с напредъка по проекта за водния сектор в града. Тя ще се състои на 10 май 2018 г. от 13.00 часа в дискусионна зала „Изида“ на етаж 2. Това съобщиха от пресцентъра на Общината. На нея ще бъде отчетен напредъкът на дейностите по “Интегриран проект за подобряване на водния сектор в град Добрич - фаза 1”, финансиран от Оперативна програма „Околна среда 2014-2020 г.“.", "date": "2018.05.09", "title": "Добрич: В дискусионна зала „Изида“ ще се проведе пресконференция във връзка с напредъка по проекта за водния сектор в града"}
{"url": "http://www.focus-news.net/news/2018/05/09/2519858/abv-pleven-nastoyava-za-promyana-na-traseto-na-avtomagistrala-hemus.html", "text": "АБВ - Плевен настоява за публичен дебат относно трасето на автомагистрала „Хемус“. Това съобщиха от пресцентъра на ПП АБВ. Според представителите на регионалната организация на партията, запазването на настоящия му маршрут ще доведе до тотална изолация на Плевен и региона, което е недопустимо. За решаване на въпроса представителите на политическата сила ще търсят и съдействие от страна на омбудсмана Мая Манолова. Това е едно от решенията, взети на Областната конференция на ПП АБВ, проведена в град Плевен. Делегатите на форума изразиха и подкрепата за енергийните проекти в региона като се обединиха около становището, че при заявен инвеститорски интерес към изграждането на втора атомна централа в Белене, няма нищо по-разумно от сваляне на т. нар. „мораториум“ върху строежа на съоръжението. \r\nОбластната организация на Алтернатива за българско възраждане в Плевен призова още държавата да търси и възможности за развитие на туризма в този район на България. Прие се и решение за стартиране на серия от мероприятия, свързани с предотвратяването на търговията с гласове, което е и част от подготовката на политическата формация в региона за предстоящите евро и местни избори догодина. \r\nРегионалният форум на АБВ утвърди 50 от членовете на партията за делегати на нейния Трети Конгрес, който ще се проведе на 19 май. Цветан Антов бе преизбран за председател на общинската и областна структура на АБВ - Плевен.", "date": "2018.05.09", "title": "АБВ - Плевен настоява за промяна на трасето на автомагистрала „Хемус“"}
{"url": "http://www.focus-news.net/news/2018/05/09/2519852/kyustendil-initsiativata-evropa-v-moya-region-beshe-predstavena-na-otkrita-priemna-v-grada.html", "text": "Инициативата „Европа в моя регион” беше представена на открита приемна в Кюстендил, предаде репортер на Радио „Фокус” – Кюстендил. Кампанията беше организирана от страна на Областния информационен център в града. Откритата приемна беше разположена в градинката пред сградата на Община Кюстендил, по време на която експертите от центъра разясняваха условията за участие в конкурсите включени в инициативата „Европа в моя регион“, както и на конкурса за презентация, част от областната инициатива „Нашата Европа, нашето бъдеще“. \r\n„Европа в моя регион” е инициатива на генерална дирекция „Регионална и селищна политика“ на Европейската комисия, която насърчава гражданите да откриват европейски проекти в близост до тях. Тя се състои от четири различни инициативи – дни на отворените врати за проектите на Европейския съюз, инициатива насърчаваща обществеността да посети проекти, финансирани от Европейския съюз и помогнали за подобряването на техния регион,  и три конкурса – фотоконкурс, конкурс за блогъри и викторина”, каза Любомира Велинова, управител на Областен информационен център – Кюстендил. По думите й в момента продължава и друг конкурс, организиран от Областен информационен център, който е за презентация на тема „Нашата Европа, нашето бъдеще”. Крайният срок за участие е до 24 май.\r\nВенцеслав ИЛЧЕВ", "date": "2018.05.09", "title": "Кюстендил: Инициативата „Европа в моя регион” беше представена на открита приемна в града"}
{"url": "http://www.focus-news.net/news/2018/05/09/2519861/odobreni-sa-13-800-000-leva-za-dostap-do-elektronni-nauchni-bazi-danni-i-za-nasarchavane-na-nauchnite-izsledvaniya.html", "text": "Правителството одобри отпускането на 13,8 милиона лв. допълнително по бюджета на Министерството на образованието и науката, съобщиха от правителствената информационна служба.  Средствата са предвидени в централния бюджет за националния абонамент за закупуване на архив и достъп до електронни бази данни, съдържащи пълнотекстови научни списания и публикации, книги и референтни издания, както и за обезпечаване на дейности за насърчаване на научни изследвания чрез финансиране на конкурсен принцип.\r\nЦелта на финансирането е да бъде гарантиран достъпът на научните организации до наукометричните, реферативните и пълнотекстовите бази данни на издателство Елзевиер (Elsevier), да се осигури финансиране за разработването на програми и организиране на конкурси за насърчаване на фундаменталните и приложните изследвания в системата на висшето образование и науката.\r\nОт средствата 5,8 милиона лева ще бъдат изразходвани за осигуряване на достъп до информацията в електронната база данни Science Direct, реферативната база данни Scopus и аналитичната платформа SciVal, собственост на издателство Elsevier. Останалите осем милиона лева ще бъдат изразходвани за конкурси за насърчаване на научни изследвания от Фонд ,,Научни изследвания“.", "date": "2018.05.09", "title": "Одобрени са 13 800 000 лева за достъп до електронни научни бази данни и за насърчаване на научните изследвания"}
{"url": "http://www.focus-news.net/news/2018/05/09/2519860/pazardzhik-11-dushi-sa-darili-dnes-krav-za-postradalata-pri-katastrofa-meditsinska-sestra-ot-pazardzhik.html", "text": "11 души само в днешния ден дариха кръв за пострадалата при катастрофата между  товарен и лек автомобил, преди дни, млада жена, която е медицинска сестра. Това каза за Радио „Фокус“ – Пазарджик д-р Ваня Стоева, завеждащ отделението по Трансфузионна хематология в МБАЛ-Пазарджик. Тя обясни, че всички са се отзовали на призива да се дари кръв за младата жена, тъй като кръвопреливане се прави непрекъснато, за да се поддържат в норма жизнените и функции. „Днес 8 момчета от Центъра за подготовка на гранични полицаи в Пазарджик дариха кръв. Желаещи от там бяха 9, но един от младежите отпадна, поради здравословни причини. Отзоваха се и трима жители на Пазарджик, от където е и младата медицинска сестра“, коментира д-р Стоева. Тя допълни, че нейни колежки също са изявили желание да дарят кръв, но това вероятно ще стане утре. „Надяваме се тя да се възстанови бързо“, допълни д-р Стоева.„Фокус“ припомня, че на 5 май на изхода на Пазарджик в посока автомагистрала „Тракия“, преди разклона за село Сарая се удариха товарен и лек автомобил. В резултат на катастрофата пострадаха двама съпрузи, които са пътували в лекия автомобил. Младата жена, пострадала тежко при произшествието е медицинска сестра от Пазарджик.\r\nВаня НИКОЛОВА", "date": "2018.05.09", "title": "Пазарджик: 11 души са дарили днес кръв за пострадалата при катастрофа медицинска сестра от Пазарджик"}
{"url": "http://www.focus-news.net/news/2018/05/09/2519862/pravitelstvoto-prie-natsionalniya-balans-na-zapasite-i-resursite-na-nahodishtata-na-podzemni-bogatstva.html", "text": "Правителството одобри изготвения от Министерството на енергетиката Национален баланс на запасите и ресурсите на находищата на подземни богатства в Република България към 01.01.2018 г. Това съобщиха от правителствената информационна служба. В документа е направен сравнителен анализ за състоянието на количеството и качеството на запасите и ресурсите към началото на миналата и на тази година, отбелязани са измененията, допуснатите експлоатационни загуби, увеличението и/или намалението на запасите и ресурсите в резултат на проучване, преизчисление и преоценка.\r\nВ страната са проучени, утвърдени и заведени на отчет запасите и ресурсите на общо 164 подземни богатства – девет вида енергийни суровини, 13 вида руди, 78 вида индустриални минерали и 64 вида скално-облицовъчни и строителни материали.\r\nАнализът показва, че настъпилите през 2017 г. абсолютни изменения в количеството и качеството на наличните запаси и ресурси на находищата на подземни богатства като цяло са в границите на заложените стойности в съгласуваните и утвърдени работни проекти. Обезпечеността на страната със запаси и ресурси, разчетена въз основа на осъществения през годината добив (без нефта и природния газ), е достатъчна при сегашните потребности от различните видове подземни богатства.\r\nДанните за националния баланс се съхраняват в Националния геоложки фонд към дирекция „Природни ресурси, концесии и контрол“ на Министерството на енергетиката. Той може да се ползва по установения законов ред от компетентните ведомства, както и от всички заинтересовани физически и юридически лица.", "date": "2018.05.09", "title": "Правителството прие националния баланс на запасите и ресурсите на находищата на подземни богатства"}
{"url": "http://www.focus-news.net/news/2018/05/09/2519864/bart-i-baliz-sa-priznati-za-natsionalno-predstavitelni-organizatsii-za-horata-s-uvrezhdaniya.html", "text": "Сдруженията „Българска асоциация за рекреация и туризъм“ и „Българска асоциация за лица с интелектуални затруднения“ са признати за представителни организации на национално равнище в Националния съвет за интеграция на хората с увреждания за срок от три години, съобщиха от правителствената информационна служба. БАРТ работи в интерес на своите членове, както и за утвърждаване на България като европейски значима дестинация за туризъм и интегриране на хората с увреждания и на лицата в неравностойно социално положение чрез рекреация, спорт и туризъм. Дейността на БАЛИЗ е свързана с отстояване на правата и осигуряване на достоен и независим живот на децата и лицата с интелектуални затруднения и техните семейства.\r\nНационалният съвет за интеграция на хората е увреждания е консултативен орган към Министерския съвет. Членуващите в него неправителствени организации защитават интересите на хората е увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.05.09", "title": "БАРТ и БАЛИЗ са признати за национално представителни организации за хората с увреждания"}
{"url": "http://www.focus-news.net/news/2018/05/09/2519865/aktsenti-v-predavaneto-belovo-gradat-na-trite-planini.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с кметовете на селата Момина Клисура и Габровица  – Георги Котев и Кирил Симеонов, за състоянието на обществените сгради в населените места и за планираните ремонти през годината. От тях  ще чуете също какви са възможностите за развитие на малките населени места в региона. В предаването ще чуете повече за отбелязването на Деня на Европа в Белово, а също и на 101 години от боевете при Завоя на река Черна. Ще ви поканим и на една интересна изложба, чието откриване предстои. Тя пердставя ръчно изработена дантела под мотото „С дъх на дантела и бяло  сладко“. Повече за двете инициативи с адрес Белово ще разкаже Севдалина Попова, старши специалист „Музейно дело“ в Община Белово. \r\nПредаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.09", "title": "Акценти в предаването „Белово – градът на трите планини”"}
{"url": "http://www.focus-news.net/news/2018/05/09/2519820/blagoevgrad-kontsert-na-otkrito-shte-se-provede-v-grada-po-povod-denya-na-evropa.html", "text": "По повод Деня на Европа Народно читалище „Никола Вапцаров“ – Благоевград заедно с Европейски информационен център организират концерт на открито. Това каза за Радио „Фокус“ – Пирин Илиян Юручки, секретар в културната институция. „Това е само част от изненадите, които сме подготвили на благоевградското общество през месец май“, заяви той. Юручки подчерта, че месеца ще бъде богат на културни събития в града. „Завършека на празничния месец май ще поставят детски хор към читалището, който ще отпразнува своя 15-годишен юбилей“, каза още секретарят на културната институция.\r\nКристина МИТКОВА", "date": "2018.05.09", "title": "Благоевград: Концерт на открито ще се проведе в града по повод Деня на Европа"}
{"url": "http://www.focus-news.net/news/2018/05/09/2519829/burgas-v-grada-shte-se-provede-preskonferentsiya-vav-vrazka-s-dnite-na-afrika-v-balgariya.html", "text": "На 10 Май 2018 г. от 12.00 часа в Заседателната зала на Община Бургас ще се проведе пресконференция във връзка с Дните на Африка в България. Това съобщиха от пресцентъра на Общината. В пресконференцията ще участват гостите на проекта Yama Ndione и Fatou Diallo от Танцова компания DAMBALLAH (Сенегал) и Sammy Kouyate (Гвинея). Проектът Дни на Африка в България се реализира с финансовата подкрепа на Община Бургас - Програма за съфинансиране на културни проекти и Програма “Мобилност” на Национален Фонд Култура и с подкрепата на Арт Хотел “Гест Хаус Винтидж” – Бургас, Сърф магазин – Бургас, Butler's Coffee& Kitchen – Бургас, Фондация “Био разнообразие” – Бургас.\r\nВ рамките на проекта ще се проведе Афро концерт с участието на Танцова Компания DAMBALLAH (Сенегал), Sammy Koyate (Гвинея), Танцова школа “Дюн” (Бургас), Асен Хайдутов (Бургас), Мария Косса (София) и гости на събитието. Той ще се състои на 13 май от 18.30 до 20.30 часа на Открита сцена “Охлюва”.\r\nНа 16 май от 18.30 до 22.30 часа Експо център “Флора” ще се състои Африканско парти с Афро Базар и Джем сешън с участието на гостите на проекта.", "date": "2018.05.09", "title": "Бургас: В града ще се проведе пресконференция във връзка с Дните на Африка в България"}
{"url": "http://www.focus-news.net/news/2018/05/09/2519868/prezidentat-rumen-radev-shte-udostoi-s-visshi-darzhavni-otlichiya-iztaknati-ucheni-v-oblastta-na-meditsinata-obrazovanieto-i-kulturata-na-10-may.html", "text": "На 10 май 2018 г., от 14.00 ч. в Гербовата зала на „Дондуков“ 2 президентът Румен Радев ще удостои с висши държавни отличия учени със заслуги в областта на медицината, на образованието и на културата. Това съобщиха от прессекретариата на държавния глава.\r\nНа церемонията ще бъдат наградени трима хирурзи за приноса им за развитието на медицинската наука. Румен Радев ще удостои акад. проф. д-р Петър Червеняков с орден „Стара планина“ – първа степен, за  постижения в областта на гръдната и сърдечно-съдовата хирургия. Проф. д-р Темелко Темелков и проф. д-р Радослав Гайдарски ще бъдат отличени с орден „Св. св. Кирил и Методий“ – огърлие, за значимия им принос в областта на медицинската наука в България. \r\nДържавният глава ще награди проф. Николай Червенков с орден \"Св. св. Кирил и Методий\" първа степен, за големи заслуги в областта на историческата българистика и развитието на българската просвета и култура. За заслуги в областта на образованието и природните науки с орден „Св. св. Кирил и Методий“ – огърлие, ще бъде удостоен акад. Александър Петров.", "date": "2018.05.09", "title": "Президентът Румен Радев ще удостои с висши държавни отличия изтъкнати учени в областта на медицината, образованието и културата на 10 май"}
{"url": "http://www.focus-news.net/news/2018/05/09/2519869/vitsepremierat-valeri-simeonov-shte-zapoznae-parlamentarnite-grupi-s-vneseni-zakonoproekti-na-10-may.html", "text": "Заместник министър-председателят по икономическата и демографската политика Валери Симеонов ще проведе срещи с ръководствата на парламентарни групи, за да ги запознае с внесените предложения за промени в Закона за хазарта, Закона за здравето (свързани с тютюнопушенето), Закона за устройството на територията, Закона за местните данъци и такси (свързани с дейността на апартхотелите), Закона за вредите от шума в околната среда и други. Това съобщиха от правителствената информационна служба.\r\nСрещите ще се проведат утре, 10 май, в сградата на Народното събрание. С ръководството на ПГ на ПП ГЕРБ разговорите започват в 9 часа, а с ръководството на ПГ „БСП за България“ са в 11 часа.\r\nСрещата с ръководството на ПГ на ПП ВОЛЯ ще се проведе следващата седмица поради отсъствие на председателя й.", "date": "2018.05.09", "title": "Вицепремиерът Валери Симеонов ще запознае парламентарните групи с внесени законопроекти на 10 май"}
{"url": "http://www.focus-news.net/news/2018/05/09/2519866/otpusnati-sa-blizo-24-mln-lv-za-rabota-s-detsa-i-uchenitsi-ot-uyazvimi-grupi-i-za-karierno-orientirane-i-konsultirane.html", "text": "Правителството отпусна по бюджетите на общините 23 905 144 лв., съобщиха от правителствената информационна служба.  Средствата са предвидени в бюджета на Министерството на образованието и науката за работа с деца и ученици от уязвими групи и за кариерно ориентиране и консултиране на ученици.\r\nПо-голямата част от сумата – 22 538 760 лв., е за детските градини и училищата, в които има деца от уязвими групи. С тях се осигурява финансов ресурс за реализиране на по-ефективни мерки за подпомагане на достъпа до образование и предотвратяване на риска от отпадане от системата на предучилищното и училищното образование.\r\nСредствата за кариерно ориентиране и консултиране на ученици са 1 366 384 лв. и се предоставят на центрове за подкрепа за личностно развитие. С тях ще бъдат подпомогнати дейности за кариерно ориентиране на учениците чрез стимулиране развитието на личностните им качества и придобиването на социални компетентности.", "date": "2018.05.09", "title": "Отпуснати са близо 24 млн. лв. за работа с деца и ученици от уязвими групи и за кариерно ориентиране и консултиране"}
{"url": "http://www.focus-news.net/news/2018/05/09/2519863/plovdiv-ombudsmanat-maya-manolova-se-sreshtna-s-rabotnitsi-ot-shivashka-firma-koito-dva-mesetsa-ne-sa-poluchavali-trudovite-si-vaznagrazhdeniya.html", "text": "Омбудсманът Мая Манолова посети Пловдив относно казуса с повече от 200 работници от шивашка фирма в близост до Кричим и Раковски, които от месец март не са получавали трудовите си възнаграждения, предаде репортер на Радио „Фокус“ – Пловдив. На срещата стана ясно, че работниците ще получат пълно съдействие от държавните институции Националния осигурителен институт (НОИ), Националната агенция на приходите и Инспекцията по труда, за да бъдат уредени документите им и да получат дължимите  заплати и обезщетения. „Предлагам ви да преминете към процедурата за прекратяване на трудовото правоотношение заради неплатени суми от работодателя. По този начин си запазвате правото за максимално дълго обезщетение от Бюрото по труда. От друга страна, тези от вас, които са си намерили работа, ще могат да я започнат“, посочи Мая Манолова в обръщението си към служителите от шивашката фирма. Тя каза на тези, които вече втори месец не получават възнагражденията си и са в платен престои поради несъстоятелност на фирмата, да не подписват документи за напускане по взаимно съгласие. „В момента, в който започне процедурата по несъстоятелност, вие може да подадете молби през НОИ до Фонда за гарантиране на вземания за получаване на обезщетения от него заради фалит на работодателя, но за да се случи това е необходими да се започне процедура по несъстоятелност“, заяви Мая Манолова. По думите й е подадено заявление от адвокат, който представлява ръководството, но той не разполага с необходимите документи, които му иска съда, за да се произнесе крайното решение.\r\nДиректорът на Инспекцията по труда Атанас Чернаев заяви, че процедурата е стартирала, но счетоводната фирма, която обслужва фалиралата фирма, не е предоставила необходимите документи. Той допълни, че проверките в дружеството продължават и вече има наложени административни актове. „Това, което Инспекцията по труда е направила е, че след като получихме сигнал, че е спряла работата в предприятието започнахме една проверка. При нея установихме, че заплатите за месец март, които бяха дължими до 15 април не са изплатени. Дадено е предписание да бъдат изплатени. Срокът е 15 май. И съответно е съставен акт, който се приема в наказателното постановление и  е изпратено за връчване на дружеството. То е на максималната възможна стойност предвидена в кодекса на труда в нарушения – 15 000 лева“, каза Атанас Чернаев. По думите му  следващата стъпка е като изтече срокът на тези предписания да се извърши нова проверка. Това ще стане на 16 май. При нея ще се установи дали те са изпълнени, както и ще се установи дали са извършени плащания по задълженията, които са натрупали работниците за месец април, през който те са в престой. „Ако не се установи изпълнение на предписанията ще се потърси отговорност. В тази връзка сме потърсили съдействие от трудовото аташе на България във Виена за връчване на призовка до управителя на дружеството, който по наши данни се намира там“, каза Атанас Чернаев.\r\nНАП в Пловдив също  извършват проверки на шивашката фирма. Служителите от шивашката фирма са получили персонален идентификационен код от НОИ и всички, които имат нужда от информация могат да я получат на място в осигурителния институт или по електронен път. Това каза директорът на НОИ-Пловдив Розалия Джинева. „Имаме възможността да предложим електронните услуги, които предоставя Националния осигурителен институт. Всички работнички, които нямаха ПИК, им изкарахме такъв и така те могат да използват редица административни информационни услуги, които институтът предлага. Дори регистрацията си като безработни могат да направят по този начин и да имат информация осигурителния си статус“, каза Розалия Джинева.\r\nНа днешната среща работниците получиха предложение за работа от друга шивашка фирма, която може да наеме до 60 служители  за цехове в Раковски, Чирпан, Кричим и Пловдив. Омбудсманът Мая Манолова заяви, че  промените в законодателството гарантират пълното изплащане на всички  осигуровки и дължими суми на работниците.\r\nВесела КРЪСТЕВА", "date": "2018.05.09", "title": "Пловдив: Омбудсманът Мая Манолова се срещна с работници от шивашка фирма, които два месеца не са получавали трудовите си възнаграждения"}
{"url": "http://www.focus-news.net/news/2018/05/09/2519846/angela-merkel-evropa-shte-napravi-vsichko-za-da-zadarzhi-iran-v-yadrenoto-sporazumenie.html", "text": "Германия, Франция и Великобритания ще „направят всичко“, за да гарантират оставането на Иран в историческото споразумение от 2015 г. за ядрената програма на Техеран. Това увери канцлерът на ФРГ Ангела Меркел ден, след като държавният глава на САЩ Доналд Тръмп изтегли страната от договора, предава AFP.\r\n„Оставаме ангажирани към споразумението и ще направим всичко, за да гарантираме, че Иран ще изпълнява задълженията си съгласно сделката“, заяви Меркел, допълвайки, че Берлин е взел решение съвместно с Париж и Лондон. Тереза Герова", "date": "2018.05.09", "title": "Ангела Меркел: Европа ще направи всичко, за да задържи Иран в ядреното споразумение"}
{"url": "http://www.focus-news.net/news/2018/05/09/2519854/sliven-v-denya-na-mladezhkoto-samoupravlenie-uchenitsi-poeha-rakovodstvoto-na-obshtinata.html", "text": "Ученици поеха ръководството на Община Сливен в Деня на младежкото самоуправление. Той се отбелязва традиционно всяка година на 9 май. Това съобщиха от пресцентъра на Общината. Кметът Стефан Радев, заместник-кметовете Пепа Чиликова, Румен Иванов и Стоян Марков, както и секретарят на Общината Валя Радева и председателят на Общински съвет - Сливен Димитър Митев предадоха щафетата на представители на Общинския младежки съвет и на ученическите съвети в града.\r\n„Обикновено, най-правилните решения са най-трудните. Младите хора носят духа на по-новото и различното. Имаме нужда от тяхната подкрепа непрекъснато. Вярвам, че решенията, които се взимат сега са свързани с развитието и състоянието на града ни след години и именно младото поколение ще усети това“, каза кметът Стефан Радев по време на срещата си с учениците.\r\nНеговото място зае Мартин Анастасов от Професионална гимназия по икономика. Председател на Общинския съвет ще бъде Даниела Стоева. Тя е председател на Младежки общински съвет и е ученичка от ППМГ „Добри Чинтулов”. На стола на заместник - кмета по финанси Румен Иванов седна ученичката Стефани Дечева от Професионална гимназия по икономика. Заместник – кметът по икономическо развитие Стоян Марков отстъпи мястото си на Тома Стефанов от ОУ „Д-р Иван Селимински”. Мястото на Пепа Чиликова заместник – кмет по хуманитарни дейности зае Стефка Цветкова от СУ „П. К. Яворов”. Днес заместник на секретаря на Общината Валя Радева ще бъде Мариян Желязков от ОУ „Д-р Иван Селимински”.\r\n„Инициатива като тази цели да повиши уменията и знанията на младите и каква е тяхната роля при вземането на решения. Възможност като тази е много ценна за тях, защото те виждат отблизо как протича един работен ден и разбират трудността на управлението. Също така могат да предложат решения, които много често се оказват подходящи. По този начин управляващите чуват техния глас“, заяви експертът на Младежкия дом Анелия Иванова.\r\nСлед срещата, всеки един от младежите пое задълженията на титуляра. Нов директор ще има и Младежки дом – Сливен. Начело застава ученичката Елеонора Константинова от ОУ „Д-р Иван Селимински”.", "date": "2018.05.09", "title": "Сливен: В Деня на младежкото самоуправление ученици поеха ръководството на Общината"}
{"url": "http://www.focus-news.net/news/2018/05/09/2519872/dokumentite-ot-trudovoto-dosie-na-rabotnika-ili-sluzhitelya-mogat-da-se-sazdavat-i-sahranyavat-v-elektronen-format.html", "text": "Работодателите, които желаят, могат да създават и съхраняват документите от трудовото досие на работника или служителя в електронен формат, като спазват специфични правила, съобщиха от правителствената информационна служба. Те се уреждат с нова Наредба за вида и изискванията за създаването и съхраняването на електронни документи в трудовото досие на работника или служителя.\r\nС Наредбата се определят вида на електронните документи и изискванията към тяхното създаване, съхраняване и размяна. Установяват се минимални изисквания, които да гарантират сигурността, надеждния произход и целостта на електронния документ, както и дългосрочното съхраняване на информацията, за да се осигури правната валидност на документа за продължителен период и да се гарантира, че той може да бъде валидиран, независимо от бъдещи промени в технологиите. Документите, създавани от работодателя, задължително ще се подписват с квалифициран електронен подпис.\r\nОпределят се специфични изисквания към информационната система на работодателя, чрез които се гарантира целостта и проследимостта на постъпване на информацията в нея. Изисква се информационните системи да не позволяват случайно или незаконно унищожаване на документи и данни и да не се допуска неправомерен достъп, изменение или разпространение на личните данни на работниците и служителите.\r\nЗа размяна на електронни документи между работодателя и работника или служителя ще се изисква изрично съгласие на работника или служителя, като то може да бъде оттеглено по всяко време.\r\nИзпращането и получаването на електронните документи ще се извършва чрез услуга за електронна препоръчана поща, предоставяща възможност за доказване на връчването на всяко съобщение. Всички разходи за размяна на електронните документи ще са за сметка на работодателя.\r\nЗапазва се възможността документите в трудовото досие да се създават на хартия, като се гарантира, че работниците и служителите могат да подават документи на хартиен носител при изградена информационна система на работодателя.", "date": "2018.05.09", "title": "Документите от трудовото досие на работника или служителя могат да се създават и съхраняват в електронен формат"}
{"url": "http://www.focus-news.net/news/2018/05/09/2519873/kathimerini-v-gartsiya-arestuvaha-14-zapodozreni-vav-finansirane-na-terorizma.html", "text": "Гръцкото звено за борба с тероризма арестува 14 души - 13 граждани на страната и един чужденец, заподозрени във финансиране на терористична организация и пране на пари, съобщава електронното издание Kathimerini. Обвиняемите, 11 мъже и три жени, са задържани във вторник сутринта по силата на заповеди за арест, издадени от разследващ магистрат. \r\nРазследването срещу тях е започнало на 28 октомври миналата година след арестуването на 29-годишния Константинос Г. , който в периода между март и май 2017 г. изпрати писмо-бомба до бившия гръцки премиер Лукас Пападимос и до други 10 европейски официални лица. Установено е, че 14-те лица са депозирали пари в банкова сметка, използвана от Константинос Г., за да източва пари. \r\nСпоред източници, заподозрените са роднини на затворници и вероятно не са били наясно, че внасят пари в сметката, която арестуваният е използвал.  След като банковата тайна е отменена като част от разследването, е разкрито, че заподозрените превеждат суми в диапазона между 100 и 600 евро по сметката. Константинос Г. е използвал фалшиво име за сметката, по която е получавал пари в замяна на услуги, които е трябвало да предостави на затворници. Според полицейски източник затворниците, на които е трябвало да бъдат предоставяни услуги, са съдени за тероризъм. \r\nШирокият списък на предлаганите услуги включва предоставяне на мобилни телефони срещу такса от 300 евро и помощ за смяна на затворническите килии, таксувана на цена от 600 евро.\r\nАко бъдат осъдени, 14-те заподозрени биха могли да бъдат лишени от свобода за срок до 10 г. Тереза Герова", "date": "2018.05.09", "title": "Kathimerini: В Гърция арестуваха 14 заподозрени във финансиране на тероризма"}
{"url": "http://www.focus-news.net/news/2018/05/09/2519874/pravitelstvoto-odobri-pozitsiyata-na-balgariya-za-107-ata-sesiya-na-mezhdunarodnata-konferentsiya-na-truda.html", "text": "Правителството одобри позицията и състава на правителствената част от националната тристранна делегация на България, която ще участва в 107-та сесия на Международната конференция на труда, съобщиха от правителствената информационна служба. Форумът ще се проведе в периода в периода 28 май - 8 юни в Женева. Българската делегация ще се ръководи от министъра на труда и социалната политика Бисер Петков.\r\nПо време на конференцията ще се обсъди създаването на международен стандарт за насилието над мъжете и жените на работното място. В дневния ред са и теми, свързани с развитието на социалния диалог и сътрудничество на Международната организация на труда в подкрепа изпълнението на Целите за устойчиво развитие.", "date": "2018.05.09", "title": "Правителството одобри позицията на България за 107-ата сесия на Международната конференция на труда"}
{"url": "http://www.focus-news.net/news/2018/05/09/2519871/sofiya-dvizhenieto-na-am-trakiya-pri-km-22-v-posoka-plovdiv-se-osashtestvyava-v-izprevarvashtata-lenta-poradi-ptp.html", "text": "Движението на АМ \"Тракия\" при км 22 в посока Пловдив, се осъществява в изпреварващата лента поради ПТП, това съобщиха от пресцентъра на Агенция \"Пътна инфраструктура\". Движението се регулира от полицията.", "date": "2018.05.09", "title": "София: Движението на АМ \"Тракия\" при км 22 в посока Пловдив се осъществява в изпреварващата лента поради ПТП"}
{"url": "http://www.focus-news.net/news/2018/05/09/2519876/sofiya-vremenno-e-ogranicheno-dvizhenieto-pri-km-22-na-am-trakiya-v-posoka-plovdiv-poradi-izmivane-na-patnoto-platno-ot-razlyato-gorivo-vsledstvie-na-ptp.html", "text": "Временно е ограничено движението при км 22 на АМ \"Тракия\" в посока Пловдив поради измиване на пътното платно от разлято гориво, вследствие на ПТП, съобщиха от пресцентъра на Агенция \"Пътна инфраструктура\". Всички шофьори изчакват на място.", "date": "2018.05.09", "title": "София: Временно е ограничено движението при км 22 на АМ \"Тракия\" в посока Пловдив поради измиване на пътното платно от разлято гориво, вследствие на ПТП"}
{"url": "http://www.focus-news.net/news/2018/05/09/2519875/zam-ministar-denitsa-nikolova-nad-24-mlnlv-se-investirat-v-pernik-ot-mrrb-za-podobryavane-na-gradskata-sreda.html", "text": "Над 24 млн. лв. се инвестират в Перник по линия на Министерството на регионалното развитие и благоустройство (МРРБ), чрез Оперативна програма „Региони в растеж“ 2014-2020 г. за подобряване на градската среда и повишаване стандарта на живот на хората. Това заяви зам.-министър Деница Николова, която заедно с кмета на Община Перник Вяра Церовска и областния управител Ирена Соколова откри официално облагородената централна част на кв. „Тева“ в град Перник, съобщиха от пресцентъра на МРРБ. Над 1,2 млн.лв. са инвестирани в модернизирането на площадното пространство на най-новия пернишки квартал, в който са изградени нови алеи, детски площадки, кътове за отдих, парково озеленяване, атракциони и др. Обектът е част от проекта „Подобряване на градската среда в гр. Перник“, финансиран от Оперативна програма „Региони в растеж“ 2014-2020 г. с близо 4 млн. лв. Освен благоустрояване на жилищния квартал се изгражда „Парк на предизвикателствата в местността Войниковец\" и се реконструира мост над река Струма. Николова напомни, че само преди дни е одобрен и проектът за модернизация на градския транспорт на Перник за над 6.5 млн. лв. 4 млн. лв. пък са осигурени за енергийно обновяване на многофамилни жилищни сгради, с което се подобрява и жилищната база. „Нашата единствена цел е хората в Перник да се чувстват все по-добре, а защо не и градът да стане предпочитано място за живот и на столичани“, каза още зам.-министърът.\r\nДеница Николова отбеляза, че има голяма символика в официалното откриване на площада на днешния ден, когато честваме Деня на Европа. „Освен единението на Европа, което празнуваме днес, виждаме нагледно по какъв начин европейската солидарност води до това да живеем по-добър живот и да се чувстваме по-добре в местата, които посещаваме“, каза тя. Деница Николова отбеляза също, че проектите за модернизиране на градската среда винаги са били с особен фокус на правителствата „Борисов“, защото те водят до качествена промяна на българските градове, които придобиват европейски облик и създават редица облекчения за хората. „В рамките на Оперативна програма „Регионално развитие“, която изпълнявахме в периода 2007-2013 г., и настоящата програма „Региони в растеж“, по която работим до 2020 г., инвестираме над 800 млн. лв. в мерки за подобряване на градската среда, парковите пространства, строежа на нови детски площадки и зелени площи, които допринасят  за по-доброто качество на живот. Видимият ефект е повече от ясен, защото във всеки по-голям град може да има модерен и поддържан парк, в  който се чувстваме добре, когато почиваме и отглеждаме нашите деца“, отчете заместник-регионалният министър. Тя добави, че с инвестиции по програмата е подобрена и сигурността в градските паркове. „Само до преди 8 години в тях нямаше осветление, нямаше дори пейки, да не говорим за детските площадки, които бяха опасни за игра и несигурни за децата“, отбеляза тя. \r\nПред журналисти зам.-министър Деница Николова коментира, че Оперативна програма „Региони в растеж“ се изпълнява с много добри темпове.  Към днешна дата са договорени над 73% от ресурса, който е в размер на 3,018 млрд. лв., а 30% от договорените средства са разплатени. Сключените договори са 480, като очакванията са до края на годината своята реализация да завършат 163 проекта. Общо 68 български града ще бъдат обновени с европейските средства до края на годината, а освен това се очакват и значителни инвестиции в областта на социалните домове и модернизирането на спешната помощ. Над 380 млн. лв. от програмата  пък се влагат в ремонт на републикански пътища. Работи се по 26 ключови пътни отсечки, част от TENT мрежата и свързващи население места в страната.", "date": "2018.05.09", "title": "Зам.-министър Деница Николова: Над 24 млн.лв. се инвестират в Перник от МРРБ за подобряване на градската среда"}
{"url": "http://www.focus-news.net/news/2018/05/09/2519877/sofiya-27-godishen-mazh-se-e-samoubil-s-pistolet.html", "text": "27-годишен мъж е починал след като се е прострелял в главата с пистолет. Това съобщиха за Агенция „Фокус“ от СДВР. Сигналът за инцидента е получен на 8 май, преди обяд. Причините и обстоятелствата около нещастният инцидент към момента се изясняват.", "date": "2018.05.09", "title": "София: 27-годишен мъж се е самоубил с пистолет"}
{"url": "http://www.focus-news.net/news/2018/05/09/2519879/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-11-may.html", "text": "Въвежда се временна организация на движението във връзка с футболна среща на 11 май. Това съобщиха от пресцентъра на Столична Община.   \r\nЗабраняват  се престоят и паркирането на пътни превозни средства както следва :\r\n- От 8.00 часа до 20.00 часа на 11 май при сектор „Г“ на Националния стадион „Васил Левски“ от вход 20 до вход 26.\r\n- От 13.00 часа до 20.00 часа на 11 май на моста пред Националния стадион „Васил Левски“ -20 паркоместа.\r\n- От 16.30 часа на 11 май до приключване на футболната среща ,само пир необходимост и по преценка на ръководството на СДВР се забранява влизането на пътни превозни средства в двете посоки с изключение на автобусите на масовия градски транспорт по: \r\n-ул. „Ген. Гурко“ между бул. „Васил Левски“ и бул. „Евлоги и Христо Георгиеви“, \r\n- бул. „Евлоги и Христо Георгиеви“ между  Орлов мост и бул. „Черни връх“, \r\n- бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2018.05.09", "title": "София: Въвежда се временна организация на движението във връзка с футболна среща на 11 май"}
{"url": "http://www.focus-news.net/news/2018/05/09/2519859/donald-tramp-ignorira-evropa-i-izleze-ot-yadrenata-sdelka-s-iran-es-i-dve-svetovni-sili-shte-prodalzhat-da-go-spazvat-obzor.html", "text": "Държавният глава на САЩ Доналд Тръмп не дочака 12 май, за да обяви решението си дали страната ще остане част от споразумението за ядрената програма на Иран, т.нар. Съвместен всеобхватен план за действие (СВПД), постигнат между световните сили и Техеран през 2015 г. Игнорирайки призивите на европейските си съюзници, на 8 май американският президент съобщи, че Вашингтон се изтегля от договора. „Иранската сделка е дефектна в сърцевината си. Обявявам, че САЩ ще се оттеглят от ядрената сделка с Иран“, заяви Тръмп в телевизионно обръщение от Белия Дом, подчертавайки, че Техеран е водещият световен спонсор на тероризма и дестабилизиращ фактор за стабилността в Близкия Изток.\r\nТръмп и държавният секретар на САЩ Майк Помпео многократно описаха споразумението като „лоша сделка“. Според тях срокът й на действия (до 2025 г.) е твърде кратък. Освен това сегашната администрация във Вашингтон е на мнение, че договорената сделка не е достатъчна, за да ограничи програмата за балистични ракети на Иран и ролята на Техеран като дестабилизиращ фактор в Близкия Изток.\r\nПартньорите на САЩ от Европа, включително Германия, се опитаха да оказват натиск върху Вашингтон в продължение на седмици, повтаряйки неуморно, че сделката е най-добрата, която е можело да бъде постигната. Саудитска Арабия и Израел, от друга страна, насърчаваха САЩ да напуснат ядреното споразумение, като последната наскоро представи противоречиви данни за продължаващата дейност на Иран по разработването на ядрени оръжия. \r\nИзлизането на САЩ от договора предизвика бурната реакция на редица европейски държави, но не само – Руската федерация и Китай също посрещнаха с негодувание решението на Тръмп.  В сряда, 9 май, Европейският съюз отново потвърди, че ще продължи да изпълнява условията на приетия през 2015 г. Съвместен всеобхватен план за действие (СВПД). В съвместно изявление 28-те държави от Общността гарантирайха, че няма да възстановят свалените след рамковото споразумение санкции срещу Техеран, ако Иран продължи да съблюдава изпълнението на договора. \r\nКанцлерът на Германия Ангела Меркел определи решението на Тръмп като „сериозно“ и потвърди намерението на европейските лидери да останат ангажирани с документа. Германия, Франция и Великобритания ще „направят всичко“, за да гарантират оставането на Иран в историческото споразумение от 2015 г. за ядрената програма на Техеран. Това увери канцлерът на ФРГ Ангела Меркел ден, след като държавният глава на САЩ Доналд Тръмп изтегли страната от договора.\r\n„Оставаме ангажирани към споразумението и ще направим всичко, за да гарантираме, че Иран ще изпълнява задълженията си съгласно сделката“, заяви Меркел, допълвайки, че Берлин е взел решение съвместно с Париж и Лондон. \r\nСтана ясно също, че министрите на външните работи на трите европейски държави ще се срещнат с представители на Техеран в понеделник, 14 май, за да разгледат възможностите за запазване на споразумението за ядрената програма на Иран.\r\n„С моите колеги от Германия и Великобритания ще се срещнем следващия понеделник с представител на Иран, за да разгледаме цялостната ситуация“, обяви първият дипломат на Париж Жан-Ив Ле Дриан в ефира на радио RTL.\r\nСъщевременно от Париж увериха, че европейските власти ще „направят всичко възможно\", за да защитят интересите на компаниите, опериращи в Иран, които може да попаднат под действието на нови санкции на САЩ.Китай изрази съжаление за решението на президента на САЩ Доналд Тръмп да изтегли страната от ядрената сделка с Иран и обеща да запази споразумението. „Китай призовава всички заинтересовани страни към отговорно отношение, да имат предвид дългосрочните и общите интереси, да продължават да се стремят към политическо и дипломатическо решение и да контролират правилно споровете, за да се върнат в най-ранния етап на прилагането сделката\", заяви говорителят на външното министерство в Пекин в рамките на редовен брифинг за медиите.\r\nМосква също каза „да“ на запазването на ядреното споразумение с Иран. Министърът на външните работи на Руската федерация Сергей Лавров потвърди, че страната му остава част от него. От външното министерство на Русия обявиха, че Москва е дълбоко разочарована от решението на президента на САЩ Доналд Тръмп да изтегли страната си от ядреното споразумение с Иран.\r\nСлед обявяването на решението на Тръмп атмосферата в Иран също е напрегната. Първоначално президентът Хасан Роухани заяви, че Иран може да продължи обогатяването на уран „без ограничение“ в отговор на решението на президента на САЩ. \r\n„Инструктирах Организацията на Иран за атомна енергия да предприеме нужните мерки за бъдещи действия, така че ако е нужно, да продължим индустриалното обогатяване на уран без ограничение“, заяви Роухани пред държавната телевизия.\r\n„Ще изчакаме няколко седмици преди да приложим това решение. Ще говорим с нашите приятели и съюзници, както и с останалите участници в ядрената договорка“, допълни Роухани.\r\nНамеси се и върховният лидер на Иран. Аятолах Али Хаменей призова европейците да дадат на Техеран „солидни гаранции\", за да му позволят да остане ангажиран със споразумението за ядрената програма на страната, подписано през 2015 г. със световните сили.\r\n„Сега казваме, че искаме да продължим ядреното споразумение с трите европейски държави, (но) не вярвам на тези три държави (...) Искаме да сключим споразумение, да получим солидни гаранции, защото утре те (Франция, Великобритания и Германия) ще направят същото, което направиха САЩ\", заяви Хаменей в реч, излъчена от иранската държавна телевизия.\r\nОбръщайки се към иранското правителство Хаменей предупреди: „Ако не успеете да получите гаранции - а наистина се съмнявам, че можете - не можем да продължим така“. \r\nОт Президентството на Турция обявиха, че се опасяват от отварянето на „нови конфликти“, след като президентът на САЩ Доналд Тръмп обяви във вторник, че изтегля страната от ядреното споразумение с Иран.\r\n„Едностранното оттегляне на САЩ от ядреното споразумение е решение, което ще причини нестабилност и нови конфликти“, заяви говорителят на турското президентство Ибрахим Калин в пост в социалната мрежа „Туитър“.\r\nСъвместният всеобхватен план за действие (СВПД) бе сключен между Иран и шест страни – САЩ, Русия, Китай, Великобритания, Франция и Германия, през 2015 г. Настоящият държавен глава на САЩ Доналд Тръмп многократно го определяше като „най-лошата сделка на всички времена“. За разлика от него европейските държави го оценяват като сериозен дипломатически успех, който позволява ограничаването на заплахата от ядрената програма на Техеран.Тереза Герова", "date": "2018.05.09", "title": "Доналд Тръмп игнорира Европа и излезе от ядрената сделка с Иран, ЕС и две световни сили ще продължат да го спазват (ОБЗОР)"}
{"url": "http://www.focus-news.net/news/2018/05/09/2519870/evropeyskata-komisiya-startira-onlayn-konsultatsiya-s-grazhdanite-za-badeshteto-na-evropa.html", "text": "На Деня на Европа Европейската комисия стартира обществена онлайн консултация, насочена към всички европейски граждани, като ги приканва да споделят своите виждания за посоката, в която Европейският съюз следва да поеме в бъдеще. Това съобщийа от Представителството на Европейската комисия в България.\r\nТази единствена по рода си консултация е част от продължаващия дебат относно бъдещето на ЕС с 27 държави членки, започнал с Бялата книга на Комисията от 1 март 2017 г. Гражданите вече могат да дават своите мнения онлайн, а настоящата консултация ще допълни тази възможност. Освен това онлайн консултацията ще се проведе успоредно с текущите диалози и консултации с гражданите, организирани от Европейската комисия и от държавите членки. Комисията ще увеличи честотата им в периода до изборите за Европейски парламент през май 2019 г., като целта е да бъдат организирани още 500 прояви. \r\nКонсултацията ще продължи до срещата на върха в Сибиу на 9 май 2019 г. Комисията ще представи пред държавите членки междинен доклад относно процеса, свързан с Бялата книга, на заседанието на Европейския съвет през декември 2018 г. Окончателен доклад ще бъде представен на първата среща на върха на ЕС-27 в Сибиу, Румъния, която ще се проведе на 9 май 2019 г., само няколко седмици преди изборите за Европейски парламент.", "date": "2018.05.09", "title": "Европейската комисия стартира онлайн консултация с гражданите за бъдещето на Европа"}
{"url": "http://www.focus-news.net/news/2018/05/09/2519878/varna-proliven-dazhd-zatrudnyava-avtomobilniya-trafik-po-ulitsi-i-bulevardi-v-grada.html", "text": "Проливен дъжд, придружен с гръмотевици, се изсипва над Варна. Дъждът, който заваля преди минути вече затруднява придвижването на автомобили по основните улици и булеварди в града, предаде репортер на Радио „Фокус“ – Варна. Огромните количества вода, изсипали се над Варна за минути, превърнаха пътните отсечки в центъра на града в реки. Пороят наводни южното платно на бул. „Владислав Варненчик“ преди изхода на града, както и бул. „Васил Левски“ до Базар „Левски“. Пътят от Каменар към Вятърната мелница също заприлича на река, а събралата се вода сериозно затрудни придвижването на моторните превозни средства.\r\nДнес следобед не са изключени и локални градушки. Ще продължи да духа слаб до умерен вятър от северната част и температурите ще се понижат още – минимални между 11-16, максимални от 16 до 21 градуса. Това сочи справка в сайта на Националния институт по метеорология и хидрология (НИМХ) при БАН, филиал Варна.", "date": "2018.05.09", "title": "Варна: Проливен дъжд затруднява автомобилния трафик по улици и булеварди в града"}
{"url": "http://www.focus-news.net/news/2018/05/09/2519881/reutersalternativa-za-germaniya-reshi-da-ne-izklyuchva-ot-partiyata-chlen-razkritikuval-memoriala-na-holokosta-v-berlin.html", "text": "Старши член на крайнодясната „Алтернатива за Германия\" няма да бъде изключен от партията заради критиките, които отправи към Мемориала на Холокоста в Берлин, предава Reuters. \r\nВ реч, изнесена в началото на миналата година, Бьорн Хьоке определи мемориала на жертвите на нацисткия режим като „паметник на срама“. Партийното ръководство на „Алтернатива за Германия“ в провинция Тюрингия, откъдето идва Хьоке, осъди изявлението му като злепоставящо партията. Отказът на партията да не гони от редиците си Хьоке бе предшестван от решение на Арбитражния съд в Тюрингия за прекратяване на съдебното производство, което бе стартирано през февруари миналата година.\r\nАрбитражният съд реши, че речта на Хьоке не показва вярност към нацистката идеология и че той не е нарушил правилата на партията. \r\n„Предложението за неговото изгонване е напълно мотивирано от политическа власт, Бьорн Хьоке не е нарушил нито Конституцията, нито вътрешните правила на партията“, заяви Щефан Мьолер, говорител на тюрингския клон на „Алтернартива за Германия“. \r\nСлед изборите за федерален парламент през септември миналата „Алтернатива за Германия“ стана третата по сила партия в Бундестага, долната камара на германския парламент. Създадена през 2013 г. от икономист, който се противопоставя на спасителните операции в еврозоната, „Алтернатива за Германия“ се превърна в антиимигрантска партия, подкрепяна от германците, които не одобриха политиката на отворени врати на бежанците, която Ангела Меркел наложи през 2015 г. Тереза Герова", "date": "2018.05.09", "title": "Reuters:„Алтернатива за Германия“ реши да не изключва от партията член, разкритикувал Мемориала на Холокоста в Берлин"}
{"url": "http://www.focus-news.net/news/2018/05/09/2519883/mario-dzhasim-istoricheski-muzey-perushtitsa-martviyat-praznik-v-grada-e-v-pamet-na-vsichki-geroi-ot-tsarkvata-sv-arhangel-mihail-otneli-zhivota-si-v-imeto-na-svobodata.html", "text": "На 9 май е „мъртвият празник“ в героична Перущица, като на този ден перущинци отбелязват 142-та годишнина от славната Априлска епопея. Това каза за Радио „Фокус“ – Пловдив Марио Джасим, уредник в Историческия музей в Перущица. Той разказа, че Перущинското въстание в контекста на Априлската епопея продължава 9 дни, като 9 май е последния ден от борбата, в който църквата „Св. Архангел Михаил“ попада под турски артилерийски обстрел. „Това е сюблимен момент. Църквата е обстрелвана от редовната турска артилерия по заповед на Решид паша. В следствие на този обстрел, куполът на църквата пада върху хората, които са били вътре. А тя е помещавала над 200 души, като за тях храма е бил последното им убежище.  След като куполът пада и убива една част от хората, които са там, Решид паша изпраща свои пратеник, който приканва оцелелите да се предадат. Точно в този момент, когато хората от църквата виждат, че свободата буквално е на една ръка разстояния, те започват да се самоубива. Спас Гинов пръв посяга към оръжието, за да не попадне в ръцете на турците, като убива пет от шестте си деца, както и бременната си съпруга Гюрга“, каза Марио Джасим. Той обясни, че този исторически момент е възпроизведен в картината на Добри Добрев „Защитата на Перущица“, в чийто център е изобразен именно Спас Гинов в момента, в който взима решението да се самоубие, също да убие децата и жена си.\r\n„По стечение на обстоятелствата, най-големият син на Спас Гинов – Рангел  успява да избяга в суматохата и е единствения оцелял член от семейството. Примерът на Спас последва Кочо Честименски, който също се намира на картината, изобразен малко по-встрани. Друг е въпросът, че в поемата „Кочо“ на Иван Вазов е възпят именно Кочо Честименски, за сметка на Спас Гинов, но това е точно поради художествени съображения, когато самият Вазов така е преценил. Но картината показва, че точно Спас Гинов е човекът, който поставя началото на този избор – самоубийство в името на свободата, последван от 38 души в църквата, които дават живота си в този ден“, разказа още уредникът в Историческия музей в Перущица. По думите на Марио Джасим, обшият брой на загиналите в църквата по време на Априлската епопея е 127 души. „Спас Гинов е бил най-богатият човек в Перущица и точно дава началото на тази героична саможертва. Тоест, богатите хора тогава, когато са имали възможност, са се отдавали изцяло на въстанието и неговата подготовка“, коментира Джасим.\r\nУредникът разказа, че идеята за „мъртвия празник“ в Перущица се ражда от комитета „27 априлий“. „Това е един комитет, който оцелелите от Априлското въстание перущинци създават. Празникът е тяхна идея, защото те искат по някакъв начин да го почетат  това събитие. Идеята е подхваната и доразвита до ден днешен в събитията на 9 май“, добави Марио Джасим.\r\nТони МИХАЙЛОВ", "date": "2018.05.09", "title": "Марио Джасим, Исторически музей – Перущица: „Мъртвият празник“ в града е в памет на всички герои от църквата „Св. Архангел Михаил“, отнели живота си в името на свободата"}
{"url": "http://www.focus-news.net/news/2018/05/09/2519880/interfaks-rusiya-na-voenniya-parad-v-kaliningrad-beshe-demonstrirana-boyna-tehnika-koyato-pritesnyava-nato.html", "text": "За първи път руските ракетни комплекси „Искандер - М“ взеха участие в парада, посветен на Деня на победата в Калининград, предава руската информационна агенция Интерфакс. Агенцията уточнява, че новите ракетни комплекси са включени в състава на сухопътните войски на Балтийския флот и са били разположени на територията на Калининградска област. В кореспонденцията се съобщава, че редом с „най-масовия съветски танк от времето на войната Т-34“ са били показани съвремените зенитни комплекси С-400, бреговите ракетни комплекси „Бал“ и „Бастион“. В парада са участвали над 1800 военнослужещи, като две от каретите са били от военнослужещи жени. Според  „Интерфакс“ новите оперативно-тактически ракетни комплекси „Искандер - М“ играят особено важна роля за постигне на въздържане на действията на Северноатлантическия алинс по границите с Русия.", "date": "2018.05.09", "title": "Интерфакс (Русия): На военния парад в Калининград беше демонстрирана бойна техника, която притеснява НАТО"}
{"url": "http://www.focus-news.net/news/2018/05/09/2519884/zam-predsedatelyat-na-gerb-tsvetan-tsvetanov-shte-uchastva-vav-foruma-tolerantnostta-v-zapadnite-balkani-klyuch-kam-evropa-na-10-may.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще участва във форума „Толерантността в Западните Балкани: ключ към Европа“, съобщиха от пресцентъра на партията. Събитието е част от календара на Българското председателство на Съвета на ЕС и ще се проведе на 10 май 2018 г. в Зала 8 на Националния дворец на културата. Негови организатори са евродепутатите от ГЕРБ/ЕНП Андрей Ковачев и Асим Адемов.\r\nОткриването на събитието е насрочено за 10.00 часа, а в него ще участват Цветан Цветанов, министърът на Българското председателство на Съвета на ЕС Лиляна Павлова и евродепутатите Асим Адемов и Андрей Ковачев.", "date": "2018.05.09", "title": "Зам.-председателят на ГЕРБ Цветан Цветанов ще участва във форума „Толерантността в Западните Балкани: ключ към Европа“ на 10 май"}
{"url": "http://www.focus-news.net/news/2018/05/09/2519886/shpionski-skandal-na-ostrov-kipar-zadarzhan-e-pensioniran-mitnicheski-sluzhitel-pri-opit-da-predade-informatsiya-na-kiparskite-gartsi.html", "text": "Заражда се шпионски скандал между т.нар. Северно-кипърска турска република (СКТР) и Република Кипър, предаде информационната агенция Догу хабер ажансъ (ДХА). При опит да премине от т.нар. СКТР в Република в Кипър е задържан пенсиониран митнически служител с инициали С. А., на 60 години. В автомобила му са открити голям брой документи, съдържащи военни и граждански митнически данни. Става въпрос по-специално за информация относно пристигане и отпътуване на кораби във Фамагуста, за самия трафик на пристанището и за дестинациите. Данните се отнасят за периода 2017-2018 година. Извършен е и обиск в жилището му – иззети са 4 компютърни конфигурации и USB флаш-памет с информация. След разпити в полицията, заподозреният за шпионаж С. А веднага е изправен пред съда и му е наложена мярка за неотклонение „Задържане под стража”. Георги Димов", "date": "2018.05.09", "title": "Шпионски скандал на остров Кипър – задържан е пенсиониран митнически служител, при опит да предаде информация на кипърските гърци"}
{"url": "http://www.focus-news.net/news/2018/05/09/2519887/nkzhi-remonti-v-mezhdugariyata-skutare-manole-i-manole-belozem-nalagat-prekasvane-deystvieto-na-avtomatichnata-signalizatsiya-na-nyakolko-preleza.html", "text": "От 08.00 ч. на 10 май 2018 г. поради извършване на строително-ремонтни работи в междугарието Белозем – Оризово и в района на гара Белозем ще бъде прекъснато действието на електрическата бариера на жп прелеза в района на гара Скутаре, автоматичната бариера на прелеза в междугарието Скутаре – Маноле и автоматичната сигнализация на прелеза в междугарието Маноле – Белозем.\r\nЗа времето на ремонта шосейните светофари и бариерните механизми ще бъдат демонтирани, а влаковете ще преминават през упоменатите прелези с 15 км/ч. и подаване на звуков сигнал. Това съобщиха от пресцентъра на Национална компания \"Железопътна инфраструктура\".\r\nУмоляваме водачите на МПС и гражданите да преминават през  прелезите с повишено внимание!\r\nРемонтните дейности са част от обект „Рехабилитация на железопътен участък Скутаре – Оризово“, попадащ в обхвата на проект „Рехабилитация на железопътната инфраструктура по жп линията Пловдив – Бургас – Фаза 2“. Изпълнението на проекта ще допринесе за подобряване на качеството на предлаганите услуги и увеличаване скоростта на движение на влаковете.", "date": "2018.05.09", "title": "НКЖИ: Ремонти в междугарията Скутаре – Маноле  и Маноле – Белозем налагат прекъсване действието на автоматичната сигнализация на няколко прелеза"}
{"url": "http://www.focus-news.net/news/2018/05/09/2519885/sport-mnogo-silna-konkurentsiya-za-mirela-demireva-v-shanhay.html", "text": "Мирела Демирева ще се срещне още в първото си състезание с непобедимата в последните сезони в скока на височина Мария Ласицкене. Двете ще участват на Диамантената лига в Шанхай в събота. Битката в сектора се очаква да започне в 13:15 часа българско време. Това ще бъде дебютно състезание на открито и за двете през това лято, което го превръща в крайно интересно, за да се види на какво ниво ще бъде всяка една от тях преди лютата битка, която ще се разрази с течение на кампанията. Освен Ласицкене, която има 206 см личен рекорд в сектора, над 2 м от атлетките в стартовия списък е скачала и Мари-Лауренс Юнгфлейщ. Германката е преодолявала 200 см и също ще открие сезона в Шанхай.\r\nТова ще бъде второ участие на Демирева на турнира в китайския мегаполис. Мирела стартира там и през 2016 година, когато се нареди пета със 188 см. Именно с такъв резултат Спортист №1 на България за 2016-а открива своите последни три сезона - през 2015 г, 2016 г. и 2017 г. Най-силното ѝ начало на открито е през 2012 г., когато започна със 190 см. Още две атлетки са преодолявали по-висока летва през кариерите си от Демирева. Океана Окуньова (Укр) и Ливърн Спенсър (Св Луч) имат по 198 см. Ерика Кинси (Шв) пък има личен рекорд от 1,97 м, колкото е и този на българката.\r\nВенцислав ДРАГОМАНОВ", "date": "2018.05.09", "title": "Спорт: Много силна конкуренция за Мирела Демирева в Шанхай"}
{"url": "http://www.focus-news.net/news/2018/05/09/2519888/premierat-boyko-borisov-shte-uchastva-v-tseremoniyata-po-vrachvaneto-na-mezhdunarodnata-nagrada-karl-veliki-na-10-may.html", "text": "Министър-председателят Бойко Борисов ще участва утре, 10 май, в церемонията по връчването на годишната Международна награда „Карл Велики“ в гр. Аахен, Германия, съобщиха от правителствената информационна служба. Премиерът ще присъства на събитието по лична покана на носителя на престижния приз за тази година Еманюел Макрон. \r\nПрезидентът на Франция е отличен от Борда на директорите на Дружеството за международната награда „Карл Велики“ за визията му за нова Европа и за възстановяването на европейския проект.\r\nОтличието се връчва от 1950 г. на личности с принос към европейското обединение.", "date": "2018.05.09", "title": "Премиерът Бойко Борисов ще участва в церемонията по връчването на Международната награда „Карл Велики“ на 10 май"}
{"url": "http://www.focus-news.net/news/2018/05/09/2519882/prof-plamen-pavlov-veliko-tarnovo-prisastva-vav-vsyaka-edna-iznesena-lektsiya-v-ramkite-na-proekta-misiya-balgariya.html", "text": "Велико Търново присъства във всяка една изнесена лекция в рамките на проекта „Мисия България“. Причината е, че старата българска столица е един от основните стожери в историята на страната ни. Това каза в града един от посланиците, които представят културно-историческото наследство на България в различни страни - проф. Пламен Павлов, предаде репортер на Радио „Фокус“ – Велико Търново. Той уточни, че инициативата вече е гостувала в седем различни държави и предстоят пътувания до още три. Във всички тях историкът Пламен Павлов и археологът проф. Николай Овчаров, инициатор на кампанията, са изнесли беседи, лекции и презентации на различна тематика. Основното, което ги е обединявало, е била българската история. \r\n„Идеята на проф. Овчаров е великолепна, защото във всички държави има подобна пропаганда, пропаганда в техническия смисъл на думата. Ние в това отношения сме изостанали – хаотични действия, отделни неща. Тук идеята му е стратегическа да се върши една постоянна реклама, ако щете, на България, и то - най-вече на културно-историческото наследство. И двамата имаме опит, той и практически с разкриване на обекти, най-известният пример е Перперикон, който опит ни помага много“, допълни проф. Павлов. Той уточни, че държавите, които се посещават, са определени от Външно министерство, с оглед на това къде има най-голяма нужда от тези беседи. Двамата посланици разказаха и , че са посрещнати топло навсякъде, което е една от основните причини за искането им да продължат с проекта и в други страни.\r\nЛуиза ТРНАЧЕВА", "date": "2018.05.09", "title": "Проф. Пламен Павлов: Велико Търново присъства във всяка една изнесена лекция в рамките на проекта „Мисия България“"}
{"url": "http://www.focus-news.net/news/2018/05/09/2519889/api-vazstanoveno-e-dvizhenieto-pri-km-22-na-am-trakiya-v-posoka-plovdiv.html", "text": "Възстановено е движението при км 22 на АМ \"Тракия\" в посока Пловдив. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.09", "title": "АПИ: Възстановено е движението при км 22 на АМ \"Тракия\" в посока Пловдив"}
{"url": "http://www.focus-news.net/news/2018/05/09/2519890/otchuzhdavat-se-imoti-za-izgrazhdaneto-na-obhodniya-pat-na-s-asenovets.html", "text": "Правителството прие решение за отчуждаване на имоти и части от имоти – частна собственост, необходими за изграждането на обхода на с. Асеновец, който е част от пътя Велико Търново - Гурково. Терените се намират в землището на новозагорското село. Това съобщиха от правителствената информационна служба. Финансирането на отчуждителната процедура се осигурява от Агенция „Пътна инфраструктура“. Решението на Министерския съвет може да бъде обжалвано по реда на Административнопроцесуалния кодекс в 14-дневен срок от съобщаването му на заинтересованите лица. Министерският съвет даде съгласието си чрез търг с тайно наддаване да бъдат продадени неоперативни активи, собственост на две държавни дружества. „Български пощи“ ЕАД ще продаде обекти в Стара Загора с обща площ 159 кв. м, а „Научноизследователски строителен институт – НИСИ“ ЕООД – два етажа от административна сграда на ул. „Алея Топола” №6 в Русе.\r\nПродажбата на имотите с отпаднала необходимост за дружествата е продължение на политиката за понижаване на разходите и увеличаване на приходите им, а постъпленията ще се използват за развитие на дейността им.", "date": "2018.05.09", "title": "Отчуждават се имоти за изграждането на обходния път на с. Асеновец"}
{"url": "http://www.focus-news.net/news/2018/05/09/2519891/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.09", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/09/2519895/dogovoreni-sa-formite-na-satrudnichestvo-mezhdu-balgariya-i-armeniya-v-oblastta-na-obrazovanieto-i-naukata.html", "text": "Министерският съвет одобри проекта на Програма за сътрудничество в областта на образованието и науката между правителствата на България и Армения, съобщиха от правителствената информационна служба. Тя обхваща периода 2018-2022 г. и целта й е да насърчи образователния обмен между двете държави, както и разработването и изпълнението на съвместни научни проекти в рамките на Европейската научноизследователска програма „Хоризонт 2020“.\r\nДокументът определя конкретните квоти за обмен на студенти, докторанти, специализанти и преподаватели, мерките за насърчаване на прякото сътрудничество между висшите училища на двете страни и за изучаването на български и арменски език чрез дейността на български и арменски лекторати в страната-домакин и летните училища по език и култура на страната-партньор.\r\nПрез 2017 г. беше отбелязана 25-годишнината от установяването на дипломатически отношения между България и Армения и подписването на междуправителствената програма за активизиране и задълбочаване на двустранните отношения в областта на образованието и науката.", "date": "2018.05.09", "title": "Договорени са формите на сътрудничество между България и Армения в областта на образованието и науката"}
{"url": "http://www.focus-news.net/news/2018/05/09/2519893/ministar-lilyana-pavlova-otkri-izlozhba-za-rotatsionnoto-predsedatelstvo-na-saveta-na-es-v-denya-na-evropa.html", "text": "Министър Лиляна Павлова откри в Деня на Европа информационна изложба с пана за това какво представлява ротационното председателство на Съвета на ЕС, какво може да направи то, с което да промени живота на всеки европеец и защо е важен гласът на гражданите. Това съобщиха от пресцентъра на Министерството за Българското председателство на Съвета на ЕС 2018. \r\nОрганизатор на изложбата е евродепутатът Ева Майдел заедно с Министерството за Българското председателство и Столична Община. Официален старт на изложбата дадоха още кметът на София Йорданка Фандъкова, еврокомисарят Мария Габриел и евродепутатът Андрей Ковачев. \r\n„Изложбата дава отговори на всички въпроси за председателството по един нагледен, прекрасен и достъпен начин. Благодаря на Ева Майдел за инициативата, защото чрез нея гражданите могат да разберат за европейския институционален триъгълник, който днес се представлява от активни българи“, посочи министър Павлова. Тя добави, че много често младите хора я питат как участваме в създаването на европейското бъдеще и дали се чува техният глас. „Попитаха ме и днес, по време на граждански диалог в Софийския университет. Ние не само участваме, но и сме двигатели на решенията, които в момента се взимат в европейските институции“, заяви още министърът при откриването на изложбата, която ще остане пред НДК до 18 май. \r\n„28-те държави членки представят общността в лицето на Съвета на ЕС. Водим сериозни активни диалози с Европейската комисия, която е „правителството“, двигателят на изпълнението на всички политики, които европейските лидери приемат, и от третата страна е Европейският парламент, който кове законите на Европа“, каза още министър Павлова. Тя подчерта, че най-важната част обаче е местната власт, която е най-близо до хората. „Без нея няма как да сме отворени към гражданите, затова специално благодаря на кмета г-жа Фандъкова като наш основен партньор на Българското председателство. А то се реализира в тази прекрасна европейска столица, която буквално разцъфна благодарение на нея и екипа й. Днес София е красива, зелена и модерна, което дава възможност да посрещнем 20 000 души“, заяви министър Павлова. Толкова са пристигналите в София делегати за целите на председателството от неговия старт досега. „От тях чуваме разкошни отзиви не само за заседанията, но и за това, което им предлага нашият град. Разчитаме тези наши гости да се върнат като туристи и да правят бизнес в страната ни“, каза още министър Павлова . \r\nИнформационните табла за ролята на Българското председателство на Съвета на ЕС вече видяха гражданите на Стара Загора, където министър Павлова и Ева Майдел представиха изложбата на 3 ноември 2017 г. Сега е ред на столичани и гостите на София.", "date": "2018.05.09", "title": "Министър Лиляна Павлова откри изложба за ротационното председателство на Съвета на ЕС в Деня на Европа"}
{"url": "http://www.focus-news.net/news/2018/05/09/2519892/petro-poroshenko-natsizmat-be-pobeden-predi-vsichko-ot-ukrainskiya-voynik.html", "text": "Президентът на Украйна Петро Порошенко смята, че украинският войник е имал приоритетна роля при победата над нацизма във Втората световна война. Държавният глава направи това заявление по време на мероприятията по случай Деня на победата в Киев и бе излъчено от телевизионния канал „112 Украина“, предава РИА Новости.\r\n„По мое дълбоко убеждение, над нацизма надделя преди всичко украинския войник“, заяви Порошенко. „Без милионите войници-украинци на бойните полета на Втората световна война, тя, най-вероятно, не би завършила или би продължила по-дълго“.\r\nДържавният глава призова да не се забравят подвизите на украинския народ и подчерта, че по време на войната, в продължение на 35 месеца са се водили активни бойни действия на територията на Украйна. Президентът отбеляза също, че по време на войната милиони украинци са загинали от куршуми, глад и климатичните условия, а нацистите са разрушавали паметници и са осквернявали светите места.\r\nПо-рано, припомня РИА Новости, Порошенко се изказа рязко против акцията „Безсмъртен полк“, която се провежда ежегодно в памет на участниците във войната. Украинският държавен глава заяви, че мисията на шествието е „участие в хибридна война, която Москва води с различни методи“. Руската държавна дума го осъди за тези изявления.\r\nПрез 2015 година Върховната рада на Украйна промени официалното наименование на Деня на победата, изключвайки от него споменаването на Великата Отечествена война. Вместо „Деня на Победата във Великата Отечествена война 1941 – 1945 година, празникът започна да се нарича „Денят на победата над нацизма във Втората световна война 1939 – 1945 година“.\r\nПревод и редакция:", "date": "2018.05.09", "title": "Петро Порошенко: Нацизмът бе победен преди всичко от украинския войник"}
{"url": "http://www.focus-news.net/news/2018/05/09/2519897/pravitelstvoto-utvardi-memorandum-za-razbiratelstvo-s-katar-v-oblastta-na-mladezhta-i-sporta.html", "text": "Министерският съвет утвърди подписания през март т. г. Меморандум за разбирателство в областта на младежта и спорта между правителствата на България и на Катар, съобщиха от правителствената информационна служба. Основните сфери на сътрудничество са свързани с осъществяване на обмен на информация и мнения по въпроси, отнасящи се до младежта и спорта, размяна на покани за участие в срещи и други форуми, както и насърчаване на обмена на делегации, треньори, младежи, специалисти и ръководители в областта на младежта и спорта. Сферите на сътрудничество обхващат спорта за всички, спорта за хора с увреждания, спорта за високи постижения, спортната медицина, антидопинговата дейност, младежките политики, разработването и изпълнението на проекти в сферата на младежта, спортни лагери, управление и поддръжка на спортни съоръжения и др.\r\nМеморандумът предвижда учредяването на смесена комисия, която да координира и контролира изпълнението му.", "date": "2018.05.09", "title": "Правителството утвърди Меморандум за разбирателство с Катар в областта на младежта и спорта"}
{"url": "http://www.focus-news.net/news/2018/05/09/2519896/namalyavane-na-administrativnata-tezhest-za-investitorite-predvizhdat-promeni-v-pravilnika-za-prilagane-na-zni.html", "text": "Промени в Правилника за прилагане на Закона за насърчаване на инвестициите предвиждат отпадането на два документа, изисквани до този момент от инвеститорите, които кандидатстват за издаване на сертификат за клас инвестиция или приоритетен инвестиционен проект. Това са удостоверението за липса на парични задължения към община и свидетелството за съдимост, съобщиха от правителствената информационна служба. Те ще бъдат събирани по служебен път от Българската агенция за инвестиции и Министерството на икономиката. Мярката е поредната от плана на правителството за намаляване на административната тежест за гражданите и бизнеса.\r\nВтората част от промените в Правилника го привеждат в съответствие с влезлите в сила през 2017 г. изменения в Общия регламент за групово освобождаване. Съгласно тях от инвеститора, който кандидатства за регионална инвестиционна помощ, ще се изисква да потвърди, че през последните две години не е извършвал преместване на предприятието, в което предстои да бъде осъществена първоначалната инвестиция, и да се ангажира да не прави такова преместване за период до две години след приключването на инвестицията. Ще се прецизират също редът и условията за прилагане на финансовите мерки за изграждане на елементи на довеждаща техническа инфраструктура, за частично възстановяване на извършените разходи за осигуровки и за обучение.\r\nИзмененията ще позволят да бъде продължено ефективното привличане и насърчаване на изпълнението на съществуващи и бъдещи значими за икономиката ни инвестиционни проекти с издаден сертификат по реда на ЗНИ на територията на страната.", "date": "2018.05.09", "title": "Намаляване на административната тежест за инвеститорите предвиждат промени в Правилника за прилагане на ЗНИ"}
{"url": "http://www.focus-news.net/news/2018/05/09/2519902/burgas-patnite-nastilki-v-oblastta-sa-mokri-na-mesta-zaradi-prevalyavaniya-ot-dazhd.html", "text": "Пътните настилки са мокри на места заради превалявания от дъжд в област Бургас, съобщи за Радио „Фокус“ – Бургас дежурният в Областно пътно управление. Видимостта е добра. Движението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срокът е до 13 май тази година.\r\nИзвършват се ремонтни дейности на пътя  и Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните. Ремонтите в този участък трябва да приключат до 18 юни 2018 г.\r\nПродължава извършването на кърпежи в редица пътни участъци в областта.  Работни екипи има в отсечките Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Заберново, Визица – Петрова нива, Кръстина – Камено, както и в отсечката кв. „Горно Езерово“ – село Братово.\r\nМокри са пътищата и в града. Интензивно се извършва движението  по основните улици и булеварди. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nИнтензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща.\r\nНа входно-изходните пътни артерии на Бургас движението се осъществява нормално, без задръствания.\r\nВеселина НИКОЛОВА", "date": "2018.05.09", "title": "Бургас: Пътните настилки в областта са мокри на места заради превалявания от дъжд"}
{"url": "http://www.focus-news.net/news/2018/05/09/2519900/dobrich-v-hudozhestvena-galeriya-e-predstavena-izlozhbata-zaedno-uchim-tvorim-i-igraem-savmestna-initsiativa-mezhdu-tri-obrazovatelni-institutsii.html", "text": "В Художествена галерия - Добрич зам.-кметът в ресор „Хуманитарни дейности“ д-р Емилия Баева откри изложба от творби на ученици и деца, участници в проекта „Заедно учим, творим и играем“. Това съобщиха от пресцентъра на Община град Добрич. В изложбата са експонирани най-добрите творби, сътворени от 184 деца през учебната година, изработени в извънкласните дейности по „Изобразително изкуство“, „Занаяти“ и „Мултикултурен фолклор“. Участници в изложбата са децата от ДГ № 32 „Зорница“,  ОУ „Христо Смирненски“ и Обединено училище “Йордан Йовков“ - Добрич. Основната цел на организираното събитие е свързана с насърчаване на общуването и съвместните изяви между деца и ученици в интеграционна и мултикултурна среда.  Създадените условия в дейностите по проекта допринесоха за развитие на творческия и интелектуалния потенциал на децата и стимулираха тяхната изява.", "date": "2018.05.09", "title": "Добрич: В Художествена галерия е представена изложбата „Заедно учим, творим и играем“ - съвместна инициатива между три образователни институции"}
{"url": "http://www.focus-news.net/news/2018/05/09/2519867/afp-boris-dzhonsan-predupredi-sasht-da-ne-se-opitvat-da-podkopavat-yadrenata-sdelka-s-iran.html", "text": "Британският външен министър Борис Джонсън предупреди САЩ да не се опитват да подкопаят ядрената сделка с Иран, след като обявиха решението да се изтеглят от нея, като допълни, че Вашингтон трябва да „изясни\" плановете си.\r\n„Настоявам САЩ да не предприемат каквито и да било действия, които биха попречили на други страни да продължат работата си\" по договора подчерта Джонсън пред парламента, като добави, че Великобритания ще остане ангажирана със сделката, тъй като тя остава „жизненоважна\" за националната й сигурност.Тереза Герова", "date": "2018.05.09", "title": "AFP: Борис Джонсън предупреди САЩ да не се опитват да подкопават ядрената сделка с Иран"}
{"url": "http://www.focus-news.net/news/2018/05/09/2519856/shumen-s-razpit-na-svideteli-prodalzhi-porednoto-zasedanie-po-deloto-za-zhp-katastrofata-v-selo-hitrino.html", "text": "С разпит на свидетели продължи днес поредното заседание в Окръжен съд-Шумен по делото за жп катастрофата в село Хитрино, предаде репортер на Радио „Фокус“-Шумен. Сред далите показания пред съдебния състав, председателстван от съдия Румяна Райкова, бяха основно служители на фирмата „Булмаркет рейл карго“- от отделите по оперативна сигурност и безопасност, експлоатация, влаков диспечер, главен механик по товаро- разтоварни системи, локомотивен инструктор и др. \r\nЕдин от свидетелите разказа, че е бил на мястото на инцидента в следобедните часове на 10 декември 2016 година, като част от сформирана комисия за снемане на информация за състоянието на локомотивите. Следващото му посещение е на 12 декември 2016 година. Тогава са правени протоколи за стрелка №1, като не е имало видими поражения по нея. Стрелка №5, според свидетеля е била незаключена, но по този въпрос е станала разправия с представителите на жп секция Горна Оряховица и в протокола е записано, че стрелката ще бъде заснета в състоянието, в което е. Не е посочено, че тя е незаключена. Прокурор Маргарита Георгиева предяви протокола от 12 декември 2016 година и по снимките свидетелят посочи пред съда кои елементи от стрелка №5 говорят, че тя е незаключена. Свидетелят каза още, че след огледа на двете стрелки са стигнали и до шести вагон, видимо е било, че се е движил по два коловоза. Свидетелят отговори на въпроси, свързани с използването на румънски цистерни от фирмата, принципни въпроси за осъществяването на гранични преходи, за изчисляване на работното време на локомотивните машинисти, правилата за превоз на подобен вид товари, за квалификацията на първи и втори локомотивен машинист и кога вторият може да поеме управлението на влака и др. \r\nПред съда бяха дадени показания относно композирането на влаковата композиция, която е била с тонаж от 1756 тона, но нито като дължина, нито като тегло влакът не е превишавал максимално разрешените стойности. Изслушан бе свидетел, който разказа за организацията по претоварването на дерайлиралите цистерни и извеждането им от мястото на инцидента. Той подробно описа кога са били допуснати до мястото на инцидента, как е действано по изолиране на теча, за съвместните усилия с главен комисар Николай Николов, директор на ГД „ПБЗН“  за обезопасяване на района и недопускане на загазяване и нов взрив.\r\nИвелина ИВАНОВА", "date": "2018.05.09", "title": "Шумен: С разпит на свидетели продължи поредното заседание по делото за жп катастрофата в село Хитрино"}
{"url": "http://www.focus-news.net/news/2018/05/09/2519898/tass-sasht-vavedoha-sanktsii-protiv-voenni-strukturi-na-rusiya-iran-severna-koreya-kitay-i-organizatsii-ot-turtsiya-i-sauditska-arabiya.html", "text": "Американската администрация взе решение да въведе санкции по отношение на редица руски, ирански, севернокорейски, ирански и китайски структури, както и организации от Турция и Саудитска Арабия, инкриминирайки ги за нарушения на националното законодателство на САЩ за неразпространение на оръжия за масово унищожение. Съответстващото уведомление Държавният департамент на САЩ помести в сряда в сборника официални документи на американското правителство – т.нар. Федерален регистър, предава ТАСС.\r\nКонкретно, в черни списък влязоха учебният център на зенитно-ракетните войски в Гатчино, 18-и Централен научно-изследователски институт на Министерството на отбраната на Русия в Курск, Конструкторското бюро за приборостроене в Тула, 183-и гвардейски зенитно-ракетен полк и Научно-производствения концерн „БАРЛ“. За пореден път санкции са въведени спрямо Главното управление на Генералния щаб на руските ВС (бившето ГРУ – Главно разузнавателно управление).\r\nОбщо в списъка влизат 28 структури. Според твърденията на правителството на САЩ, всички те е една или друга степен са помагали на Иран, Сирия и Северна Корея да разработят крилата или балистични ракети.\r\nПревод и редакция:", "date": "2018.05.09", "title": "ТАСС: САЩ въведоха санкции против военни структури на Русия, Иран, Северна Корея, Китай и организации от Турция и Саудитска Арабия"}
{"url": "http://www.focus-news.net/news/2018/05/09/2519904/kmetat-na-peshtera-nikolay-zaychev-otkri-izlozhba-s-kartini-ot-vtoriya-natsionalen-plener-po-zhivopis.html", "text": "Кметът на Пещера Николай Зайчев откри изложба с картини от Втория национален пленер по живопис, организиран от Община Пещера, който се проведе от 1 до 6 май, съобщиха от общинската администрация. Шестима художници от Пазарджик, Велинград, Пловдив, Радилово и Ловеч рисуваха на тема „Пещера, късче от Европа“. „Датата 9 май за откриване на изложбата не беше избрана случайно. Днес отбелязваме Деня на Европа, Деня на победата и летния Никулден. А за нас празникът е четворен, защото можем да покажем нарисуваното в рамките на националния пленер. Благодарим на кмета Николай Зайчев за доверието, което ни гласува отново“, каза при откриването един от инициаторите на пленера, пазарджишкият художник Константин Анастасов. Освен него в началото на май в Пещера рисуваха Атанас Шикеров от Пазарджик, Бранимир Манушев от Велинград, Величко Тодоров от Пловдив, Илия Тончев от Радилово и Николай Добрев от Ловеч. Дванайсетте платна са подредени в читалище „Развитие“. Сред тях освен забележителностите на Пещера има и две икони- на покровителя на Пещера Свети Георги и на Света Богородица", "date": "2018.05.09", "title": "Кметът на Пещера Николай Зайчев откри изложба с картини от Втория национален пленер по живопис"}
{"url": "http://www.focus-news.net/news/2018/05/09/2519903/plovdiv-dvudnevna-akademichna-konferentsiya-na-tema-episkopskata-bazilika-na-filipopol-prouchvaniya-i-rezultati-2015-2017-shte-se-provede-v-grada.html", "text": "Двудневна академична конференция на тема „Епископската базилика на Филипопол: проучвания и резултати (2015 – 2017)“ ще се проведе в Пловдив. Това съобщиха за Радио „Фокус“ – Пловдив от Дирекция „Култура и културно наследство“ към Общината. Конференцията започва на 10 май от 10.00 часа в Малката конферентна зала на Дома на културата \"Борис Христов\". На конференцията публично ще бъдат представени и дискутирани резултатите от проучванията на Епископската базилика в Пловдив, проведени от различните специалисти между началото на 2015 и края на 2017 година. Освен презентациите на участниците, двудневната програма на конференцията включва и посещение на Епископската базилика и Малката базилика, както и откриване на тематична изложба с артефакти от Епископската базилика в Регионалния археологически музей. Материалите от конференцията впоследствие ще бъдат публикувани в сборник. В официалното откриване от 10.00 до 10.30 часа ще участват Амелия Гешева, заместник-министър на културата, инж. Иван Тотев, кмет на Община Пловдив, доц. д-р Костадин Кисьов, директор на Регионален археологически музей – Пловдив, и Ленко Ленков, Фондация „Америка за България“. Организатори на събитието са Община Пловдив, Регионален археологически музей – Пловдив и Фондация „Америка за България“.", "date": "2018.05.09", "title": "Пловдив: Двудневна академична конференция на тема „Епископската базилика на Филипопол: проучвания и резултати (2015 – 2017)“ ще се проведе в града"}
{"url": "http://www.focus-news.net/news/2018/05/09/2519901/ria-novosti-benyamin-netanyahu-i-aleksandar-vuchich-vzeha-uchastie-v-aktsiyata-bezsmartniya-polk-v-moskva.html", "text": "Министър-председателят на Израел Бенямин Нетаняху и президентът на Сърбия Александър Вучич взеха участие в акцията „Безмъртния полк“ на Червения площад в Москва, предава РИА Новости.\r\nАкцията „Безсмъртния полк“ се провежда за седми пореден път през 2018 година. През 2017-а акцията събра около 250 хиляди участници извън Русия. Според данните на Министерството на външните работи на страната, шествия са се провели в повече от 60 държави, сред които страните от ОНД (Общността на независимите държави), Сърбия, Израел, Гърция, България, САЩ, Великобритания и Франция.\r\nПо-рано на Червения площад завърши военния парад в чест на 73-ата годишнина от победата във Втората световна война.\r\nВ парада взеха участие повече от 13 хиляди военнослужещи, бяха задействани 159 единици съвременно въоръжение и военна техника, както и 75 самолета и хеликоптера.\r\nПревод и редакция:", "date": "2018.05.09", "title": "РИА Новости: Бенямин Нетаняху и Александър Вучич взеха участие в акцията „Безсмъртния полк“ в Москва"}
{"url": "http://www.focus-news.net/news/2018/05/09/2519905/mvr-8468-vodachi-i-patnitsi-sa-provereni-za-nevracheni-fishove-i-neplateni-globi-otneti-sa-254-knizhki.html", "text": "6394 моторни превозни средства са проверени в рамките на проведената през миналата седмица (2 май – 6 май) специализирана полицейска операция за невръчени фишове и неплатени задължения по Закона за движение по пътищата, съобщиха от пресцентъра на МВР. Проверките бяха проведени основно по пътищата, водещи към граничните пунктове на страната, и в тях участваха екипи на Пътна полиция и Агенция „Пътна инфраструктура“. Освен водачите на всяко едно от превозните средства, проверени са и 2 074 пътника. В хода на инспекциите на водачите са връчени 1092 електронни фиша, а на техните спътници - 179 фиша. Освен това са отнети 254 свидетелства за управление на моторно превозно средство за неплатени глоби, т. нар. шофьорски книжки. Данните бяха изнесени от инспектор Петър Соколов от сектор „Пътно движение и правоприлагане“ и инспектор Иво Писанов от сектор „Административно-наказателна дейност“ в отдел „Пътна полиция“ на ГДНП. \r\nОсвен за фишове и неплатени глоби, при операцията са констатирани и други нарушения. Установени са 218 случая на водачи и пътници, които са се движили без задължителните обезопасителни средства – колани и каски,  74 - на движение без задължителната застраховка „Гражданска отговорност“, и други 56 – без платена винетна такса. \r\nКонстатирани са 36 случая на водачи, седнали зад волана след употреба на алкохол, и на други 16 – след употреба на наркотични вещества и техни аналози. В други 107 случая е установено шофиране с технически неизправно МПС. По време на операцията са засечени и 46 случая на шофиране от неправоспособни водачи. \r\nЕкипите, участвали в операцията, са констатирали и 1370 други нарушения на ЗДвП.", "date": "2018.05.09", "title": "МВР: 8468 водачи и пътници са проверени за невръчени фишове и неплатени глоби, отнети са 254 книжки"}
{"url": "http://www.focus-news.net/news/2018/05/09/2519894/ognyan-tsenkov-kmet-na-vidin-sred-prioritetite-v-upravlenieto-ni-e-da-podkrepyame-i-sazdavame-usloviya-za-predpriemachestvoto-i-da-varvim-napred.html", "text": "Сред приоритетите в управлението ни е да подкрепяме и създаваме условия за предприемачеството и да вървим напред. Това заяви Огнян Ценков, кмет на Община Видин, на информационна среща, организирана от Областен информационен център – Видин, предаде репортер на Радио „Фокус“ – Видин. Темата на информационната среща бе „Предприемачи в действие. Финансиране на стартиращ бизнес от еврофондовете“. На нея присъстваха представители на местната администрация, бизнеса, социални предприятия, както и безработни лица, които искат да започнат свой собствен бизнес. Фокусът е върху различни видове финансови инструменти, предназначени за подпомагане на проекти, предоставяни от оперативните програми „Иновации и конкурентоспособност“ и „Развитие на човешките ресурси“.\r\nКметът на Община Видин Огнян Ценков приветства организаторите и участниците в събитието, като поздрави всички с Деня на Европа, който отбелязваме на 9 май. Той каза, че днешната среща е от особена важност и е полезна за всеки гражданин, който иска да започне или доразвие бизнеса си, да определя сам как да се развива. „Тя е от съществено значение и за Общината, тъй като сред приоритетите в управлението ни е да подкрепяме и създаваме условия за предприемачеството и да вървим напред“, заяви Огнян Ценков. Кметът изказа благодарността си към организаторите и пожела успех на събитието, като изрази надежда, че резултатите от информационната среща ще допринесат за развитието и просперитета на Община Видин и нейните граждани.\r\nОт „Фонд мениджър на финансови инструменти в България“ ЕАД представиха финансов инструмент „Микрокредитиране със споделен риск“ по Оперативна програма „Развитие на човешките ресурси“ и инструментите по Оперативна програма „Иновации и конкурентоспособност“. Ресурсът на тези инструменти възлиза на малко над 300 милиона лева и покрива целия жизнен цикъл на едно предприятие: от най-ранната фаза на концепция до финансиране на съществуващи компании с висок потенциал за растеж.\r\nПредставителите на избраните финансови посредници -„Микрофонд“ АД и „СиС Кредит“ АД, които управляват ресурс от 3-4 милиона лева по Оперативна програма „Развитие на човешките ресурси“, запознаха участниците с финансовия инструмент „Микрокредитиране със споделен риск“ и условията за отпускане на микрокредити на стартиращи и социални предприятия с размер на кредитите от 5000 лв. до 48 895 лв. и срок – до 10 години.", "date": "2018.05.09", "title": "Огнян Ценков, кмет на Видин: Сред приоритетите в управлението ни е да подкрепяме и създаваме условия за предприемачеството и да вървим напред"}
{"url": "http://www.focus-news.net/news/2018/05/09/2519907/naredbata-za-spetsialnostta-pravo-shte-vleze-v-sila-ot-uchebnata-2019-2020-godina.html", "text": "Наредбата за единните държавни изисквания за придобиване на висше образование по специалността „Право“ и професионална квалификация „юрист“, която предвижда отпадане на задочната форма на обучение, въвеждане на допълнителни хорариуми за определени дисциплини и откриване на специализирани магистърски програми, ще влезе в сила от учебната 2019-2020 година. Това съобщиха от правителствената информационна служба. \r\nПротичащият в момента процес на преструктуриране на учебния процес във всички юридически факултети е причина за приетото решение от Министерския съвет. Новият срок ще даде достатъчно време висшите училища да се подготвят и при необходимост да променят учебните си програми, за да са в съответствие с новите изисквания.\r\nНационалната агенция за оценяване и акредитация също ще има възможност да актуализира критериите за оценяване и акредитация на специалността „Право“. Ще се създадат и необходимите условия за оценка и акредитация на специализирани магистърски програми в рамките на професионално направление „Право“.\r\nУдължаването на срока ще позволи и на Министерството на правосъдието да сформира работна група, която да прегледа нормативната уредба в сферата на обучението по специалността от регулираните професии „Право“.", "date": "2018.05.09", "title": "Наредбата за специалността „Право“ ще влезе в сила от учебната 2019-2020 година"}
{"url": "http://www.focus-news.net/news/2018/05/09/2519911/mvr-radiokomunikatsiite-sa-efektiven-instrument-v-politseyskata-rabota-pri-ekstremalni-usloviya.html", "text": "Министерството на вътрешните работи бе домакин на срещата на Експертната група по радиокомуникации, подформат на Работна група „Правоприлагане“. Това съобщиха от пресцентъра на МВР.\r\nВ рамките на работните сесии представители на правоохранителните структури на държавите членки на ЕС, Норвегия и Швейцария, обсъдиха прилагането на общоевропейска радиокомуникация за охрана на обществения ред и реакция при бедствия. В този контекст бяха разгледани проекти на мрежи от следващо поколение. \r\n„В много случаи радиокомуникациите са единственият способ за координирани действия на терен в екстремални условия и извънредни ситуации. Благодарение на тях различните структури могат да съгласуват действията си и да работят като един екип“, подчерта при откриване на срещата заместник-министърът на вътрешните работи Стефан Балабанов. Той изтъкна приемствеността и съгласуваността в работата на експертната група като гарант за ефективност при съвременните изисквания. \r\nДелегати от Норвегия, Финландия и Швеция споделиха опит при разработването на междусистемна съвместимост. Участниците се запознаха и с напредъка в изготвянето на европейска пътна карта в тази сфера. От своя страна  България представи добри практики по отношение развитието на ТЕТРА-мрежата на Министерството на вътрешните работи и Интегрираната интелигентна система за сигурност. Фокус в разговорите бяха също разработването на спецификации за мобилна телефония, както и хармонизиране на честотите на дронове, използвани за охрана на обществения ред и реакция при бедствия. \r\nКонтекст \r\nРаботната група по радиокомуникациите (RCEG) е създадена с Препоръката на Съвета от 4-5 юни 2009 г. относно подобряването на радиокомуникациите между оперативните звена в пограничните райони, в отговор на нарастващата нужда от проучване на въпросите, свързани с критичната комуникация, развитието на интерсистемните интерфейси, вкл. разходите и възможностите за финансиране. RCEG докладва на Работна група „Правоприлагане“ и включва в състава си експерти, занимаващи се с мобилни комуникации. \r\nИзображения", "date": "2018.05.09", "title": "МВР: Радиокомуникациите са ефективен инструмент в полицейската работа при екстремални условия"}
{"url": "http://www.focus-news.net/news/2018/05/09/2519912/izmenya-se-metodologiyata-za-prerazpredelyane-na-resursa-po-prioritetna-os-1-na-oprr.html", "text": "Правителството одобри промяна в Методологията за преразпределяне на ресурса, до който Междинните звена могат да избират проекти в рамките на Процедура „Изпълнение на интегрирани планове за градско възстановяване и развитие 2014-2020“ по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020. Това съобщиха от правителствената информационна служба. Тя предвижда удължаване с три месеца – до 30 септември 2018 г., на срока за постигане на индивидуалните етапни цели на всяка община - бенефициент до 2018 г., в който тя трябва да има верифицирани от Управляващия орган на ОПРР средства в размер на 20% от общия размер на безвъзмездната финансова помощ.\r\nИзменението в Методологията ще създаде условия за ефективно и ефикасно оползотворяване на този важен за общините финансов ресурс и ще допринесе за постигането на общите етапни цели в изпълнение на Приоритетна ос 1 и за цялостно изпълнение на ОПРР 2014-2020.\r\nЦелта на методологията е да се приложи механизъм за оценка на индивидуалното изпълнение на инвестиционните програми за реализация на интегрираните планове за градско възстановяване и развитие на 39-те общини-бенефициенти по първата приоритетна ос на програмата. Тя се основава на степента на постигане на заложените етапни и крайни стойности на индикаторите в одобрените инвестиционни програми на общините. Това е и механизъм, чрез който Управляващият орган на оперативната програма да може своевременно да предприеме мерки за постигане в максимална степен на заложените стойности на индикаторите за продукт по Приоритетна ос 1 и по ОПРР 2014-2020 като цяло.", "date": "2018.05.09", "title": "Изменя се Методологията за преразпределяне на ресурса по Приоритетна ос 1 на ОПРР"}
{"url": "http://www.focus-news.net/news/2018/05/09/2519910/ungariya-shte-legalizira-ofitsialni-dokumenti-ot-tayvan-za-balgariya.html", "text": "Правителството утвърди подписания през февруари т. г. договор между българското Министерство на външните работи и Министерството на външните работи и търговията на Унгария за сътрудничество в легализирането на документи. Договорът предвижда унгарският търговски офис в Тайпе да легализира документи, издадени в Тайван и предназначени за ползване в България. Това съобщиха от правителствената информационна служба. \r\nБългария неотклонно се придържа към принципа за „един Китай“, признава Тайван като неделима част от Китай и не поддържа дипломатически отношения с Тайпе. Това налага определени ограничения във връзките с Тайван, в т.ч. и по отношение на легализирането на тайвански документи.\r\nКъм настоящия момент, за да бъдат валидни в България и да могат да послужат пред българските институции, издадените от тайванските власти документи на български граждани следва да имат поставен щемпел на Министерството на външните работи на Тайван, след това да бъдат заверени от Представителството на Тайван в Гърция, а подписът и заверките на тайванското представителство в Атина да се заверят и от консулската служба на България в гръцката столица. Влизането в сила на договора между България и Унгария значително ще улесни българските граждани и ще стимулира установяването и развитието на бизнес контакти с тайвански граждани, без да противоречи на принципа за признаване на „един Китай“.", "date": "2018.05.09", "title": "Унгария ще легализира официални документи от Тайван за България"}
{"url": "http://www.focus-news.net/news/2018/05/09/2519906/reuters-mayk-pompeo-se-vrashta-ot-severna-koreya-s-trima-amerikanski-zatvornitsi.html", "text": "Президентът на САЩ Доналд Тръмп заяви в сряда, че тримата американци, които бяха арестувани в Северна Корея, са освободени и пътуват към къщи заедно с държавния секретар на САЩ Майк Помпео, предава Reuters.\r\n„Радвам се да ви информирам, че държавният секретар Майк Помпео лети по пътя обратно от Северна Корея заедно с тримата чудесни джентълмени, които всички очакват да срещнат. Те изглеждат в добро здраве“, написа американският президент в „Туитър“.\r\nСъдбата на американците от корейски произход Ким Хак-сонг, Тони Ким и Ким Донг-чул беше сред деликатните въпроси преди първата в историята среща между лидерите на САЩ и Северна Корея.\r\nАмериканският държавен глава изпрати Помпео в Пхенян, за да придружи мъжете по пътя им към САЩ, след призивите към Ким Чен-ун да ги освободи като жест на добра воля и доказателство за искреност преди срещата на върха САЩ – Северна Корея, която трябва да се проведе в края на май или началото на юни.\r\nПревод и редакция:", "date": "2018.05.09", "title": "Reuters: Майк Помпео се връща от Северна Корея с трима американски затворници"}
{"url": "http://www.focus-news.net/news/2018/05/09/2519899/mvnr-patnitsite-s-otmeneni-poleti-dnes-zaradi-stachkite-v-italiya-sa-20-000-balgarskite-grazhdani-patuvashti-sas-samolet-do-i-ot-stranata-da-se-informirat-za-aktualnata-obstanovka.html", "text": "Във връзка с отменения полет на авиокомпания „Райънер“ от Рим, засегнал десетки български граждани и след проверка на посолството на Република България в Италия, от пресцентъра на Министерството на външните работи (МВнР) съобщиха, че общият брой на пътниците с отменени полети на 8 май заради стачките в страната е 20 000 души.  \r\nПовече от 100 полета между Италия и Обединеното кралство бяха отменени заради стачката на контрольорите на въздушния трафик и наземния персонал. Докато междуконтиненталните полети до и от Италия, както и до италианските острови остават незасегнати от стачните действия, много от пътуванията на къси разстояния са забавени или отменени. \r\n„Райънер“, която превозва най-много пътници до и от италианските летища в сравнение с другите превозвачи, отмени десетки полети, включително до и от Бергамо (Милано). Италианският национален превозвач AlItalia отмени общо 230 полета за Европа, между които шест между Лондон и Милано, както и четири между Лондон и Рим. \r\nBritish Airways 38 полета между лондонските летища и Италия, включително 14 до Милано. Авиокомпанията изрази намерение да използва по-големи самолети, където е възможно, за да обслужат засегнатите клиенти и намалят нивото на напрежение. \r\nОт МВнР призовават българските граждани, на които предстои да пътуват със самолет до и от Италия, както и в самата страна, да се информират своевременно за актуалната обстановка. При възникване на необходимост от консулско съдействие, можете да се обърнете към консулската служба в Рим на тел. (+39) 06 360 04367 или към генералното консулство на България в Милано съответно на тел. (+39) 02 849 42941 и 00393337826043 при спешни случаи. \r\nПътуващите със самолет в рамките на ЕС могат да проверят правата си и дали те се спазват, на следния електронен адрес: \r\nhttps://europa.eu/youreurope/citizens/travel/passenger-rights/air/index_bg.htm", "date": "2018.05.09", "title": "МВнР: Пътниците с отменени полети днес заради стачките в Италия са 20 000, българските граждани, пътуващи със самолет до и от страната, да се информират за актуалната обстановка"}
{"url": "http://www.focus-news.net/news/2018/05/09/2519913/odobreno-e-pravitelstvenoto-stanovishte-po-konstitutsionno-delo-12018.html", "text": "Правителството одобри становище по конституционно дело №1 за 2018 г. То е образувано по искане на петчленен състав на ВАС за установяване на противоконституционност на чл. 193, ал. 6 от Закона за съдебната власт. Това съобщиха от правителствената информационна служба.\r\nОспорената разпоредба предвижда в 9-месечен срок от приключване на предходната конкурсна процедура с решение на съответната колегия на ВСС и при наличие на освободена длъжност в орган на съдебната власт, съответната колегия на ВСС да приема решение за назначаване на следващия по ред кандидат в конкурса за повишаване или преместване, получил крайна оценка в конкурсната процедура, не по-ниска от много добър 5,00. Според 5-членния състав на ВАС по този начин се нарушава равенството на съдиите, прокурорите и следователите, които кандидатстват за повишаване или преместване за свободна длъжност.\r\nВ становището си Министерският съвет излага аргументи, според които искането е неоснователно и следва да бъде отхвърлено.", "date": "2018.05.09", "title": "Одобрено е правителственото становище по конституционно дело 1/2018"}
{"url": "http://www.focus-news.net/news/2018/05/09/2519909/meglena-kuneva-bivsh-evrokomisar-balgariya-tryabva-mnogo-vnimatelno-da-predvidi-kak-shte-razviva-ikonomikata-si-saobrazno-byudzheta-na-es.html", "text": "България трябва много внимателно да предвиди как ще развива икономиката си съобразно бюджета на ЕС. Това каза за на Радио „Фокус“ Меглена Кунева, която от 2001 г. е определена за главен преговарящ на Република България с Европейския съюз, и европейски комисар по защитата на потребителите в първата комисия на Жозе Мануел Барозо (2007 – 2010) . Тя уточни, че европейският бюджет е инструмент в подкрепа на общата политика на Съюза в подкрепа на работеща икономика и политика на напредничавото развитие. Според нея не всички икономически изчисления следва да се свързват с европейски пари, а би трябвало да се инвестират в технологии, докато националният бюджет да отговаря за въпроси като инфраструктура и селско стопанство. \r\n„Европейският бюджет не подкрепя просто страните, а подкрепя през тях общата политика на ЕС. Първият въпрос, по който всички страни-членки трябва да се споразумеят, е какво искаме да развиваме като общност и съюз, както и как да бъдем конкурентоспособни в света. Отговорът през бюджета е ясен: искаме да развиваме наука, изследвания, нови умения, включително и дигитални, искаме да влагаме в образование. Въпросът има две страни – държавите-членки, които плащат, и възможността на страните, които получават, по-бързо да настигат първите. За да могат да го направят по-бързо обаче, трябва да бъдат функционираща демокрация. А по този въпрос България има какво да прави. Трябва много ясно да видим до каква степен и как сме подготвени, защото наблюдението върху това как се харчат европейски пари, ще бъде още по-затегнато в следващите години“, обясни Меглена Кунева. Тя изрази подкрепата си към това неизпълняващите нормите страни да бъдат санкционирани. Бившият еврокомисар аргументира мнението си с това, че за да се чувства защитен всеки европейски гражданин, са необходими общи европейски стандарти и гаранции за тяхното спазване.", "date": "2018.05.09", "title": "Меглена Кунева, бивш еврокомисар: България трябва много внимателно да предвиди как ще развива икономиката си съобразно бюджета на ЕС"}
{"url": "http://www.focus-news.net/news/2018/05/09/2519908/udalzhava-se-srokat-za-prouchvane-na-zalezhite-ot-neft-i-gaz-v-blok-1-7-tarnak.html", "text": "Министерският съвет удължи с 399 дни срока за търсене и проучване на нефт и природен газ в „Блок 1-7 Търнак“, съобщиха от правителствената информационна служба. Удължаването е поискано от титуляра на разрешението „Мизия ойл енд газ (България)“ ЕООД. То е мотивирано с наличието на форсмажорно обстоятелство – забавяне на административни процедури по прехвърляне на права и задължения във връзка с проучването.\r\nПлощта „Блок 1-7 Търнак“ е разположена на територията на областите Плевен и Враца. Договорът за търсене и проучване е в сила от февруари 2014 г. и трябваше да приключи до февруари 2019 г. С днешното си решение правителството оправомощи министъра на енергетиката в едномесечен срок да подпише допълнително споразумение с „Мизия ойл енд газ (България)“.\r\nС 12 години ще бъде удължен концесионният договор за добив на баритна суровина от находище „Тевни дол“, намиращо се в община Благоевград. Искането е на концесионера „Илинденски мрамор“ ООД. Договорът с него е сключен през 2004 г. за срок от 12 години, но добив така и не е започнал поради неполучаване от дружеството на всички необходими за това документи.\r\nС одобрените от Министерския съвет изменения концесионната площ се увеличава от 2,5 дка на 3,7 дка, като се включват и терени, необходими за осъществяване на добива. Концесионният договор ще бъде приведен в съответствие с променената Наредба за принципите и методиката за определяне на концесионното възнаграждение за добив на подземни богатства.\r\nВарненското дружество „Пътища и мостове“ ЕООД беше определено за концесионер на добива на строителни материали – варовици, доломитни варовици и алевритови мергели, от находище „Капу баир“. Кариерата се намира в землищата на селата Партизани и Лопушна, община Дългопол, и на с. Трънак, община Руен. \r\nНа база количествата на утвърдените запаси и ресурси и предвидения средногодишен добив, концесията се предоставя за срок от 35 години. За този период се очакват постъпления от концесионни плащания в размер на близо 500 хил. лв., без ДДС. По закон тези приходи постъпват в държавния бюджет и в бюджета на общините по местонахождение на концесионната площ. За осигуряване на производствената си дейност кандидат-концесионерът предвижда инвестиции за 1,8 млн. лв.\r\nОпределени бяха и титулярите на две разрешения за проучване на възможностите за добив строителни материали. В срок от една година „Интерпром“ ЕООД и „Ескана” АД ще оперират в площите „Подгоре“ в област Видин и „Водажия” в област Варна. Инвестициите, които ще направят, са съответно 50,4 хил. лв. и 34,4 хил. лв. Проучвателните дейности ще се извършват за сметка на титулярите на разрешенията, при спазване на ограниченията на законодателството, заплащане на нормативно определените такси и представяне на съответните банкови обезпечения.", "date": "2018.05.09", "title": "Удължава се срокът за проучване на залежите от нефт и газ в „Блок 1-7 Търнак“"}
{"url": "http://www.focus-news.net/news/2018/05/09/2519914/mvr-balgarskoto-predsedatelstvo-postavya-silen-aktsent-varhu-zashtitata-na-kulturnoto-nasledstvo.html", "text": "Конференция „Противодействие на трафика на културни ценности“ събра днес в София служители на правоприлагащи структури на ЕС с представители на културни институции, академичните среди и международни организации, съобщиха от пресцентъра на МВР. Конференцията бе една от трите тематични прояви по актуални въпроси от дневния ред на ЕС, организирани от МВР в рамките на Българското председателство на Съвета на ЕС. Събитието бе проведено в сътрудничество с Министерство на културата и бе посветено на 2018 г. - първата Европейска година на културното наследство. \r\nДискусиите се съсредоточиха върху разработването на всеобхватен и мултидисциплинарен подход в отговор на настоящите предизвикателства в тази област. Делегатите се обединиха около становището, че укрепването на трансграничното сътрудничество на световно ниво, както и обмена на опит и добри практики са се доказали като ключови за постигането на адекватен отговор, способности и капацитет. \r\n„Вярваме, че противодействието на различните форми на организирана престъпност и тероризъм не може да бъде ефективно, без необходимото внимание и подходящи действия по отношение на незаконния трафик и търговията с културни ценности“, каза при отриване на конференцията заместник-министърът на вътрешните работи Красимир Ципов. По думите му, бързо променящата се среда за сигурност и множеството взаимосвързани заплахи представляват силен аргумент за засилване на усилията на всички заинтересовани страни. \r\nПодкрепяйки виждането, че опазването на наследството е от решаващо значение за настоящето и бъдещо на европейския проект, заместник-министърът на културата Амелия Гешева подчерта: „Наша обща цел трябва да бъде създаването на среда с нулева толерантност към всички престъпления, свързани с нарушаване на законодателството, унищожаване на културното наследство и трафика на културни ценности, независимо от техния произход. Ангажирането на цялото общество може да гарантира успеха на нашите усилия“. \r\nПо време на конференцията участниците разгледаха националните предпоставки за международно сътрудничество, както и интердисциплинарното взаимодействие между разследващите органи по конкретни случаи на незаконен трафик на културни ценности. Фокус бе поставен и върху борбата с онлайн търговията с крадени ценности и защитата на културните произведения чрез цифровизация.", "date": "2018.05.09", "title": "МВР: Българското председателство поставя силен акцент върху защитата на културното наследство"}
{"url": "http://www.focus-news.net/news/2018/05/09/2519916/smolyan-obshtinskiyat-savet-shte-provede-redovno-zasedanie-na-10-may.html", "text": "Общински съвет – Смолян ще проведе редовно заседание на 10 май, от 14.00 часа в Сесийната зала на Общината, съобщиха от пресцентъра на Община Смолян. В дневния ред са включени 32 докладни записки. Сред тях са Награждаване на образователни институции по повод кръгли годишнини, Награждаване на читалища по повод кръгли годишнини, Определяне размера на Годишната награда на Община Смолян за 2018 г.\r\nНа вниманието на общинските съветници ще бъде представена докладна за приемане на Система за прием в I-ви клас в училищата на територията на Община Смолян, осъществяващи прием в I-ви клас. Сред останалите докладни са Упълномощаване Кмета на Община Смолян за заявяване писмено на интерес към Министерство на Образованието и науката за получаване право на стопанисване и ползване на почивна база „Панорама“ – Смолян,  Закриване на социална услуга от резидентен тип държавно делегирана дейност – „Център за настаняване от семеен тип за деца без увреждания“ 13-18 г., с капацитет 12,  Даване на съгласие за отпускане на еднократна финансова помощ на Георги Христов Бакалов и на Захаринка Бисерова Динева за възстановяване  на щети от възникналия пожар на 13 април 2018 г.\r\nОбщинските съветници ще обсъдят докладите за осъществените читалищни дейности и за изразходваните от бюджета средства в Община Смолян през 2017 г. На заседанието на местния парламент предстои и Приемане на Годишния отчет за 2017 г. по изпълнение на Програмата за намаляване на замърсяването с фини прахови частици (ФПЧ10) и Плана за действие към нея за периода 2015-2020 г., Приемане на Годишния отчет за 2017г. по изпълнение на Общинска програма за управление на отпадъците 2016-2020 г. и други важни за жителите на община Смолян теми.", "date": "2018.05.09", "title": "Смолян: Общинският съвет ще проведе редовно заседание на 10 май"}
{"url": "http://www.focus-news.net/news/2018/05/09/2519915/burgas-kmetat-dimitar-nikolov-pozdravi-hor-trepetlika-za-uspeha-im-na-mezhdunaroden-festival.html", "text": "Кметът на областния град Димитър Николов се срещна с изпълнителите и ръководителите на хор „Трепетлика“ и ги поздрави за постигнатия забележителен успех по време на XVI-я международен детско-юношески музикален фестивал „Звучи Москва“. Това съобщиха от Община Бургас. Там съставът получи голямата награда „Гран при“.\r\n„Изключително се гордеем с вашия успех. Той е важен за целия град. Продължавайте да радвате публиката с магията на българския фолклор. През месец май предстоят светли празници и ще се радвам да зарадвате нашите съграждани с невероятните си изпълнения“, каза при срещата с представителите на формацията кметът Николов.\r\nТалантливите момичета и момчета с диригент Пепа Запрянова пребориха конкуренцията на 48 други състава в тази категория.\r\nПрестижното музикално събитие се организира в столицата на Русия от 1990 година и е едно от най-популярните в страната и чужбина. Учредител на фестивала е Департаментът по образование към администрацията на Москва.  В рамките на международната проява се провеждат конкурси за хорове, ансамбли, оркестри, солови изпълнители и композитори.\r\nКонкурсните дни протичат в едни от най-красивите московски сцени, като концертната зала на Руската музикална академия „Гнесини“, зала „Чайковски“ в Московската държавна консерватория и др.\r\nНароден хор „Трепетлика“ – Бургас беше единственият в направлението си, който участва на гала концерта в зала „Чайковски“ на 01.05.2018 г.", "date": "2018.05.09", "title": "Бургас: Кметът Димитър Николов поздрави хор „Трепетлика“ за успеха им на международен фестивал"}
{"url": "http://www.focus-news.net/news/2018/05/09/2519919/smolyan-mokri-sa-patishtata-v-oblastta-patyat-smolyan-madan-e-zatvoren-zaradi-srutishte.html", "text": "Мокри са пътищата в област Смолян. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, на места с валежи от дъжд. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя село Арда – село Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки са мокри. Автомобилният трафик е интензивен по бул. „България“, улиците „Първи май“, „Родопи“, „Тракия“, прилежащите им кръстовища, както и входно-изходните артерии на града.\r\nНели ГЕРГЬОВСКА", "date": "2018.05.09", "title": "Смолян: Мокри са пътищата в областта, пътят Смолян – Мадан е затворен заради срутище"}
{"url": "http://www.focus-news.net/news/2018/05/09/2519922/sofiya-ministerstvoto-na-zdraveopazvaneto-prodalzhava-dialoga-s-profesionalistite-po-zdravni-grizhi.html", "text": "Две са основните направления, по които професионалистите по здравни грижи търсят съдействието на държавата – малкия им брой и ниското възнаграждение. Това съобщиха от пресцентъра на Министерството на здравеопазването. „През последните 4 месеца с Българската асоциация на професионалистите по здравни грижи успешно си партнираме по решаването на всички поставени въпроси“. Това заяви министърът на здравеопазването Кирил Ананиев на среща с председателя на асоциацията Милка Василева и Мария Балевска, парламентарен секретар на БАПЗГ. „През януари поехме ангажимент да разработим вътрешни правила за формиране на работните заплати, които вече са факт и ще ги препоръчаме на лечебните заведения за болнична помощ като част от мерките на единния финансов стандарт за управление на болниците с над 50% държавно участие“, посочи здравният министър. Като резултат от ефективното управление на финансовия ресурс в болниците, цел на стандарта е ресурсът, който ще се освободи, да бъде пренасочен за повишаване на заплатите, в т.ч. и на професионалистите по здравни грижи. \r\n„Проблемът с възнагражденията е най-сериозен в общинските болници, не навсякъде в които Колективният трудов договор се спазва и заплатите на професионалистите по здравни грижи остават ниски“. Това подчерта Милка Василева, като уточни: „За съжаление още битува старото мислене, че министърът е работодател на работодателите и от него зависят възнагражденията на всички в здравния сектор“. Двамата бяха единодушни, че министерството и асоциацията могат да си сътрудничат и реализират съвместни дейности в посока професионалното развитие и продължаващото обучение на професионалистите по здравни грижи. \r\nЧувствителната промяна в сектора, която няма да подмине и професионалистите по здравни грижи, ще бъде факт с въвеждането на новия здравноосигурителен модел. От БАПЗГ изразиха категоричната си подкрепа за крайната необходимост секторът да бъде реформиран, но не на парче. \r\n„В събота излизаме на протест не за да сваляме министър и да искаме оставки, а за да чуе обществото за нашите проблеми“, посочи г-жа Василева. \r\nПо отношение недостига на професионалисти по здравни грижи, основно заради факторите застаряване и емиграция, министър Ананиев подчерта, че вече са водени разговори с Министерство на образованието и науката за увеличаване на приема за дефицитните специалисти. Успоредно с това с МТСП се работи съвместно по проекти за патронажна грижа за деца и възрастни, по които ключова ще бъде ролята на медицинските сестри. \r\nКато изпълнени ангажименти двете страни отчетоха определянето на Национален експерт по здравни грижи и активната работа между МЗ и БАПЗГ по отношение разписването на дейностите, извършвани от професионалистите по здравни грижи в медицинските стандарти по специалности.", "date": "2018.05.09", "title": "София: Министерството на здравеопазването продължава диалога с професионалистите по здравни грижи"}
{"url": "http://www.focus-news.net/news/2018/05/09/2519921/burgas-okrazhnata-prokuratura-predade-na-sad-mazh-podsadim-za-prichinyavane-na-smartta-na-peshehodka-vsledstvie-na-shofirane-v-piyano-sastoyanie.html", "text": "Окръжна прокуратура – Бургас предаде на съд Атанас Д. (на 29г.). Той е подсъдим за това, че на 24.07.2016г. в гр. Карнобат, в пияно състояние, без да има необходимата правоспособност за управление на моторно превозно средство, управлявал лек автомобил „Мерцедес“, нарушил правилата за движение, допуснал пътно транспортно произшествие с движещата се по пътното платно Мария Д., като с деянието си по непредпазливост причинил нейната смърт (починала на 24.07.2016г.), като деецът е избягал от местопроизшествието и случаят е особено тежък – престъпление по чл.343, ал.3, б. „б“, вр. ал.1, в. „в“, вр. чл.342, ал.1 от НК. Toва съобщиха от Прокуратурата\r\nНа горепосочената дата подсъдимият управлявал лекия автомобил в пияно състояние (2,88 промила на алкохол в кръвта), установено с техническо средство – дрегер. В района на местопроизшествието имало две групи от хора, които празнували годеж и сватба. Минути преди произшествието подсъдимият искал да премине по пътното платно където имало група празнуващи хора. Те му се противопоставили и не му позволили да мине, тогава възникнал конфликт, тъй като Атанас Д. отказал да приеме, че празнуващите няма да го допуснат. Предприел маневра, но един от празнуващите тръгнал към автомобила. Подсъдимият натиснал газта и насочил превозното средство директно срещу него. Празнуващият отскочил в страни, за да избегне очертаващия се конфликт Атанас Д. подкарал превозното средство на заден ходи и тогава блъснал пострадалата. След това подсъдимият рязко ускорил и напуснал местопроизшествието. Бил задържан по-късно.\r\nОкръжен съд – Бургас е насрочил заседанието си за 10.05.2018 г.", "date": "2018.05.09", "title": "Бургас: Окръжната прокуратура предаде на съд мъж, подсъдим за причиняване на смъртта на пешеходка, вследствие на шофиране в пияно състояние"}
{"url": "http://www.focus-news.net/news/2018/05/09/2519920/mario-dzhasim-istoricheski-muzey-perushtitsa-veche-142-godini-perushtitsa-sahranyava-zhiva-pametta-na-zaginalite-v-aprilskata-epopeya.html", "text": "Вече 142 години Перущица съхранява жива паметта на загиналите в Априлската епопея. Това каза за Радио „Фокус“ – Пловдив Марио Джасим, уредник в Историческия музей в Перущица, по повод 9 май – „мъртвия празник“ в града. По думите му, решение на героите от църквата „Св. Архангел Михаил“ да отнемат живота си в името на свободата и да не попаднат във вражески ръце е безпрецедентен акт в страниците на историята. На този ден, освен панихида в църквата за почитане паметта на загиналите, се прави и драматизация на събитията, тоест възстановка на това, което се е случило преди 142 години. Четат се биографии на хора, участвали в Априлското въстание и превърнали се в героите на Перущица. Програмата включва и други възпоменателни мероприятия, но основната част е панихидата за мъртвите – точно за тези хора от църквата, 38 на брой, които се самоубиват заедно с жените и децата си“, обясни Марио Джасим.\r\nДнес в 19.30 часа в историческата църква „Св. Архангел Михаил“ в Перущица ще бъде отслужена заупокойна панихида. От 20.00 часа на централния площад следва рецитал „Наследниците на Априлци“, а в 20.30 часа е ритуалът по издигане на националното знаме. След приветственото слово на кмета на Община Перущица Ради Минчев, признателните граждани и гости ще сведат глави в едноминутно мълчание, и ще поднесат цветя и венци на паметните места. Ще бъде представена театрална възстановка по сценарий и режисура на Петър Тосков и Алексей Кожухаров. В края на програмата е тържествената вечерна проверка – заря с участието на представителни роти от Четвърти артилерийски полк – гарнизон Асеновград и на Представителен духов оркестър на военновъздушните сили.\r\nТони МИХАЙЛОВ", "date": "2018.05.09", "title": "Марио Джасим, Исторически музей – Перущица: Вече 142 години Перущица съхранява жива паметта на загиналите в Априлската епопея"}
{"url": "http://www.focus-news.net/news/2018/05/09/2519923/pazardzhik-zapochna-remontat-na-okolovrastniya-pat-na-peshtera.html", "text": "Със символична първа копка, направена от кмета Николай Зайчев, бе дадено начабото на цялостния ремонт на ул.“Хан Пресиян“, която е и околовръстен път на Пещера. Това съобщи за Радио „Фокус“ – Пазарджик Стоян Йовчев от общинската администрация. „Проектът, за който с две постановления на Министерски съвет бяха осигурени близо 5 милиона лева, предвижда реконструкцията да се осъществи на 2 етапа. По трасето с дължина 2,5 км ще бъде изградена нова пътна конструкция, ще се подмени уличното осветление, по цялата дължина ще бъде изградена тръбна канална мрежа и частично ще се подменят водопровод и канализация. Ще се изградят нови тротоари и достъпна среда“, обясни Йовчев. Той каза също, че кметът на Пещера е помолил жителите на градаэза търпение. \r\n„По план работата по всеки един от двата етапа трябва да приключи за 200 дни. Днес запчоваме етап 2, а в края на месеца паралелно ще започне и работата по етап 1. На финала ще имаме и изградено ново кръгово движение на кръстовището на ул.“Хан Пресиян“ и пътя за Брацигово. Радвам се, че в моя мандат ще стане възможен този ремонт, който всички ние чакаме от години“, е казал при започването на ремонтните дейности Николай Зайчев. От фирмата изпълнител обещават да работят качествено и бързо, така че реконструкцията не само да бъде извършена в срок, но дори и по-рано от планираното. От днес движението по околовръстното шосе от кръстовището му с пътя Пазарджик-Пещера до ул. „Цар Симеон“ е ограничено. След изпълнението на този участък, поетапно ще се затвори за движение следващият. Всеки един от етапите е предвиден за изпълнение на 3 участъка. В хода на работа са допустими промени с цел по-малко неудобства за живеещите в близост до обекта.\r\nВаня НИКОЛОВА", "date": "2018.05.09", "title": "Пазарджик: Започна ремонтът на околовръстния път на Пещера"}
{"url": "http://www.focus-news.net/news/2018/05/09/2519917/korespondent-ukrayna-aleksandar-vuchich-otnovo-podcherta-che-sarbiya-nyama-da-vleze-v-nato.html", "text": "Сърбия ще съхрани своя военен неутралитет и няма намерение да става членка на Северноатлантическия алианс или друг военен съюз, предава украинският информационен портал „Кореспондент\".\r\nПо време на срещата си с Владимир Путин, сръбският президент Александър Вучич заяви, че Сърбия няма намерение да става член на НАТО, съобщи пресслужбата на руското президентство.\r\n„Сърбия ще съхрани своята независимост. Сърбия ще съхрани своя военен неутралитет и Сърбия няма намерение да става член на НАТО, както и на който и да е друг военен съюз“, заяви Вучич.\r\n„Кореспондент“ припомня, че мнозинството от сърбите са против влизане на страната в НАТО. Съгласно резултатите от анкета, 84% от жителите на страната не искат тя да става член на Алианса. Идеята за членство в НАТО се подкрепя едва от 10% от запитаните.\r\nПревод и редакция:", "date": "2018.05.09", "title": "„Кореспондент“ (Украйна): Александър Вучич отново подчерта, че Сърбия няма да влезе в НАТО"}
{"url": "http://www.focus-news.net/news/2018/05/09/2519925/burgas-pochistvane-na-kraypatnata-rastitelnost-na-republikanskite-patishta-v-oblastta-se-izvarshva-ot-patnopoddarzhashto-druzhestvo.html", "text": "Почистване на крайпътната растителност на републиканските пътища в област Бургас се извършва от пътноподдържащото дружество, с което Агенция „Пътна инфраструктура“ има договор по закона по обществените поръчки за текущ ремонт и поддържане на републиканската мрежа в областта. Това казаха за Радио „Фокус“-Бургас от пресцентъра на Агенция „Пътна инфраструктура“. През миналата година за тази дейност са осигурени над 431 000 лв. с ДДС. Приоритетно се почистват първо основните пътни артерии с най-интензивен трафик, а след това и третокласната пътна мрежа. Целта е повишаване безопасността на движение и по-добра видимост на шофьорите.\r\nДеница ДИМИТРОВА", "date": "2018.05.09", "title": "Бургас: Почистване на крайпътната растителност на републиканските пътища в областта се извършва от пътноподдържащо дружество"}
{"url": "http://www.focus-news.net/news/2018/05/09/2519929/veliko-tarnovo-zatvoren-za-dvizhenie-ostava-patyat-mezhdu-oblastniya-grad-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е предимно облачно, но без валежи. Движението към този час е интензивно. Затворен за движение остава пътят между Велико Търново и село Шемшево през Западна промишлена зона. Причинат е влошено състояние на мостово съоръжение. От Община Велико Търново съобщиха за Радио „Фокус” – Велико Търново, че ремонтните дейности вероятно ще приключат до края на лятото. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново уточниха, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. Срокът за приключване на дейностите е 12 юни. До тогава трафикът се пренасочва в една лента.\r\nЛуиза ТРАНЧЕВА", "date": "2018.05.09", "title": "Велико Търново: Затворен за движение остава пътят между областния град и село Шемшево поради влошено състояние на мостово съоръжение"}
{"url": "http://www.focus-news.net/news/2018/05/09/2519926/prezidentat-rumen-radev-dvata-praznika-na-9-may-ne-biva-da-ni-protivopostavyat-a-da-ni-obedinyavat.html", "text": "Девети май – Ден на Победата и Ден на Европа. Двата празника не бива да ни противопоставят, а да ни обединяват. Това написа в личната си страница в социалната мрежа Facebook президентът Румен Радев. Цялото съобщение гласи:\r\n\"Девети май – Ден на Победата и Ден на Европа. Двата празника не бива да ни противопоставят, а да ни обединяват Изисква го почитта към милионите жертви и решителното отхвърляне на всякакви форми на исторически ревизионизъм.\r\nБез победата над кафявата чума, обединена Европа щеше да остане несбъднат блян. В борбата с хитлеризма, редом с милионите съветски граждани и воини от Великобритания, САЩ, Франция и другите страни от Антихитлеристката коалиция, по бойните полета положиха костите си и хиляди българи. Днес почитаме и тяхната памет.\r\nОбединена Европа не е икономически проект, а хуманистичен идеал и антифашизмът е вграден в нейния ценностен фундамент.\"", "date": "2018.05.09", "title": "Президентът Румен Радев: Двата празника на 9 май не бива да ни противопоставят, а да ни обединяват"}
{"url": "http://www.focus-news.net/news/2018/05/09/2519924/ukrinformru-v-masovite-meropriyatiya-po-sluchay-9-may-v-ukrayna-vzeha-uchastie-okolo-365-hilyadi-dushi.html", "text": "В повече от 1250 масови мероприятия из цялата територия на Украйна, към 13:00 местно време, са взели участие около 365 хиляди души. Това съобщи по време на брифинг в Киев заместник-министърът на вътрешните работи на Украйна Сергей Яровой, съобщи кореспондент на Ukrinform.ru.\r\n„Масовите мероприятия все още продължават. Вече се проведоха 1250 мероприятия, в които взеха участие 365 хиляди граждани“, заяви Яровой.\r\nЗа обществения ред се грижат около 25 хиляди полицаи.\r\n„Към момента ситуацията е стабилна. 10 души са задържани и са им съставени протоколи за използване и изготвяне на забранена символика. Освен това, в момента се взима решение за съставянето на административни протоколи на още 14 човека“, заяви Яровой.\r\nКато цяло, според думите на заместник-министърът, обстановката е контролируема, личният състав се е справил с възложените му задачи. В течение на деня правозащитниците ще продължат да осигуряват обществения ред до завършването на всички масови мероприятия не само в Киев, но и из цялата страна.\r\nЯровой съобщи, че към акцията „Безсмъртния полк“ в Киев са се присъединили около две хиляди души, което е по-малко в сравнение с миналата година.\r\nКореспондент на „Укринформ“ съобщи, че празничните мероприятия, посветени на Деня на победата в град Днепър (Днепропетровск) са преминали без особени инциденти. В тях са взели участие представители на градската и областната власт, представители на религиозните конфесии в областта и хиляди граждани. Полицията не е фиксирала нарушения на реда.\r\nЯровой съобщи за интересен случай, в който правозащитниците са съставили административен протокол на майката на починалия бивш депутат от Партията на регионите Ирина Бережна – Елена Бережна за използване на забранена символика по време на масовите мероприятия на 9 май.\r\nПревод и редакция:", "date": "2018.05.09", "title": "Ukrinform.ru: В масовите мероприятия по случай 9 май в Украйна взеха участие около 365 хиляди души"}
{"url": "http://www.focus-news.net/news/2018/05/09/2519918/predsedatelyat-na-parlamenta-tsveta-karayancheva-sreshtite-mezhdu-patriotite-i-bsp-ne-sa-signal-za-formirane-na-nova-politicheska-koalitsiya.html", "text": "Прогнозите на социолозите за формиране на нова коалиция няма да се оправдаят. Това заяви в Сливен председателят на 44-oто Народно събрание Цвета Караянчева, предаде репортер на Радио „Фокус“ – Сливен. Според нея срещите между патриотите и БСП не са сигнал за формиране на нова политическа коалиция, а са с цел на търсене на подкрепа за защита на националните интереси и определени проекти. „В парламента има национално отговорни теми, зад които трябва да бъдем обединени като народни представители“, заяви  Караянчева. Председателят на парламента е патрон на юбилейното ХХ издание на Националния фестивал на детската книга и е днес в града за връчване на наградите за принос в детското книгоиздаване, носещи името на Константин Костантинов.  Тази вечер по време на тържествена церемония председателят на 44-то Народно събрание ще връчи наградата за цялостен принос в книгоиздаването на писателката Божана Апостолова.\r\nЛюдмила ЙОРГОВА", "date": "2018.05.09", "title": "Председателят на парламента Цвета Караянчева: Срещите между патриотите и БСП не са сигнал за формиране на нова политическа коалиция"}
{"url": "http://www.focus-news.net/news/2018/05/09/2519931/mvnr-na-iran-razgovorite-za-nova-yadrena-sdelka-sa-nelepi-i-absudrni.html", "text": "Разговорите за нова ядрена сделка с Иран, която би била по-добра от съществуващата, са нелепи. Това, както предава телевизионния канал Al Mayadeen, са заявили в сряда от Министерството на външните работи на Ислямската република, предава ТАСС.\r\n„Да говорим за ново ядрено споразумение, което би било по-добро от сегашното, е нелепо и абсурдно“, отбелязаха от ведомството, като подчертаха също, че Техеран „приветства диалога с Европа ако бъдат гарантирани интересите му  в ядрената сфера“.\r\nПо-рано министърът на външните работи на Иран Мохамед Джавад Зариф пусна съобщение в „Туитър“, в което посочи, че Техеран ще даде окончателното си решение във връзка с излизането на САЩ от него след дипломатически контакти със съхраняващите участието си в него държави. „В отговор на постоянните нарушения на ядрената сделка от страна на САЩ и излизането им от него, в съответствие с указанията на президента Хасан Роухани, аз ще предприема дипломатически усилия, за да изясня дали останалите участници в СВПД (Съвместния всеобхватен план за действие) ще обезпечат изцяло интересите на Иран. След това ще определим нашия отговор“, написа Зариф.\r\nВъв вторник президентът на САЩ Доналд Тръмп обяви, че Вашингтон излиза от ядреното споразумение с Иран.\r\nПревод и редакция:", "date": "2018.05.09", "title": "МВнР на Иран: Разговорите за нова ядрена сделка са нелепи и абсудрни"}
{"url": "http://www.focus-news.net/news/2018/05/09/2519933/sliven-uchenitsi-gostuvaha-na-oblastnata-administratsiya-v-denya-na-mladezhkoto-samoupravlenie.html", "text": "Ученици бяха гости на областната администрация в Деня на младежкото самоуправление, 9 май.  Областният управител Чавдар Божурски и заместниците му Камен Костов и Димитринка Петкова ги запознаха със структурата на администрацията, с работата на областния управител и екипа му.  Това съобщиха от Областна администрация.\r\nКирил Шахъмов от 11 клас на ППМГ „Д. Чинтулов“ влезе за кратко в ролята на областен управител. А Златомира Димитрова от 6 клас и Елеонора Димитрова от 7 клас на Основно училище „Д-р Ив.Селимински“ бяха негови заместници.  Учениците посетиха заедно със зам.-областния управител Димитринка Петкова град Шивачево, Община Твърдица, където участваха в тържество по случай Деня на Европа.", "date": "2018.05.09", "title": "Сливен: Ученици гостуваха на областната администрация в Деня на младежкото самоуправление"}
{"url": "http://www.focus-news.net/news/2018/05/09/2519932/meglena-kuneva-bivsh-evrokomisar-nay-vazhnoto-postizhenie-v-savremennata-istoriya-na-balgariya-e-faktat-che-sme-chast-ot-evropeyskiya-sayuz.html", "text": "Най-важното постижение в съвременната история на България е фактът, че сме част от Европейския съюз.  Това каза за на Радио „Фокус“ Меглена Кунева, която от 2001 г. е определена за главен преговарящ на Република България с Европейския съюз, и европейски комисар по защитата на потребителите в първата комисия на Жозе Мануел Барозо (2007 – 2010) . Тя допълни, че целта на ЕС е да преговаря, да постига съгласие, то да бъде спазвано и да се нормализират отношенията между страните. По темата за ядрената сделка с Иран, Кунева обясни, че се надява САЩ  да преосмисли решението си за оставане в споразумението. „Ако тази сделка я няма, това означава, че Иран  отново се връща в своята затвореност, далече от масата на преговорите, икономическото състояние ще стане особено тежко, особено болезнено“, заяви Кунева. Според нея безработицата е много висока и при икономически санкции е неизбежно икономиката да върви зле. „Когато икономиката върви зле и една страна не е на масата на преговорите, а освен това има ядрено оръжие, това е много опасно за целия свят“, обясни Меглена Кунева. Тя допълни, че в момента всички очакват единна Европа да успее да задържи позитивния елемент в отношенията с Иран. „Да се надяваме, че и американската страна може да преосмисли решението си“, допълни Кунева.", "date": "2018.05.09", "title": "Меглена Кунева, бивш еврокомисар: Най-важното постижение в съвременната история на България е фактът, че сме част от Европейския съюз"}
{"url": "http://www.focus-news.net/news/2018/05/09/2519930/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.09", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/09/2519935/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от Областно пътно управление. Натоварено е движението по автомагистрала „Тракия“ в областта, също по пътищата Пловдив-Карлово и Пловдив-Асеновград-Смолян.  Ограничено е преминаването за камиони над 12 тона по автомагистрала „Тракия“, в участъка от км 134 до км 156, поради ремонтни дейности. Водачите трябва да използват обходни маршрути – от пътен възел „Пловдив Изток“ при км 133 на автомагистрала „Тракия“, по път I-8 и II-66 до пътен възел „Плодовитово“ при км 165 и обратно. Движението на моторни превозни средства до 12 в този участък се осъществява двупосочно в платното посока София. \r\nОстава валидно и въведеното ограничение за движение с до 90 км/ч по участъка с ремонтни дейности. Преминаването по пътя Шишманци-Белозем, в района на пътния възел при автомагистрала „Тракия“, се осъществява в една лента, поради ремонтни дейности на надлез. Движението в участъка се контролира от светофарна уредба. Срокът на ремонтните дейности е до 20 май. Движението по пътя Пловдив-Асеновград, от изхода на град Пловдив до град Асеновград, се извършва двупосочно в едното платно в посока Асеновград, поради ремонтни дейности в участъка. Срокът на ограничението е до 10 юни. Опасност от образуването на свлачища и срутища има по направленията Бачково-Нареченски бани, Юговско ханче-Югово-Лъки-Здравец и Кричим-Девин. Водачите трябва да преминават с повишено внимание и съобразена скорост.\r\nИнтензивен е трафикът на територията на град Пловдив Към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Васил Априлов“, „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.05.09", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/05/09/2519937/kazanlak-denyat-na-evropa-beshe-otbelyazan-ot-uchenitsi-na-su-ekzarh-antim-parvi-s-kontsert-s-izpalneniya-na-razlichni-ezitsi.html", "text": "Денят на Европа – 9 май, беше отбелязан от ученици на СУ „Екзарх Антим Първи“ с концерт, в който изпълненията бяха на различни езици, предаде репортер на Радио „Фокус“. Прозвучаха вокални изпълнения на български, испански, френски и английски езици, символизиращи езиковото многообразие в Европейския съюз. Изпълнители бяха ученици от пети, осми и дванайсти клас на музикалните паралелки на СУ „Екзарх Антим Първи“.  Учениците - посланици на Европейския парламент раздадоха брошури с информация за еврото и Еврозоната, правото на ЕС, начините, по които функционира и по които ни влияе пряко Съюзът, инициативите, свързани с опазването на околната среда и борбата с изменението на климата.\r\nОт началото на учебната година учениците от СУ „ Екзарх Антим Първи“ работят по програмата „Училище - посланик на Европейския парламент“, като в този смисъл това е единственото подобно училище в област Стара Загора. Концертът бе осъществен с подкрепата на Община Казанлък, а в организацията на мероприятието участие взеха ученици, участвали в петте проекта на училището по Програма „Еразъм +“.\r\nГости на проявата бяха малчуганите от детските градини „Мечо Пух“, „Здравец“, „Славейче“ и „Пчелица“, които от години работят по проекти на програмата. Те пуснаха в небето специално приготвени балони, а всички участници се подредиха на площада така, че да се образува надписът \"9 май\".\r\nСлавяна ГАЙДАРОВА", "date": "2018.05.09", "title": "Казанлък: Денят на Европа беше отбелязан от ученици на СУ „Екзарх Антим Първи“ с концерт с изпълнения на различни езици"}
{"url": "http://www.focus-news.net/news/2018/05/09/2519936/pregled-na-mezhdunarodnite-novini-do-18-chasa-agentsiya-fokus.html", "text": "Разговорите за нова ядрена сделка с Иран, която би била по-добра от съществуващата, са нелепи. Това, както предава телевизионния канал Al Mayadeen, са заявили в сряда от Министерството на външните работи на Ислямската република, предава ТАСС.\r\n„Да говорим за ново ядрено споразумение, което би било по-добро от сегашното, е нелепо и абсурдно“, отбелязаха от ведомството, като подчертаха също, че Техеран „приветства диалога с Европа ако бъдат гарантирани интересите му  в ядрената сфера“.\r\nПо-рано министърът на външните работи на Иран Мохамед Джавад Зариф пусна съобщение в „Туитър“, в което посочи, че Техеран ще даде окончателното си решение във връзка с излизането на САЩ от него след дипломатически контакти със съхраняващите участието си в него държави. „В отговор на постоянните нарушения на ядрената сделка от страна на САЩ и излизането им от него, в съответствие с указанията на президента Хасан Роухани, аз ще предприема дипломатически усилия, за да изясня дали останалите участници в СВПД (Съвместния всеобхватен план за действие) ще обезпечат изцяло интересите на Иран. След това ще определим нашия отговор“, написа Зариф.\r\nВъв вторник президентът на САЩ Доналд Тръмп обяви, че Вашингтон излиза от ядреното споразумение с Иран.\r\n*** Джина Хаспел, номинацията на президента на САЩ Доналд Тръмп за нов директор на Централното разузнавателно управление (ЦРУ), обеща в сряда, че службата повече няма да мъчи затворниците под нейно управление, предава AFP.\r\nЗаради опозицията, предизвикана от нейната роля в таен затвор на ЦРУ в Тайланд през 2002 година, където са измъчвани терористи от „Ал Кайда“, Хаспел даде ясно да се разбере, че няма да подкрепя подобни дейности в бъдеще, ако бъде утвърдена за директор на разузнавателната служба.\r\n„Тъй като съм служила в бурни времена, мога да ви дам личната си гаранция, ясна и без задни замисли, че под мое ръководство ЦРУ няма да възобнови програмите си за задържане и разпит“, заяви Хаспел пред сенатската комисия по разузнаване.\r\n„В ретроспекция е ясно... че ЦРУ не беше подготвена за изпълнението на програмите за задържане и разпит“, добави кандидатката за директор на американското външно разузнаване.\r\n***В повече от 1250 масови мероприятия из цялата територия на Украйна, към 13:00 местно време, са взели участие около 365 хиляди души. Това съобщи по време на брифинг в Киев заместник-министърът на вътрешните работи на Украйна Сергей Яровой, съобщи кореспондент на Ukrinform.ru.\r\n„Масовите мероприятия все още продължават. Вече се проведоха 1250 мероприятия, в които взеха участие 365 хиляди граждани“, заяви Яровой.\r\nЗа обществения ред се грижат около 25 хиляди полицаи.\r\n„Към момента ситуацията е стабилна. 10 души са задържани и са им съставени протоколи за използване и изготвяне на забранена символика. Освен това, в момента се взима решение за съставянето на административни протоколи на още 14 човека“, заяви Яровой.\r\nКато цяло, според думите на заместник-министърът, обстановката е контролируема, личният състав се е справил с възложените му задачи. В течение на деня правозащитниците ще продължат да осигуряват обществения ред до завършването на всички масови мероприятия не само в Киев, но и из цялата страна.\r\nЯровой съобщи, че към акцията „Безсмъртния полк“ в Киев са се присъединили около две хиляди души, което е по-малко в сравнение с миналата година.\r\nКореспондент на „Укринформ“ съобщи, че празничните мероприятия, посветени на Деня на победата в град Днепър (Днепропетровск) са преминали без особени инциденти. В тях са взели участие представители на градската и областната власт, представители на религиозните конфесии в областта и хиляди граждани. Полицията не е фиксирала нарушения на реда.\r\nЯровой съобщи за интересен случай, в който правозащитниците са съставили административен протокол на майката на починалия бивш депутат от Партията на регионите Ирина Бережна – Елена Бережна за използване на забранена символика по време на масовите мероприятия на 9 май.\r\n***Министър-председателят на Израел Бенямин Нетаняху и президентът на Сърбия Александър Вучич взеха участие в акцията „Безмъртния полк“ на Червения площад в Москва, предава РИА Новости.\r\nАкцията „Безсмъртния полк“ се провежда за седми пореден път през 2018 година. През 2017-а акцията събра около 250 хиляди участници извън Русия. Според данните на Министерството на външните работи на страната, шествия са се провели в повече от 60 държави, сред които страните от ОНД (Общността на независимите държави), Сърбия, Израел, Гърция, България, САЩ, Великобритания и Франция.\r\nПо-рано на Червения площад завърши военния парад в чест на 73-ата годишнина от победата във Втората световна война.\r\nВ парада взеха участие повече от 13 хиляди военнослужещи, бяха задействани 159 единици съвременно въоръжение и военна техника, както и 75 самолета и хеликоптера.\r\n***Американската администрация взе решение да въведе санкции по отношение на редица руски, ирански, севернокорейски, ирански и китайски структури, както и организации от Турция и Саудитска Арабия, инкриминирайки ги за нарушения на националното законодателство на САЩ за неразпространение на оръжия за масово унищожение. Съответстващото уведомление Държавният департамент на САЩ помести в сряда в сборника официални документи на американското правителство – т.нар. Федерален регистър, предава ТАСС.\r\nКонкретно, в черни списък влязоха учебният център на зенитно-ракетните войски в Гатчино, 18-и Централен научно-изследователски институт на Министерството на отбраната на Русия в Курск, Конструкторското бюро за приборостроене в Тула, 183-и гвардейски зенитно-ракетен полк и Научно-производствения концерн „БАРЛ“. За пореден път санкции са въведени спрямо Главното управление на Генералния щаб на руските ВС (бившето ГРУ – Главно разузнавателно управление).\r\nОбщо в списъка влизат 28 структури. Според твърденията на правителството на САЩ, всички те е една или друга степен са помагали на Иран, Сирия и Северна Корея да разработят крилата или балистични ракети.\r\n***Президентът на Украйна Петро Порошенко смята, че украинският войник е имал приоритетна роля при победата над нацизма във Втората световна война. Държавният глава направи това заявление по време на мероприятията по случай Деня на победата в Киев и бе излъчено от телевизионния канал „112 Украина“, предава РИА Новости.\r\n„По мое дълбоко убеждение, над нацизма надделя преди всичко украинския войник“, заяви Порошенко. „Без милионите войници-украинци на бойните полета на Втората световна война, тя, най-вероятно, не би завършила или би продължила по-дълго“.\r\nДържавният глава призова да не се забравят подвизите на украинския народ и подчерта, че по време на войната, в продължение на 35 месеца са се водили активни бойни действия на територията на Украйна. Президентът отбеляза също, че по време на войната милиони украинци са загинали от куршуми, глад и климатичните условия, а нацистите са разрушавали паметници и са осквернявали светите места.\r\nПо-рано, припомня РИА Новости, Порошенко се изказа рязко против акцията „Безсмъртен полк“, която се провежда ежегодно в памет на участниците във войната. Украинският държавен глава заяви, че мисията на шествието е „участие в хибридна война, която Москва води с различни методи“. Руската държавна дума го осъди за тези изявления.\r\nПрез 2015 година Върховната рада на Украйна промени официалното наименование на Деня на победата, изключвайки от него споменаването на Великата Отечествена война. Вместо „Деня на Победата във Великата Отечествена война 1941 – 1945 година, празникът започна да се нарича „Денят на победата над нацизма във Втората световна война 1939 – 1945 година“.\r\n*** Заражда се шпионски скандал между т.нар. Северно-кипърска турска република (СКТР) и Република Кипър, предаде информационната агенция Догу хабер ажансъ (ДХА). При опит да премине от т.нар. СКТР в Република в Кипър е задържан пенсиониран митнически служител с инициали С. А., на 60 години. В автомобила му са открити голям брой документи, съдържащи военни и граждански митнически данни. Става въпрос по-специално за информация относно пристигане и отпътуване на кораби във Фамагуста, за самия трафик на пристанището и за дестинациите. Данните се отнасят за периода 2017-2018 година. Извършен е и обиск в жилището му – иззети са 4 компютърни конфигурации и USB флаш-памет с информация. След разпити в полицията, заподозреният за шпионаж С. А веднага е изправен пред съда и му е наложена мярка за неотклонение „Задържане под стража”.\r\n*** Върховният лидер на Иран, аятолах Али Хаменей, призова европейците в сряда да дадат на Техеран „солидни гаранции\", за да му позволят да остане ангажиран със споразумението за ядрената програма на страната, подписано през 2015 г. със световните сили, предава AFP.\r\n„Сега казваме, че искаме да продължим ядреното споразумение с трите европейски държави, (но) не вярвам на тези три държави (...) Искаме да сключим споразумение, да получим солидни гаранции, защото утре те (Франция, Великобритания и Германия) ще направят същото, което направиха САЩ\", заяви Хаменей в реч, излъчена от иранската държавна телевизия.\r\nОбръщайки се към иранското правителство Хаменей предупреди: „Ако не успеете да получите гаранции - а наистина се съмнявам, че можете - не можем да продължим така“.\r\n*** Вицепремиерът от албанската квота в правителството, Буяр Османи, предупреди за рисковете пред Македония, ако страната не получи дата за преговори с ЕС по време на традиционната \"Закуска с ЕС\", посветена на Деня на Европа, предава електронното издание \"Слободна Европа\". Според вицепремиера 2018 г. е ключова за Македония и страните от ЕС трябва да имат предвид, че отлагането на преговорите може да доведе до изселване на младежите, увеличаване на евроскептицизма, както и до разделение на населението по всички направления, което ще води до риск от тероризъм, екстремизъм и национализъм.\r\n***", "date": "2018.05.09", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/09/2519939/prokurorskata-kolegiya-na-visshiya-sadeben-savet-obedini-v-obshto-proizvodstvo-2-distsiplinarni-dela-sreshtu-mariya-ilieva-makrelovacherneva-ot-rayonna-prokuratura-svoge.html", "text": "Прокурорската колегия на Висшия съдебен съвет (ВСС) обедини производството по дисциплинарно дело № 7/2018 г. и дисциплинарно дело № 10/2018 г., двете по описа на ВСС, образувани срещу Мария Илиева Макрелова–Чернева – прокурор в Районна прокуратура – Своге, за извършени от нея дисциплинарни нарушения по чл. 307, ал. 3, т. 3 от ЗСВ в едно общо производство, което да продължи по дисциплинарно дело № 7/2018 г. Това съобщиха от пресцентъра на ВСС. Двете производства са висящи, имат за предмет сходни действия на прокурор Макрелова-Чернева и сочат извършване на един и същ вид дисциплинарно нарушение - действие или бездействие, включително нарушаване на Кодекса за етично поведение на българските магистрати, което накърнява престижа на съдебната власт.", "date": "2018.05.09", "title": "Прокурорската колегия на Висшия съдебен съвет обедини в общо производство 2 дисциплинарни дела срещу Мария Илиева Макрелова–Чернева от Районна прокуратура – Своге"}
{"url": "http://www.focus-news.net/news/2018/05/09/2519940/kyustendil-s-kurban-za-zdrave-se-otbelyazva-praznikat-na-hrama-sveti-nikola-letni-kray-selo-smochevo.html", "text": "С курбан за здраве се отбелязва празникът на храма „Свети Никола Летни” край село Смочево. Това каза пред Радио „Фокус” – Кюстендил Василка Николова, кметски наместник на населеното място. По думите й храмът се намира на няколко километра от селото, в посока Рилския манастир. Изграждането на параклиса „Св. Никола Летни“ е започнало през 2000 година. На това място някога е имало църква, от която е запазен само стария зид. През 2008 година е изрисувана и иконата над входа на новия храм – Свети Никола Летни. „Вътре има две икони на Свети Никола – както ги наричат местните – стара и нова. Казват, че старата икона е чудотворна и ако се помолиш с вяра пред нея изпълнява измоленото”, посочи Николова. Според нея около храма вече се изграждан сгради и мястото се превръща в манастир. То се посещава все повече от богомолци и туристи.\r\nВенцеслав ИЛЧЕВ", "date": "2018.05.09", "title": "Кюстендил: С курбан за здраве се отбелязва празникът на храма „Свети Никола Летни” край село Смочево"}
{"url": "http://www.focus-news.net/news/2018/05/09/2519928/varna-obshtinata-i-voennomorskite-sili-savmestno-organiziraha-tarzhestveni-proyavi-za-otbelyazvane-na-73-ta-godishnina-ot-pobedata-nad-hitlerofashizma-i-denya-na-evropa.html", "text": "На 9 май 2018 г. Община Варна и Военноморските сили (ВМС) съвместно организираха тържествени прояви за отбелязване на 73-та годишнина от Победата над хитлерофашизма и Деня на Европа. Това съобщиха от ВМС.\r\nВъв военния ритуал пред „Паметника-арка на Осми Приморски полк” участваха Представителният духов оркестър, почетен караул и венценосци от ВМС, командири на военни формирования от гарнизона и офицери от Щаба на флота.\r\nСтроят на караула беше приет от заместник-командира на Военноморските сили флотилен адмирал Георги Пенев. \r\nНа церемонията присъстваха областният управител на област Варна, кметът на Община Варна, председателят на Общинския съвет, евродепутатът Емил Радев, представители на Варненска и Великопреславска Света митрополия, генералният консул на Руската федерация във Варна, почетните консули на Италия и Индонезия, районните кметове от Варна, офицери и сержанти от запаса и резерва, ветерани и  граждани.\r\nОтслужена бе заупокойна молитва и с военен ритуал бяха поднесени венци и цветя. Слово, посветено на годишнината и героизма на българските войни, произнесе подполковник от запаса Васил Василев – председател на Областния управителния съвет Варна на Съюза на ветераните от войните в България.\r\nСлед края на ритуала Представителният духов оркестър на ВМС поведе общоградското шествие до Община Варна, където под звуците на националния химн и химна на ЕС се състоя церемония по тържествено издигане на националното знаме, знамето на Европейския съюз и флага на Община Варна.", "date": "2018.05.09", "title": "Варна: Общината и Военноморските сили съвместно организираха тържествени прояви за отбелязване на 73-та годишнина от Победата над хитлерофашизма и Деня на Европа"}
{"url": "http://www.focus-news.net/news/2018/05/09/2519934/varna-desetki-se-vklyuchiha-v-chestvaniyata-za-denya-na-pobedata-nad-hitlerofashizma-i-denya-na-evropa-v-grada.html", "text": "Десетки жители и гости на Варна се включиха в тържествата, организирани по случай 9-ти май – Ден на победата над хитлерофашизма и Ден на Европа, предаде репортер на Радио „Фокус“ – Варна.\r\nВенци и цветя бяха поднесени с военен ритуал на паметника на Осми Приморски полк. На честването присъстваха представители на местната власт,  и на държавни ведомства, неправителствени организации, както и сдружения на военноинвалиди и воeнни от запаса.\r\nСлед ритуала, събралото се множество пое на шествие към сградата на градската управа, където по традиция бяха издигнати флаговете на България и на Европейския съюз по случай Деня на Европа.", "date": "2018.05.09", "title": "Варна: Десетки се включиха в честванията за Деня на победата над хитлерофашизма и Деня на Европа в града"}
{"url": "http://www.focus-news.net/news/2018/05/09/2519938/venko-kalinchev-lovno-ribarsko-sdruzhenie-elen-poyavata-na-mechki-v-osogovska-planina-e-periodichno.html", "text": "Появата на мечки в Осоговска планина е периодично. Това каза пред Радио „Фокус” – Кюстендил Венко Калинчев, секретар на Ловно-рибарско сдружение „Елен”. По думите му в планината появата на мечка е рядкост. „През определен период от време се забелязват следи от мечка, но те само преминават през нашия район. Няма техни местообитания”, каза Венко Калинчев. По думите му това е и причината да няма досег с хората в региона. Преди две години е установен случай, в който мечка е нападнала пчелин в района на село Долно село. Тогава са били повредени няколко пчелни кошера. „Стопанинът получи обезщетение за нанесените щети, но това е изолиран случай”, каза Венко Калинчев.\r\nВенцеслав ИЛЧЕВ", "date": "2018.05.09", "title": "Венко Калинчев, ловно-рибарско сдружение „Елен”: Появата на мечки в Осоговска планина е периодично"}
{"url": "http://www.focus-news.net/news/2018/05/09/2519927/nominiranata-za-direktor-na-tsru-sluzhbata-poveche-nyama-da-izmachva-zatvornitsite.html", "text": "Джина Хаспел, номинацията на президента на САЩ Доналд Тръмп за нов директор на Централното разузнавателно управление (ЦРУ), обеща в сряда, че службата повече няма да мъчи затворниците под нейно управление, предава AFP.\r\nЗаради опозицията, предизвикана от нейната роля в таен затвор на ЦРУ в Тайланд през 2002 година, където са измъчвани терористи от „Ал Кайда“, Хаспел даде ясно да се разбере, че няма да подкрепя подобни дейности в бъдеще, ако бъде утвърдена за директор на разузнавателната служба.\r\n„Тъй като съм служила в бурни времена, мога да ви дам личната си гаранция, ясна и без задни замисли, че под мое ръководство ЦРУ няма да възобнови програмите си за задържане и разпит“, заяви Хаспел пред сенатската комисия по разузнаване.\r\n„В ретроспекция е ясно... че ЦРУ не беше подготвена за изпълнението на програмите за задържане и разпит“, добави кандидатката за директор на американското външно разузнаване.\r\nПревод и редакция:", "date": "2018.05.09", "title": "Номинираната за директор на ЦРУ: Службата повече няма да измъчва затворниците"}
{"url": "http://www.focus-news.net/news/2018/05/09/2519941/predstoyashti-sabitiya-v-stranata-za-10-may-agentsiya-fokus.html", "text": "*** \r\nОт 14.00 часа в Гербовата зала на „Дондуков“ 2 президентът Румен Радев ще удостои с висши държавни отличия учени със заслуги в областта на медицината, на образованието и на културата. \r\n*** \r\nОт 9.00 часа ще се проведе заседание на Народното събрание.\r\n*** \r\nВ 9.00 часа в сградата на Народното събрание вицепремиерът Валери Симеонов ще проведе среща с ръководството на ГЕРБ, за да ги запознае с внесените предложения за промени в Закона за хазарта, Закона за здравето (свързани с тютюнопушенето), Закона за устройството на територията, Закона за местните данъци и такси (свързани с дейността на апартхотелите), Закона за вредите от шума в околната среда и други. В 11.00 часа ще започнат разговорите с ръководството на ПГ „БСП за България“. \r\n*** \r\nОт 9.30 часа в заседателната сграда на Висшия съдебен съвет (ул. „Екзарх Йосиф“ 12) ще се проведе заседание на пленума на ВСС. \r\n*** \r\nОт 9.30 часа в IV състав на Специализирания наказателен съд ще се гледа делото срещу Ценко Ч., Мартин Ч., Иван Д. и др., обвинени за организиране и ръководене на организирана престъпна група. \r\n*** \r\nОт 9.30 часа в VI състав на Специализирания наказателен съд ще се гледа делото срещу Даниел М. и Христо А., обвинени в престъпление по служба. \r\n*** \r\nОт 10.00 часа в Зала 8 НДК ще бъде открит форума „Толерантността на Западните Балкани: ключ към Европа“. В него ще участват Цветан Цветанов, министърът на Българското председателство на Съвета на ЕС Лиляна Павлова и евродепутатите Асим Адемов и Андрей Ковачев.\r\n*** \r\nОт 10.00 часа в XII състав на Специализирания наказателен съд ще се гледа делото срещу Младен М., Мария Т., Полина Т. и др., обвинени в образуване и ръководене на организирана престъпна група. \r\n*** \r\nОт 10.00 часа в салона на Националния археологически институт с музей – БАН ще се проведе честването на 70-годишния юбилей от създаването на Института за литература – БАН.\r\n*** \r\nОт 10.00 часа в VIII състав на Специализирания наказателен съд ще се гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група. \r\n*** \r\nОт 10.00 часа в II състав на Специализирания наказателен съд ще се гледа делото срещу Божидар К., Иван Т., Георги И. и др., обвинени в организиране и ръководене на организирана престъпна група. \r\n*** \r\nОт 10.00 часа кметът на София Йорданка Фандъкова ще посети Професионалната гимназия по транспорт и енергетика „Хенри Форд“ и ще присъства на представянето на новия учебен център по диагностика на електрически и конвенционални автомобили. \r\n*** \r\nОт 10.00 часа в голямата конферентна зала на УНСС ще бъде открит форумът „Кариера 2018“. В него ще участват ректорът на университета проф. д.ик.н. Стати Статев, Бисер Петков, министър на труда и социалната политика, и Кристиян Маджуров, председател на Студентския съвет.\r\n*** \r\nОт 10.00 часа в метростанция „Сердика“ с флашмоб стартира кампанията „Място за BG музика“, организирана от Музикаутор под патронажа на кмета на София Йорданка Фандъкова.\r\n*** \r\nОт 10.00 часа в корпус „Учебни работилници и лаборатории“ на ПГТЕ „Хенри Форд“ (ул. „Хайдут Сидер“ №8, кв. „Захарна фабрика“) министърът на образованието Красимир Вълчев ще открие „Учебен център по диагностика на електрически и конвенционални автомобили“ – Успешен модел за партньорство училище-бизнес.\r\n*** \r\nОт 11.00 часа в VII състав на Специализирания наказателен съд ще се гледа делото срещу Цветомил П., обвинен в организиране и ръководене на организирана престъпна група. \r\n*** \r\nОт 11.00 часа в XVII състав на Специализирания наказателен съд ще се гледа делото срещу Шабир Х. и Мухаммад Б., чл. 65 от НПК – молба за изменение на мярка за неотклонение. \r\n*** \r\nОт 11.00 часа в Големия салон на Централната сграда на БАН Кирило-Методиевският научен център (КМНЦ) ще отбележи празника на св.св. Кирил и Методий с академично тържество „Корени на българската духовност и знание“. На събитието ще присъстват председателят на БАН и делегацията на Македонската академия на науките и изкуствата, която ще пристигне в София за празника по покана на БАН. \r\n*** \r\nОт 11.00 часа в Националния пресклуб на БТА ще се проведе пресконференция, на която ще бъдат представени публично отговорите, получени по Закона за достъп до публична информация от Министерството на финансите и Национална агенция по приходите (НАП) и други институции, във връзка с допълнителни данни, които ГД „БОЕЦ“ са поискали по скандала с несъбрания Данък добавена стойност (ДДС) в размер на повече от 16 милиарда лева. \r\n*** \r\nОт 11.30 часа до 14.30 часа в заседателната зала на Представителството на Европейската комисия в София (ул. „Г.С. Раковски“ 124) ще се проведе кръгла маса на тема „Здравната култура на младите хора в политиките за устойчиво развитие“, организирана от Югозападния университет „Неофит Рилски“ и Академия за лидери.\r\n*** \r\nОт 11.30 часа в VI състав на Софийския градски съд ще бъде гледано искане за изменение на мярка от Мария В., обвинена за убийството на баща си в „Люлин“. \r\n*** \r\nОт 12.00 часа в залата на ет. 7 в МОН министърът на образованието и науката  Красимир Вълчев ще открие пресконференция, на която ще бъдат представени 11 национални научни програми, разработени от МОН със съдействието на научните организации и висшите училища в изпълнение на Националната стратегия за развитие на научните изследвания в Република България 2017-2030 . \r\n*** \r\nОт 13.00 часа в V състав на Специализирания наказателен съд ще се гледа делото срещу Мирослав В., Жи3вко И., Юлиан Д., Емил Б. и Емил Б., обвинени в организиране и ръководене на организирана престъпна група.\r\n*** \r\nОт 13.00 часа в XIX състав на Специализирания наказателен съд ще се гледа делото срещу Цветелин Ц., Владислав Н. и Светлин С., обвинени в организиране и ръководене на организирана престъпна група.\r\n*** \r\nОт 14.30 часа в сградата на Народното събрание на пл. „Княз Александър I“ №1, в зала 232 министърът на отбраната Красимир Каракачанов ще бъде изслушан в Комисията по отбрана по актуални въпроси на политиката за отбрана. \r\n*** \r\nОт 14.00 часа в ХVI състав на Специализирания наказателен съд ще се гледа делото срещу Добромир М., Георги А., Петър Я., Вътьо В. и Господин Д., обвинени в организиране и ръководене на организирана престъпна група.\r\n*** \r\nОт 16.00 часа в хотел „Маринела“ ще се проведе конференцията „Образование и бизнес: Региони“. \r\n*** \r\nОт 16.00 часа в залата на Института за икономически изследвания (ул. „Аксаков“ № 3) ще бъде представен сборникът „Последиците от европейската дългова криза върху икономическото развитие на България и Македония“. Изданието включва изследвания на учени от Българската академия на науките и Македонската академия на науките и изкуствата.  \r\n*** \r\nОт 18.00 часа в „Квадрат 500“ в зала 19 ще се проведе изложбата „Проф. Николай Майсторов и ученици“. \r\n*** \r\nОт 18.00 часа в Конферентната зала на Софийския университет „Св. Климент Охридски“ ще се състои официалното представяне на новата колективна монография на специалисти от Факултета по журналистика и масова комуникация на Алма матер „Управление на репутационни кризи“. Авторският екип е в състав Чавдар Христов, Боян Георгиев, Ина Бачева, Калин Калинов, Петър Кърджилов, Пламен Атанасов и Христина Славова. \r\n*** \r\nОт 18.00 часа в Големия салон на БАН (ул. „15 ноември“ № 1) писателят Антон Дончев ще представи романа „Балканвавилонци” от акад. Луан Старова. \r\n*** \r\nОт 18.00 часа в галерия „Академия“ ще бъде открита изложба-живопис на Иван Димов. \r\n*** \r\nОт 18.00 часа в галерията на Съюза на българските художници (ул. „Шипка“ 6, етаж 4) ще бъде открита изложба, посветена на 100 години от рождението на художника Найден Петков. \r\n*** \r\nОт 18.30 часа в галерията на Съюза на българските художници (ул. „Шипка“ 6, ет. 1) ще бъде открита изложбата „По грешките ще ме познаеш, време…“, посветена на 70-годишнината на художника и поета Георги Трифонов. \r\n*** \r\nОт 18.30 часа в хотел „Арена Ди Сердика“ (ул. „Будапеща“ 2-4) Столична община ще връчи за четвърта поредна година специалните призове „Скритото добро“ на официална церемония.\r\n*** \r\nОт 18.30 часа в „Червената къща „Андрей Николов\" ще се състои дебатът „Отношенията ЕС-Турция и човешките права”. \r\n*** \r\nОт 18.30 часа пред паметника на Алеко, на ъгъла на бул. „Витоша“ и „Патриарх Евтимий“ ще се проведе протест в защита на Национален парк „Пирин“.\r\n*** \r\nОт 19.00 часа в Литературен клуб „Перото“ ще се състои представянето на книгата „Малка книга за възстановителното правосъдие от Хауърд Зер. \r\n*** \r\nОт 19.00 часа в „Софийска опера и балет“ ще се състои спектакълът „Турнадот“. \r\n*** \r\nОт 19.30 часа на сцената на ДНК ще се състои пърформанс, обединяващ танц, изложба и концерт в едно - соловият спектакъл „Knusa“.\r\n*** \r\nОт 20.00 часа в зала 1 на НДК ще се състои премиерата на спектакъла „Amore”.\r\nреализиран благодарение на суперзвездата на руския балет и „Болшой Театър“ – Светлана Захарова. \r\n*** \r\nОт 20.00 часа в зала 11 на НДК (кино „Люмиер Лидл“) ще се състои стендъп комеди шоу – Schmuck for a Night с комедианта Омид Джалили. \r\n*** \r\nОт 20.00 часа в първия в България спортен център за ски и  сноуборд на закрито CARVE започва зимният сезон за ски и сноуборд. \r\n*** \r\nОт 10.00 часа в хотел „Приморец“ българският и турският бизнес ще обменят опит и добри практики на двустранен форум. Събитието е част от поредицата MySuccess.bg и се организира от списание ENTERPRISE, \"Индустриален и логистичен парк - Бургас\", с любезното съдействие на КРИБ - Бургас и Община Бургас.\r\n*** \r\nОт 11.00 часа в конферентна зала „Компас“ на хотел „България“ (ул. „Александровска” № 21) ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”.\r\n***\r\n11.00 часа  Заседателната зала на Община Бургас ще се проведе пресконференция във връзка с провеждането на Европейското първенство по ветроходство клас 470. \r\n*** \r\n12.00 часа  в Заседателната зала на Община Бургас ще се проведе пресконференция „ Дни на Африка в България – Бургас“ с гостите на проекта: Yama Ndione и Fatou Diallo от Танцова компания DAMBALLAH  /Сенегал/ и  Sammy Kouyate /Гвинея/.\r\n*** \r\nОт 11.00 часа в зала „Варна“ в сградата на Общината ще се проведе пресконференция, свързана с Международния театрален фестивал „Варненско лято“. \r\n***\r\nОт 12.30 часа в зала 3 на хотел „Черно море“ ще се проведе церемонията „Младите хора и бъдещето“, на която ще бъдат връчени отличия на 10 варненски училища за активното им участие и принос за превенция на рисково поведение сред деца и млади хора.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Калина Пеева ще проведе приемна за граждани. \r\n*** \r\nОт 14.00 часа във фоайето пред зала „Варна“, Община Варна ще има официално посещение на посланика на Кралство Норвегия  Н. Пр. г-жа Лисе Николине Клевен Гревстад.\r\n*** \r\nОт 10.30 часа в зала 302 на Общината ще се проведе пресконференция за предстоящото XXII Старопланински събор „Балканфолк“ и съпътстващите го прояви. \r\n*** \r\nОт 11.30 часа в ИЗ „Рафаел Михайлов“ ще бъде открита изложбата „Старините на България“ - за 75-годишнината и 45 години творческа дейност на Светлозар Бояджиев – специалист по запазване на културното и историческо наследство. \r\n*** \r\nОт 17.00 часа в Голяма зала на Общината ще се проведе на дипломи на ученици от ЕГ „Проф. д-р Асен Златаров“. \r\n*** \r\nОт 18.00 часа в ХГ „Борис Денев“ ще бъде открита изложба на Никола Хаджитанев - илюстрации, гравюри и рисунки по литературни произведения и легенди. \r\n*** \r\nОт 19.00 часа в Летния театър ще се проведе официално откриване на XXII Старопланински събор „Балканфолк“. \r\n*** \r\nОт 14.00 часа в Младежкия дом ще се проведе лекция на тема „Наркотиците и законите в Република България” със съдействието на Детска педагогическа стая. \r\n*** \r\nВ НЧ „Съединение – 1888“ продължава VII-ми Национален преглед на селските любителски читалищни театри / от 8 до 13 май/. \r\n*** \r\nОт 9.30 часа в ДГ № 20 ще се състои Куклен спектакъл „Синият таралеж“ на Държавен куклен театър „Дора Габе“.\r\n*** \r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои презентация „Гатанки ще ви задам, всеки да отгатне сам“. \r\n*** \r\nОт 13.00 часа в дискусионна зала „Изида“ на ет. 2 ще се проведе пресконференция във връзка с напредъка по проекта за водния сектор в града. \r\n*** \r\nОт 17.30 часа в дом-паметник „Йордан Йовков“ ще се проведе представяне на новата книга „101 мита от българската история“ – аудиториум.\r\n*** \r\nОт 18.00 часа в залата на Община град Добрич ще се проведе литературен конкурс на Езикова гимназия „Гео Милев“.\r\n*** \r\nОт 19.00 часа в Огледална зала „Нели Божкова“ ще се проведе Седмица на камерната музика с международно участие „Константин Илиев“ – Добрич 2018.\r\n*** \r\nОт 19.00 часа в Драматичен театър „Йордан Йовков“ ще се проведе Спектакъл „Двубой“ на Драматичен театър „Невена Коканова“ – Ямбол.\r\n*** \r\nОт 9.00 часа в двора на РСПБЗН – Кърджали и от 11.00 часа на стадиона в гр. Момчилград ще се проведат регионални състезания по пожаро-приложен спорт.\r\n*** \r\nОт 11.00 часа в заседателната зала на Община Мездра ще се проведе пресконференция по проекта за енергийно обновление на 13 многофамилни жилищни сгради в града. \r\n*** \r\nОт 14.00 часа пред блок „Здравец“ (ул. „Димитър Благоев“ № 8-10) ще се състои церемония по „Първа копка“ по проекта за енергийно обновление на 13 многофамилни жилищни сгради в града. \r\n*** \r\nОт 16.30 часа в галерия „Марин Гогев“ в кв. „Изток“ ще се проведе изложба на ученици от XI ОУ „Елин Пелин“. \r\n*** \r\nОт 18.30 часа в театралния салон на Обединен детски комплекс ще се рповеде благотворителен концерт на балетно студио „ИДА”, съвместно с Духов оркестър при ОК „Дворец на културата”. \r\n*** \r\nОт 19.00 часа в театрален салон „Георги Русев“ ще се състои постановката „ШЕМЕТ“ по Жан Жак Брикер и Морис Ласег.\r\n*** \r\nОт 10.30 часа в Пресклуба на БТА в Плевен ще се състои пресконференция на Плевенската филхармония. Тя ще бъде дадена от директора ѝ Любомир Дяковски и ще бъде свързана с предстоящата суперпродукция на операта \"Аида\" от Верди  в летен театър \"Кайлъка\" през юни в Плевен. \r\n*** \r\nОт 9.00 часа в зала „Триадица“ на хотел „Рамада Пловдив Тримонциум“ ще се състои официалното откриване на транснационалния семинар „RAISE UP“.\r\n***\r\nОт 10.00 часа в Малката конферентна зала на Дома на културата „Борис Христов ще се състои откриването на академична конференция на тема „Епископската базилика на Филипопол: проучвания и резултати (2015 – 2017)“.\r\n*** \r\nОт 11.00 часа срещу стълбите на Каменица (главната улица) ще се проведе акцията „В търсене на добрия човек”. \r\n***\r\nВ 11.00 часа в зала 1 на Апелативния съд ще се проведе заседание по делото, образувано по жалби на подсъдимата Катя Лерца и на частните обвинители срещу присъда на Окръжен съд – Пловдив, с която Лерца. е  призната за виновна в това, че при управление на автомобил е блъснала и е причинила смъртта на полицейски служител. \r\n***\r\nОт 18.30 часа в Залите за съвременно изкуство \"Баня Старинна\"ще се проведе концерт „ Пътешествие на звуците: Магическа Персия“ в рамките на изложбата„От Андалусия до Ориента: среща на цивилизации“. \r\n*** \r\nОт 19.30 часа на ул. „Княз Александър I-ви“ 53 ще се събират подписи в защита на Национален парк Пирин и Черноморието. \r\n***\r\nОт 11.00 часа в зала 308 на Община Разград ще бъде дадена пресконференция във връзка с конкурса „Да на красотата“.\r\n*** \r\nОт 11.00 часа в Историческия музей търговският съветник към Посолството на Китай в София Яо Чаоин ще се срещне с ученици и студенти, пред които ще разясни възможностите за кандидатстване и получаване на стипендии в китайски университети. \r\n*** \r\nОт 12.00 часа пред Доходно здание ще бъде официалното откриване на „Уикенд туризъм“ 2018. \r\n*** \r\nОт 18.30 часа в салона на ПБНЧ „Еленка и Кирил Д. Аврамови – 1856” ще бъде представена  „Веселите уиндзорки” от Уилям Шекспир – постановка на Драматичния театър при ПБНЧ „Еленка и Кирил Д. Аврамови – 1856”. \r\n*** \r\nОт 17.30 часа при Стария бряст ще се събират подписи в защита на Национален парк Пирин и Черноморието. \r\n***\r\nОт 10.00 часа Регионална библиотека „Николай Вранчев“-Смолян ще се проведе кръгла маса „Обществени библиотеки и образованието – точки на пресичане“. Връчване на годишните награди „Библиотекар на годината“ и „Библиотека на годината“ за област Смолян.\r\n***\r\nОт 14.00 часа в Сесийната зала на Община Смолян, Общински съвет – Смолян ще проведе редовното си заседание.\r\n***\r\nОт 14.00 часа в НЧ „Балкански просветител-1871“ ще се проведе „Децата на Райково пеят, танцуват, рисуват и стихове римуват“ – конкурс за лично творчество на талантливите деца от 1-ви до 4-ти клас при ОУ „Проф. д-р Асен Златаров“.\r\n*** \r\nОт 15.00 часа Областна Дирекция на МВР Смолян, РДТ „Николай Хайтов“ – Зала 1 -Провеждане на заключително мероприятие по програма – състезание – викторина под наслов „Ваканция здравей! Да играем безопасно“ с участието на деца от пети клас, учащи в учебни заведения, намиращи се на територията на Община Смолян.\r\n***\r\nОт 16.00 часа Държавен архив Смолян – изложбена зала, НЧ „Христо Ботев-1871“ – Смолян-Фотоизложба на младите фотолюбители от фотоклуб „Смолян през погледа на младите фотографи“. Съвместна инициатива на фотоклуба при читалище „Христо Ботев-1871“ – Смолян и Държавен архив Смолян.\r\n*** \r\nОт 10.00 часа в зала „П. Р. Славейков“ в сградата на Община Стара Загора ще се проведе среща с участието на държавните органи, местната администрация, здравни и учебни заведения, и представители на местния бизнес в областта за разясняване на предстоящото влизане в сила на Общия регламент за защита на данните – General Data Protection Regulation (GDRP). \r\n***\r\nОт 10.00 часа в зала 203 на общината ще се проведе брифинг, посветен на 11 май- Ден на Шумен.\r\n***\r\nОт 16.00 часа в заседателна зала на ДКТ „Васил Друмев“ ще бъде дадена пресконференция.\r\n*** \r\nОт 10.00 часа в кметството на селото с подредничеството на Надежда Чакърова-Николова – обществен посредник на територията на община Стара Загора ще се проведе съвместна приемна с председателя на ОбС Таньо Брайков, секретаря на Община Стара Загора Делян Иванов. \r\n*** \r\nОт 12.00 часа в кметството на селото с подредничеството на Надежда Чакърова-Николова – обществен посредник на територията на община Стара Загора ще се проведе съвместна приемна с председателя на ОбС Таньо Брайков, секретаря на Община Стара Загора Делян Иванов.", "date": "2018.05.09", "title": "Предстоящи събития в страната за 10 май (Агенция „Фокус“)"}
{"url": "http://www.focus-news.net/news/2018/05/09/2519943/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен, съобщиха от Областно пътно управление-Сливен. Трафикът в участъка на автомагистрала „Тракия“ в областта е интензивен. Натоварено е движението и по пътя Сливен – Ямбол. Няма нововъведени ограничения за пътуващите в региона. Пътните настилки са сухи.\r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец.", "date": "2018.05.09", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/05/09/2519942/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването на моторни превозни средства през ГКПП „Кулата“, както и през останалите пунктове на българо-гръцката граница.\r\nЛора КАЛЧЕВА", "date": "2018.05.09", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/05/09/2519945/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Нормално натоварен е трафикът по главен път Е-79 и автомагистрала „Струма“ в Благоевградска област. Пътните настилки в областта са сухи и нормално проходими. Това съобщиха за Радио „Фокус“-Пирин от Областно пътно управление-Благоевград. В региона няма затворени пътища. Прохода Предел е отворен за преминаването на всички видове моторни превозни средства.\r\nТрафикът на входните и изходните пътни артерии на областния град е интензивен. Колони от автомобили се образуват на места в районите около жп гарата и автогарата. Натоварен трафик, но без образуване на задръствания, се наблюдава по булевардите „Св. Димитър Солунски“ и „Васил Левски“. Движението по улица „Славянска“ в района на болницата се извършва сравнително спокойно. Ступвания на автомобили се получават единствено на кръстовището под лечебното заведение. Сухи са пътните настилки.\r\nЛора КАЛЧЕВА", "date": "2018.05.09", "title": "Благоевград: Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев"}
{"url": "http://www.focus-news.net/news/2018/05/09/2519949/dialogoscomcykipar-turtsiya-obeshta-reaktsiya-na-osvobozhdavaneto-na-dvama-ot-turskite-voennosluzheshti-izbyagali-v-gartsiya-sled-opita-za-prevrat-prez-yuli-2016-g.html", "text": "Турция ще реагира на предоставянето на убежище на двама от турските военнослужещи, избягали в Гърция след неуспешния опит за преврат на 15 юли 2016 г., предава кипърското електронно издание \"Dialogos.com.cy\", като се позовава на изявление пред журналисти на Ибрахим Калин, говорител на турския президент.\r\nСпоред него пускането на свобода на двама от военнослужещите \"не може да не се отрази негативно на отношенията между двете страни.\"\r\nГоворителят на Ердоган определя като \"правен скандал\" решението на гръцките власти за предоставянето на убежище на военнослужещите и смята, че Турция е длъжна да реагира, тъй като \"терористите вече могат да се движат свободно в страна от ЕС\".\r\nПревод и редакция:", "date": "2018.05.09", "title": "\"Dialogos.com.cy\"(Кипър): Турция обеща реакция на освобождаването на двама от турските военнослужещи, избягали в Гърция след опита за преврат през юли 2016 г."}
{"url": "http://www.focus-news.net/news/2018/05/09/2519944/cnngr-gartsiya-bezpokoystvo-v-bundestaga-ot-germanska-dostavka-na-6-podvodnitsi-na-turtsiya.html", "text": "Германската компания \"Thyssen Krupp Marine Systems\" (TKMS) смята да предостави на турските ВМС 6 подводници от последно поколение на тип 214, според договор, одобрен от федералното правителство още през 2009 г., предава CNN.gr., като се позовава на информация на телевизионния канал ARD.\r\nИзданието уточнява, че строителството на съдовете е започнало през 2011 г., след като сделката е била гарантирана със сумата от 2,5 млрд. евро.\r\nВестник \"Кathimerini\" пише, че предстоящата доставка на подводниците на Турция е предизвикала сериозна загриженост в германския парламент, тъй като според част от депутатите, подводниците можело да бъдат използвани за агресия срещу Гърция или Кипър.\r\nПревод и редакция:", "date": "2018.05.09", "title": "\"CNN.gr\" (Гърция): Безпокойство в Бундестага от германска доставка на 6 подводници на Турция"}
{"url": "http://www.focus-news.net/news/2018/05/09/2519948/nimh-utre-okolo-i-sled-obyad-na-mnogo-mesta-shte-ima-kratkotrayni-valezhi-v-yugozapadnata-polovina-ot-stranata-intenzivni-i-pridruzheni-s-gramotevichni-buri.html", "text": "През нощта над източните райони облачността ще е значителна и ще има превалявания от дъжд. Над останалата част от страната ще е предимно ясно. Това съобщи за Агенция „Фокус“ Боряна Маркова, дежурен синоптик в Националния институт по метеорология и хидрология (НИМХ) към Българската академия на науките (БАН). Утре около и след обяд, на много места ще се развива купеста и купесто-дъждовна облачност. Ще има краткотрайни валежи, като в югозападната половина от страната те ще са интензивни и придружени с гръмотевични бури. Ще има условия за градушки. Вятърът ще е умерен от север-североизток и с него ще нахлува хладен въздух. Минималните температури ще са от 10° до 15°, а максималните ще са между 17° и 22°.\r\nПо Черноморието ще е облачно с превалявания от дъжд. Около и след обяд по южното крайбрежие ще има краткотрайни валежи с гръмотевици. Ще духа слаб до умерен вятър от север-североизток. Максималните температури на въздуха ще са 17-19°. Температурата на морската вода е 18-19°. Вълнението на морето ще е 1-2 бала.\r\nВ планините облачността ще е значителна, след обяд в масивите от Югозападна България - купесто-дъждовна и ще има краткотрайни, на места интензивни валежи, придружени с гръмотевични бури. Ще духа умерен, временно силен северен вятър. Максималната температура на височина 1200 метра ще е около 11°, на 2000 – около 7°.\r\nАтмосферното налягане остава по-ниско от средното за май, но през деня ще се повишава. \r\nВ петък все още на много места, главно в Южна и Източна България, ще има превалявания. Облачността ще бъде предимно значителна, но ще има и временни краткотрайни разкъсвания до слънчево. Ще духа слаб до умерен север-североизточен вятър. Минималните температури ще са между 9° и 14°, дневните – между 19° и 24°. През почивните дни в Централна и Източна България вероятността за валежи значително ще намалее, докато в Западна България след обяд отново ще има условия за краткотрайни, но интензивни превалявания. Вятърът ще се задържи североизточен, слаб до умерен. Температурите ще са близки до обичайните. Преобладаващите максимални ще са между 19° и 24°, минималните - между 9° и 14°.", "date": "2018.05.09", "title": "НИМХ: Утре около и след обяд на много места ще има краткотрайни валежи, в югозападната половина от страната - интензивни и придружени с гръмотевични бури"}
{"url": "http://www.focus-news.net/news/2018/05/09/2519946/ria-novosti-v-aktsiyata-bezsmartniya-polk-v-moskva-uchastvat-poveche-ot-edin-milion-dushi.html", "text": "Повече от един милион души участват в акцията „Безсмъртния полк“ в Москва, съобщи пред РИА Новости официалният представител на Министерството на вътрешните работи на Русия Ирина Волк.\r\nОбществената акция „Безсмъртния полк“ е шествие, по време на което хората носят фотопортрети на своите родственици, участвали във Втората световна война.\r\n„В Москва, по състоянието към 18:00 часа, в шествието  „Безсмъртния полк“ участват повече от един милион руснаци“, заяви Волк. \r\nСпоред нейните думи, акцията продължава.\r\nПревод и редакция:", "date": "2018.05.09", "title": "РИА Новости: В акцията „Безсмъртния полк“ в Москва участват повече от един милион души"}
{"url": "http://www.focus-news.net/news/2018/05/09/2519947/afp-emanyuel-makron-i-hasan-rouhani-se-razbraha-da-tarsyat-prodalzhavane-na-deystvieto-na-yadrenata-sdelka.html", "text": "Президентът на Франция Еманюел Макрон е разговарял по телефона с иранския си колега Хасан Роухани в сряда, като двамата са се разбрали да търсят „продължаване на действието на ядрената сделка“ след решението на САЩ да се оттеглят от споразумението, съобщиха от Елисейския дворец, предава AFP.\r\n„Президентите на Франция и Иран се разбраха за съвместни действия с всички замесени страни, с целта да се продължи действието на ядрената сделка и да се запази регионалната стабилност“, гласи съобщението на френското президентство.\r\nПревод и редакция:", "date": "2018.05.09", "title": "AFP: Еманюел Макрон и Хасан Роухани се разбраха да търсят „продължаване на действието на ядрената сделка“"}
{"url": "http://www.focus-news.net/news/2018/05/09/2519950/kyustendil-40-dushi-shte-zapochnat-rabota-po-proekt-kam-obshtina-dupnitsa.html", "text": "40 души ще започнат работа по проект към Община Дупница. Това съобщи за Радио „Фокус” – Кюстендил Крум Милев, зам.-кмет на Дупница. По думите му заетостта на хората е по проект „Работа”. Хората вече са определени, чрез насочващи писма от Дирекция „Бюрото по труда” – Дупница. Заетостта ще бъде в рамките на една година. Наетите безработни лица  ще получават заплата в размер на 510 лева, които се осигуряват по самия проект. „По един човек ще бъде разпределен във всяко село от общината и ще бъдат на подчинение на кметовете и наместниците. Останалите ще бъдат ангажирани в Дупница с почистване, косене и поддръжка на териториите за обществено ползване“, каза Крум Милев. По думите му ат 1 юни ще започне реализацията на регионалната програма за заетост към Област Кюстендил. По нея са утвърдени за град Дупница 14 души за срок от по 6 месеца на пълен работен ден също срещу минималната заплата за страната. Подборът е отново с насочващи писма от „Бюрото по труда” – Дупница.\r\nВенцеслав ИЛЧЕВ", "date": "2018.05.09", "title": "Кюстендил: 40 души ще започнат работа по проект към Община Дупница"}
{"url": "http://www.focus-news.net/news/2018/05/09/2519955/vratsa-edin-chovek-e-postradal-pri-katastrofa-mezhdu-tir-i-lek-avtomobil-na-glaven-pat-e-79-kray-selo-rebarkovo.html", "text": "Един човек е пострадал при катастрофа между ТИР и лек автомобил на главен път Е-79 край село Ребърково. Това съобщиха за Агенция „Фокус“ от пресцентъра на МВР. Лекият автомобил се е ударил в ТИР-а, който се е движел от Мездра към Ботевград. Пострадал е водачът на лекия автомобил. В момента там се извършва оглед на местопроизшествието. Движението се осъществява през село Ребърково.", "date": "2018.05.09", "title": "Враца: Един човек е пострадал при катастрофа между ТИР и лек автомобил на главен път Е-79 край село Ребърково"}
{"url": "http://www.focus-news.net/news/2018/05/09/2519951/shumen-vazstanoveno-e-dvizhenieto-pri-km-360-na-avtomagistrala-hemus.html", "text": "Възстановено е движението при км 360 на автомагистрала \"Хемус\" при разклона за Нови пазар в посока Варна. Това съобщиха от пресцентъра на Агенция \"Пътна инфраструктура\".", "date": "2018.05.09", "title": "Шумен: Възстановено е движението при км 360 на автомагистрала \"Хемус\""}
{"url": "http://www.focus-news.net/news/2018/05/09/2519953/milosh-kunchev-damtn-burgas-po-golyamata-chast-ot-yazovirite-v-oblastta-sa-v-dobro-tehnichesko-sastoyanie.html", "text": "На територията на област Бургас в момента наблюдаваме 357 язовира, които в по-голямата си част са в добро техническо състояние. Това каза за Радио „Фокус“ – Бургас Милош Кунчев, началник на Регионален отдел-Бургас към Държавната агенция за метрологичен и технически надзор (ДАМТН). За тази година, до момента са извършени около 53 проверки. От тях 10 са по сигнали на граждани и на собствениците, които се явяват и като частници, на земеделски кооперации, сдружения за напояване и най-вече - на общински язовири. \r\n„Имаме съставени 33 протокола със съответните предписания. В момента тече проверка със заповед  на областния управител, в която до момента сме проверили 41 язовира, извън тези 53. Общо са 94 язовира, проверени до този момент. Като проверките продължават“, каза още Кунчев. По думите му констатацията е, че в последно време има сериозно подобрения по отношение на поддръжката на язовирите. Общинските ръководства и частните лица са взели мерки. Видимо се наблюдават промени в сравнение с предната година. „Преди това стените бяха обрасли с дървета и храсти. Нямаше възможност за достъп и за огледи, за да се види какво е състоянието на изпускатени ордени. В момента за наша радост почти всички язовири са почистени. Нещата вървят към сериозна подобряване“, допълни още Кунчев.\r\nСлед падналите дъждове там, където по проект няма основни изпускатели, т.е. няма спирателен кран през който да се изпуща и прелива през преливника, не е допуснато никъде преливане през стените на язовирите. „В момента на всички проверки, които правим основните изпускатели са отворени и контролирано изпускат вода за понижаване на нивото. Мисля че няма да имаме проблем с язовирите поне до есента“, добави Кунчев.\r\nДеница ДИМИТРОВА", "date": "2018.05.09", "title": "Милош Кунчев, ДАМТН-Бургас: По-голямата част от язовирите в областта са в добро техническо състояние"}
{"url": "http://www.focus-news.net/news/2018/05/09/2519954/korespondent-ukrayna-prezidentat-na-moldova-obeshta-da-ne-dopuska-bazi-na-nato-v-stranata.html", "text": "Не съществува възможност да се разположи база на НАТО в страната, без съгласието на президента. В Конституцията ясно се описва неутралният статут на републиката, заяви президентът на Молдова Игор Додон, цитиран от украинското електронно издание „Кореспондент“.\r\nНяма заплаха от появяване на военни бази на НАТО на територията на Молдова. Това заяви Додон в интервю пред руския телевизионен канал „Звезда“.\r\n„Обиколих всички наши военни бази в Молдова: няма никаква заплаха и опити за строителство на чужди военни бази на територията на страната в момента и, уверен съм, няма да има в близко време. В крайна сметка, поне докато съм президент, това със сигурност няма да се случи“, увери той.\r\n„Имат ли шансове НАТО да разположат свои бази в Молдова, заобикаляйки президента? Категорично не. В Конституцията ясно е описан неутралния статут на републиката“, подчерта молдовският президент.\r\nДодон смята, че ако все пак такива опити има, то в страната ще избухнат народни вълнения „и това ще завърши зле за тези, които започнат този процес“.\r\nПревод и редакция:", "date": "2018.05.09", "title": "„Кореспондент“ (Украйна): Президентът на Молдова обеща да не допуска бази на НАТО в страната"}
{"url": "http://www.focus-news.net/news/2018/05/09/2519956/donald-tramp-ili-iran-shte-pregovarya-ili-shte-mu-se-sluchi-neshto.html", "text": "След като обяви във вторник, че САЩ излизат от ядрената сделка с Иран и му налагат нови санкции, американският президент Доналд Тръмп заплаши Техеран, че или ще преговаря, или „ще му се случи нещо“, предава Reuters.\r\nАмериканската агенция коментира, че не е станало ясно какви точни действия визира държавният глава.\r\nПревод и редакция:", "date": "2018.05.09", "title": "Доналд Тръмп: Или Иран ще преговаря, „или ще му се случи нещо“"}
{"url": "http://www.focus-news.net/news/2018/05/09/2519957/gd-granichna-politsiya-trafikat-e-normalen-na-vsichki-balgarski-kontrolno-propuskatelni-punktove.html", "text": "Трафикът е нормален на всички на български контролно-пропускателни пунктове на българо-сръбската, българо-македонската, българо-гръцката, българо-турската и българо-румънската граница. Това съобщиха от пресцентъра на ГД \"Гранична полиция\".", "date": "2018.05.09", "title": "ГД \"Гранична полиция\": Трафикът е нормален на всички български контролно-пропускателни пунктове"}
{"url": "http://www.focus-news.net/news/2018/05/09/2519958/the-daily-express-gara-v-bryuksel-e-evakuirana-sled-kato-golyam-vzriv-predizvika-panika.html", "text": "Брюкселската Гара „Юг“ бе евакуирана след съобщения за „голям взрив“, дошли от пътници, които са били на гарата. Полицията е пристигнала на мястото, пише британското издание The Daily Express.\r\nОчевидци съобщиха в социалните мрежи, че са видели кръжащи над гарата хеликоптери, а полицията е блокирала достъпа до нея.\r\nКоен Якобс е написал в „Туитър“: „Южната гара в Брюксел внезапно бе евакуирана и хората бягаха от там паникьосани. Много, много полицаи дойдоха на мястото и крещят на всички да напуснат гарата веднага“.\r\nВластите засега не са потвърдили източникът на „големия взрив“.\r\nПревод и редакция:", "date": "2018.05.09", "title": "The Daily Express: Гара в Брюксел е евакуирана, след като „голям взрив“ предизвика паника"}
{"url": "http://www.focus-news.net/news/2018/05/09/2519959/vitsepremierat-ekaterina-zaharieva-shte-uchastva-v-ministerska-sreshta-vav-formata-vishegrad-4-plyus-i-balkani-4-plyus.html", "text": "Вицепремиерът и министър на външните работи Екатерина Захариева ще вземе участие във втората министерска среща във формата „Вишеград-4 плюс“ и „Балкани-4 плюс“. Това съобщиха от пресцентъра на министерството. Форумът ще се проведе на 10 и 11 май в Атина (Сунио). На него ще бъдат представени страните от Вишеградската група и четирите балкански държави-членки на ЕС (Гърция, България, Хърватия и Румъния). Като наблюдатели по време на срещата са поканени и шестте страни от Западните Балкани, Словения и Кипър. \r\nАкцент в дискусиите на срещата ще бъдат теми от областта на енергетиката, разширяването, бъдещето на Европа и други.", "date": "2018.05.09", "title": "Вицепремиерът Екатерина Захариева ще участва в министерска среща във формата „Вишеград-4 плюс“ и „Балкани-4 плюс“"}
{"url": "http://www.focus-news.net/news/2018/05/09/2519961/shumen-sdruzhenie-paziteli-na-balgarshtinata-spuska-vnushitelen-natsionalen-flag-na-praznichniya-za-grada-11-may.html", "text": "В Шумен на празничния за града 11 май, от 12.30 часа, за трети път Първа Шуменска чета „Панайот Волов“ от сдружение „Пазители на българщината“ ще изпълни дългосрочната си кауза, като спусне националния флаг на Република България на фасадата на МБАЛ-Шумен. Това съобщиха от пресцентъра на Община Шумен. Тази кауза датира от 2015 година и стана традиция. Жителите на града свикнаха с присъствието на родното знаме, което се вижда отдалеч на това знаково място и ежегодно се подменя от шуменската чета, действено подкрепяща дългогодишната национална инициатива „Да развеем българското знаме!“ на Фондация „Старата България“. За трета година личната кауза на подвойводата на четата Климент Климентов е финансиране изработката на знамето, което сега е с размери – 30 метра дължина и 4,5 метра ширина и ще бъде спуснато на фасадата на шуменската МБАЛ от местни алпинисти. \r\nВойводата Елена Андерсон като спомоществовател в издаването на брошурата за приноса на кан Тервел в европейската история осигурява безплатното разпространение на 1000 броя от четивото сред гражданството в празничния ден. Тържеството ще се проведе на терена пред „Спешна помощ“ на МБАЛ-Шумен и ще бъде уважено от кмета на Община Шумен Любомир Христов, други официални гости и представители на местни патриотични организации, а възпитаници на известния хореограф Иван Иванов ще се включат с фолклорна програма.  Реализирането на каузата на първа Шуменска чета „Панайот Волов“ в деня, когато Шумен чества Светите братя Кирил и Методий и отбелязва  празника на града, ще подкрепят с присъствие председателят на „Пазители на българщината“ Христо Димитров и членове на Първа Бургаска областна чета с войвода Георги Манев, както и войводи от Варна и Сливен. Според устава и традицията на сдружението за празничния повод те ще бъдат облечени с войводски и четнически облекла или народни носии.", "date": "2018.05.09", "title": "Шумен: Сдружение „Пазители на българщината“ спуска внушителен национален флаг на празничния за града 11 май"}
{"url": "http://www.focus-news.net/news/2018/05/09/2519960/afp-donald-tramp-othvarli-granitsata-mezhdu-dvete-korei-kato-vazmozhno-myasto-za-sreshtata-mu-s-kim-chen-un.html", "text": "Президентът на САЩ отхвърли в сряда вероятността да се срещне с лидера на Северна Корея Ким Чен-ун в демилитаризираната зона между двете Кореи, предава AFP.\r\nТръмп, който по-рано определи като възможни места за срещата селото Панмунджом и Сингапур, заяви пред репортерите в Белия Дом, че времето и мястото на срещата ще бъдат обявени „в рамките на следващите три дни“.\r\nПревод и редакция:", "date": "2018.05.09", "title": "AFP: Доналд Тръмп отхвърли границата между двете Кореи като възможно място за срещата му с Ким Чен-ун"}
{"url": "http://www.focus-news.net/news/2018/05/09/2519964/alsat-m-makedoniya-pita-kolko-po-skapo-shte-ni-struva-pochivkata-v-gartsiya-prez-tova-lyato-sled-vavezhdaneto-na-novata-taksa-za-prestoy-na-turistitei.html", "text": "Колко по-скъпо ще ни струва почивката в Гърция през това лято след въвеждането на новата такса за престой на туристите, този въпрос повдигна в подробен репортаж излъчващата на албански език скопска телевизия \"Алсат-М\". Телевизията отбелязва, че плащането на новата такса се въвежда както за хотелите от една до пет звезди, така и за всички останали капацитети за настаняване - апартаменти, стаи и вили, които приемат гости за един или повече дни. Засега новата такса престой не се отнася за къмпингите и за определени категории настаняване, посочени в специално приложение на данъчната администрация.\r\nОпределянето на данъка се начислява като дневна фиксирана сума на стая, а не на туристическа персона, в зависимост от вида на настаняването: 4 евро на ден за стая в хотел 5 звезди, 3 евро за същия период от време за стая в хотел от 4 звезди. При 3-звездните хотели стаята възлиза на 1,5 евро на ден, а  0,5 евро е тя в хотел от 1 и 2 звезди. Толкова е и за частни апартаменти, студия и отделни стаи. Таксата престой се заплаща от туристите непосредствено преди освобождаването на стаята и преди заминаването, съобщава медията. \r\nСъгласно инструкциите на данъчните власти собственикът или мениджърът на хотела или обекта издават на клиента си отделна фактура, която съдържа дата на издаване, имената на посетителите, датите на престоя и сумата на таксата, предава Радио „Фокус“ в рубриката „Балкански туристически часовник“.\r\nСкопската телевизия, както и редица други медии в Македония, Албания и Сърбия, уточняват, че макар досега нито една официална институция в Гърция да не е обявила начина на контрол на получените фактури, добре би било за туристите да ги пазят до напускането на страната, с което да докажат своя престой.", "date": "2018.05.09", "title": "„Алсат-М“ (Македония) пита:  Колко по-скъпо ще ни струва почивката в Гърция през това лято след въвеждането на новата такса за престой на туристите?"}
{"url": "http://www.focus-news.net/news/2018/05/09/2519965/russkie-afini-migranti-saboriha-ograda-i-proniknaha-v-novoto-pristanishte-na-patra-za-da-stignat-do-italiya.html", "text": "Мигранти в Патра са предизвикали поредния инцидент, след като са съборили оградата и са проникнали на територията на новото пристанище, като целта на бежанците е била да стигнат до товарните автомобили, очакващи товаренето на кораби за Италия. Това предава гръцкото електронно издание на руски език \"Русские Афины\". Според рускоезичното издание сигналът за нападението бил приет от полицията и бреговата охрана и на място веднага били изпратени дежурни екипи, които успели да предотвратят проникването на мигрантите в каросериите на камионите, предава Радио „Фокус“ в рубриката „Балкански туристически часовник“. \r\nСред останалите градове на полуостров Пелопонес, Патра е особено привлекателна за бежанците, тъй като градът е свързан с постоянни фериботни линии с Италия, даващи възможност за достигане до сърцето на Европа. По тази причина опитите за достигане до товарните автомобили, чакащи на пристанището, сред които и много български, са почти ежедневие.\r\nТова е накарало местните пристанищни власти да въведат засилено денонощно патрулиране от полицейски автомобили и мотоциклети, за гарантиране на пътуващите.\r\nМестните издания предупреждават да не се изкушавате да не се качват дори на стоп бежанци в Гърция, защото и вътрешните отсечки се смятат като равностойни на трафик на хора. В противен случай, това означава най-малко по две години затвор за всеки нелегален чужденец намерен в автомобила ви.", "date": "2018.05.09", "title": "\"Русские Афини\": Мигранти събориха ограда и проникнаха в новото пристанище на Патра, за да стигнат до Италия"}
{"url": "http://www.focus-news.net/news/2018/05/09/2519963/varna-v-universitetskiya-mediko-dentalen-tsentar-shte-se-provede-preskonferentsiya-za-programata-za-bezplatni-operatsii-za-vrashtane-na-zrenieto-pri-patsienti-s-katarakta.html", "text": "На 11 май (петък), от 10.00 часа в Университетския медико-дентален център във Варна, на бул. \"Цар Освободител\" №84, етаж 5, ще се проведе кратка пресконференция, на която проф. Христина Групчева ще представи дейностите и първи резултатите по програмата за безплатни операции за връщане на зрението при двустранно слепи пациенти с катаракта, които имат предотвратима слепота. Това съобщиха от пресцентъра на Медицински университет – Варна.", "date": "2018.05.09", "title": "Варна: В Университетския медико-дентален център ще се проведе пресконференция за програмата за безплатни операции за връщане на зрението при пациенти с катаракта"}
{"url": "http://www.focus-news.net/news/2018/05/09/2519966/aktsenti-v-sutreshniya-blok-na-radio-fokus-dobro-utro-balgariya-na-10-may.html", "text": "През април общият показател на доверие на потребителите нараства с близо 2 пункта спрямо нивото си от януари, според данни на Националния статистически институт. Какво още може да се оптимизира и очакванията на хората да бъдат оправдани? Темата ще коментираме с председателя на Комисията за защита на потребителите Димитър Маргаритов. \r\nГръцката комисия за бежанците е предоставила убежище на още един от осемте турски военни, избягали в Гърция след опита за преврат в Турция през 2016 г. Преди няколко месеца Атина даде закрила на друг от групата на осмината турски военни. Ще се усложнят ли и без това обтегнатите отношения между Гърция и Турция - ще потърсим мнението на университетския преподавател доц. Йоаким Каламарис. \r\nЗапочна цялостната реконструкция на ул. \"Граф Игнатиев“ в столицата, какви са сроковете на изпълнение, отделените средства и промените в организацията на движението? Какви санкции са предвидени при нарушения на сроковете и качествотото на изпълнението на предвидените дейности? По тези и още въпроси ще разговаряме с заместник-кмета на София с ресор транспорт и транспортни комуникации Евгени Крусев. \r\nНаградите на XX Национален фестивал на детската книга бяха връчени в Сливен. Те се присъждат на писатели и художници за принос в детското книгоиздаване. Повече ще разберем от репортаж на Людмила Йоргова от Радио „Фокус“ – Сливен. \r\nРегионална библиотека „Николай  Вранчев” - Смолян ще отбележи тържествено професионалният празник на библиотекаря - 11 май. Още по темата ще чуем от репортаж на Нели Гергьовска от Радио „Фокус“ – Смолян. \r\nСлед броени дни започват абитуриентските балове. Те са свързани с много вълнения, трескава подготовка и с търсене на подходящ тоалет. Кои са актуалните модни тенденции и с какво са свързани предпочитанията на абитуриентите тази година? Повече ще научим от репортаж на колегата Тони Михайлов от Радио „Фокус“ – Пловдив. \r\nТези и още теми - в „Добро утро, България“ по Радио „Фокус“, от 6.00 до 10.00 часа на 10 май, с водещ Елеонора Чолакова.", "date": "2018.05.09", "title": "Акценти в сутрешния блок на Радио „Фокус“ „Добро утро, България“ на 10 май"}
{"url": "http://www.focus-news.net/news/2018/05/09/2519962/tass-angela-merkel-zayavi-che-otnosheniyata-sas-sarbiya-shte-badat-vazhen-faktor-za-sblizhavaneto-mezhdu-kosovo-i-es.html", "text": "Нормализирането на отношенията със Сърбия остава един от ключовите фактори по пътя на сближаването между Косово и Европейския съюз. Това заяви германският канцлер Ангела Меркел в сряда в Берлин преди преговорите с косовския президент Хашим Тачи, предава ТАСС.\r\nОсвен това, канцлерът посочи, че от момента на самопровъзгласяването на независимостта на Косово е постигнат напредък по някои аспекти, „но остават редица предизвикателства“. В този контекст Меркел посочи, че Косово трябва да спазва нормите на правовата държава и да провежда борба с криминалните структури.\r\nПревод и редакция:", "date": "2018.05.09", "title": "ТАСС: Ангела Меркел заяви, че отношенията със Сърбия ще бъдат важен фактор за сближаването между Косово и ЕС"}
{"url": "http://www.focus-news.net/news/2018/05/09/2519952/the-greek-observer-turskoto-pravitelstvo-dade-pozvolenie-na-gratski-evrodeputat-da-otide-na-svizhdane-s-arestuvanite-gratski-voynitsi.html", "text": "Турските власти са одобрили искане на евродепутата от най-голямата гръцка опозиционна партия Нова Демокрация Манолис Кефалогианис да посети двамата гръцки войници, които бяха арестувани за това, че в началото на март преминаха турската граница в граничния регион край река Марица и които бяха хвърлени в затвор в Одрин, докато чакат делото си, предава гръцкият информационен портал The Greek Reporter.\r\nГръцкият евродепутат е отправял искане за свиждане с двамата задържани офицери на два пъти: на 25 март до Министерството на външните работи и министъра на правосъдието в Анкара и втория на 22 април до делегацията от турски официални лица, която тогава е била на посещение в Европарламента в Брюксел.\r\nСпоред ANA, се очаква той да направи свиждането в рамките на следващите няколко седмици, като ще бъде придружен от функционери на Европейския съюз.\r\nПревод и редакция:", "date": "2018.05.09", "title": "The Greek Observer: Турското правителство даде позволение на гръцки евродепутат да отиде на свиждане с арестуваните гръцки войници"}
{"url": "http://www.focus-news.net/news/2018/05/09/2519968/sofiya-trima-dushi-sa-postradali-sled-kato-avtobus-dvizhesht-se-po-liniya-74-se-e-blasnal-v-stalb.html", "text": "Трима души са пострадали, след като автобус, движещ се по линия 74 се е блъснал в стълб. Това съобщи за Агенция „Фокус“ директорът на „Столичен автотранспорт“ ЕАД Слав Монов. Инцидентът е станал в района на бул. „Тотлебен“. Полицията извършва оглед на местопроизшествието. Автобусът е самокатастрофирал в стълб. Трима души са пострадали и са откарани в УМБАЛСМ \"Н.И.Пирогов\".", "date": "2018.05.09", "title": "София: Трима души са пострадали, след като автобус, движещ се по линия 74 се е блъснал в стълб"}
{"url": "http://www.focus-news.net/news/2018/05/09/2519967/redzhep-taiyp-erdogan-sasht-shte-sa-gubeshtite-ot-izlizaneto-si-ot-yadrenata-sdelka-s-iran.html", "text": "Президентът на Турция Реджеп Таийп Ердоган заяви, че САЩ ще са губещите от решението да излязат от ядрената сделка с Иран, пише електронното издание на турския консервативен ежедневник Yeni Safak.\r\nТурският държавен глава посочи, че Вашингтон не остава верен на споразумението, което е постигнал.\r\n„Това не е начинът, по който действат международните механизми, те не могат да бъдат анулирани по желание“, подчерта Ердоган.\r\nВестникът коментира, че въпреки натиска от най-близките си съюзници, президента Тръмп във вторник е извадил САЩ от ядреното споразумение, което постигнаха световните сили и Иран през 2015-а година.\r\nПревод и редакция:", "date": "2018.05.09", "title": "Реджеп Таийп Ердоган: САЩ ще са губещите от излизането си от ядрената сделка с Иран"}
{"url": "http://www.focus-news.net/news/2018/05/09/2519984/bsp-podkrepya-predlozhenite-ot-valeri-simeonov-promeni-v-zakona-za-hazarta.html", "text": "Днес, на свое общо събрание, Парламентарната група на \"БСП за България\" обсъди предоставения от Валери Симеонов ЗИД на Закона за хазарта и единодушно реши да го подкрепи и да гласува за ограничаването на рекламата на хазартни игри. Това съобщиха от пресцентъра на партията. \r\nУтре от 11.00 часа в стая 6 на Народното събрание председателят на НС на БСП Корнелия Нинова ще се срещне с вицепремиера Валери Симеонов, по негова покана.", "date": "2018.05.09", "title": "БСП подкрепя предложените от Валери Симеонов промени в Закона за хазарта"}
{"url": "http://www.focus-news.net/news/2018/05/09/2519985/ministar-lilyana-pavlova-otkri-tseremoniyata-za-vrachvaneto-na-nagradi-za-uspelite-detsa-na-balgariya.html", "text": "Днес трябва да инвестираме в нашите деца, нашето бъдеще, защото утре, след 10 години, вие ще бъдете на тази сцена, вие ще управлявате Европа с вашите таланти и вашите умения – с тези думи министър Лиляна Павлова се обърна към даровитите деца, изпълнили Народния театър, където тази вечер за 10-а поредна година Фондация „Димитър Бербатов“ раздава „Награди за успелите деца на България“. Министърът за Българското председателство  на Съвета на ЕС е патрон на събитието. Това съобщиха от пресцентъра на министерството.\r\n„Ние вярваме във вас, гордеем се с вас, защото знаем колко ви коства да учите и да тренирате, за да постигате върхове. Но вие сте прекрасни“, каза още министър Павлова пред стотиците българчета, техните родители и учители. Тя благодари на нашата футболна гордост - Димитър Бербатов, че толкова години подкрепя младите невероятни таланти на България и че още веднъж те ще бъдат отличени – именно по време на Българското председателство. \r\n„Днес сред нас са и децата от Западните Балкани, тъй като всяка от държавите от региона изпрати по едно свое талантливо дете, за да бъде „посланик“ на своята страна. Ние сме едно едно семейство, а в Деня на Европа показваме, че не се делим, че сме заедно, защото Европа и нашето европейско семейство са като нашето голямо европейско сърце“, посочи министър Павлова. Тя добави, че като работим заедно, учим и споделяме талантите си заедно, само така Европа ще просперира. „Днес тя минава през турболенции, през нелеки моменти, дори през момент на преосмисляне, но след 10-20 години тя ще бъде такава, каквато я изградим днес“, заяви министър Павлова пред аудиторията в Народния театър. \r\nНа празника на талантите бяха също спортният министър Красен Кралев, столичният кмет Йорданка Фандъкова, председателят на Комисията по европейските въпроси и контрол на европейските фондове Кристиан Вигенин и много други българи, съпричастни с успехите на нашите даровити деца. Наградените българчета бяха в три категории „Изкуства“, „Наука“ и „Спорт“.", "date": "2018.05.09", "title": "Министър Лиляна Павлова откри церемонията за връчването на „Награди за успелите деца на България“"}
{"url": "http://www.focus-news.net/news/2018/05/09/2519986/pravitelstvoto-odobri-sastava-na-komisiyata-koyato-da-obsazhda-i-reshava-istoricheski-i-obrazovatelni-vaprosi-s-republika-makedoniya-obzor.html", "text": "Правителството одобри състава на комисията, която да обсъжда и решава исторически и образователни въпроси с Република Македония. Създаването на смесената мултидисциплинарна комисия е предвидено в член 12 oт Договора за приятелство, добросъседство и сътрудничество между Република България и Република Македония. \r\nПредседател на българската комисия е проф. Ангел Димитров – пръв посланик на България в Скопие и посланик в Белград, автор на най-задълбочената монография на съвременната политическа история на Македония, а за зам.-председател е избран д-р доц. Наум Крайчев – бивш консул в Битоля и в Торонто, член на Македонския научен институт, един от учредителите на Българското сдружение на родовете от Македония. В състава ѝ влизат още и д-р Момчил Методиев – главен редактор на предаването „Варя и общество“ и бивш дипломатически служител в Министерството на външните работи, доктор по история и следовател на историята на Българската православна църква; проф. Иван Илчев – бивш ректор на СУ „Св. Климент Охридски“, известен български общественик и историк; доц. Даниел Вачков – директор на Института за исторически изследвания към БАН; проф. Кирил Топалов – посланик на България във Ватикана, известен писател и преподавател по Българска възрожденска литература; доц. д-р Бони Петрунова – археолог и директор на Националния исторически музей.\r\nПредседателят на комисията проф. Ангел Димитров коментира, че предстоят тежки разговори с колегите им от Македония. „Техният състав на комисията е подбран така, че да даде шанс за нормално развитие на разговорите. От наша страна ние ще демонстрираме тази добронамереност, която е залегнала в договора за добросъседство, но професионалната добронамереност зависи от научните критерии, към които смятаме да се придържаме“, коментира Димитров и увери правителството, че комисията ще направи всичко възможно да защити интересите на България и да улесни приложението на договора в частта, която е важна за формиране на ново поколение в Република Македония.\r\nПървата среща на комисиите по историческите и образователните въпроси на България и Македония ще се състои в София. А до провеждането ѝ след около месец и половина ще тече подготовка по издаване на правилата на самата комисия.\r\nЦветилена СИМЕОНОВА", "date": "2018.05.09", "title": "Правителството одобри състава на комисията, която да обсъжда и решава исторически и образователни въпроси с Република Македония (ОБЗОР)"}
{"url": "http://www.focus-news.net/news/2018/05/09/2519987/aleksandar-damovski-mkd-naznacheniyata-na-lyube-boshkovski-i-dzhezair-shakiri-hodzha-za-savetnitsi-na-premiera-na-makedoniya-zoran-zaev-se-obyasnyavat-s-vatreshnopoliticheski-dogovorki.html", "text": "Назначенията на Любе Бошковски и Джезаир Шакири-Ходжа за съветници на премиера на Македония Зоран Заев се обясняват с вътрешнополитически договорки и ангажименти към определени групи вън от управляващите и опозицията, каза пред Радио \"Фокус\" Александър Дамосвки, главен редактор на електронното издание МКД. \"Много загадки ни дава премиерът с неговите неясни постъпки, дори неясни и за неговия коалиционен партньор – Демократичния съюз за интеграция, защото се знае, че Джезаир Шакири не е в най-добрите отношения с албанската партия. Как сътрудничеството с новите съветници ще се развие и колко време ще продължи, е трудно да се прогнозира. Защото с необичайния и противоречив ход премиерът Заев кара правителството да го подкрепи и виждаме другите министри безрезервно да го защитават. А за задкулисието на тези назначения се правят най-малко 10 теории на конспирацията\", коментира той.\r\nСпоред Дамовски тези назначения са за вътрешнополитическа употреба в Македония и няма да окажат влияние върху очакванията за получаване на дати за присъединяване към НАТО и ЕС.", "date": "2018.05.09", "title": "Александър Дамовски, МКД: Назначенията на Любе Бошковски и Джезаир Шакири-Ходжа за съветници на премиера на Македония Зоран Заев се обясняват с вътрешнополитически договорки"}
{"url": "http://www.focus-news.net/news/2018/05/09/2519988/kmetat-na-blagoevgrad-d-r-atanas-kambitov-tryabva-da-namerim-razumno-i-balansirano-reshenie-za-da-mozhe-da-bade-zapazena-istoriyata-no-i-da-prodalzhi-stroitelstvoto-na-am-struma.html", "text": "Трябва да намерим разумно и балансирано решение, за да може да бъде запазена историята, но и да продължи строителството на АМ „Струма”. Това каза по време на среща-дискусия за археологическите находки край с. Покровник и изграждането на АМ „Струма” кметът на Благоевград д-р Атанас Камбитов, предаде репортер на Радио „Фокус”-Пирин. „През последните дни се появиха много коментари по темата, като някои са продиктувани от неразбиране или не достатъчно информиране, а пък други - чисто манипулативно”, заяви д-р Камбитов. По думите му още в при откриването на гробницата в района от местната власт са в постоянна комуникация с археолога доц. д-р Здравко Димитров от Националния археологически институт с музей при БАН. Община Благоевград веднага е осигурила денонощна охрана на обекта. \r\n„През цялото време обсъждаме различните варианти с Министерство на регионалното развитие и благоустройство и с Министерство на културата. Неслучайно премиерът Бойко Борсов дойде тук с всички ресорни министри”, посочи Камбитов. По думите му в момента се обсъждат три варианта, като първият е да се запазят находките на мястото, където са, което автоматично означава спиране на строителството на АМ „Струма”, защото артефактите се намират на осевата линия. Другият вариант е находките да останат на място и да бъдат заобикаляни, като според анализи на Агенция „Пътна инфраструктура” това ще струва 43 милиона лева. \r\n„Това решение не може да бъде взето на местно ниво, но този вариант ще доведе до забавяне на строителството на АМ „Струма”, каза д-р Камбитов. Той допълни, че забавянето може да се проточи до четири години, като има опасност от спиране на финансирането или изгубване на част от парите за проекта. „Това забавяне може да доведе до пренасочване на средствата от строителството на магистралата за други инфраструктурни проекти”, коментира Камбитов. По думите му има още един вариант - за изграждане на тунел под находките, който ще струва около 85 милиона.\r\nЛора КАЛЧЕВА", "date": "2018.05.09", "title": "Кметът на Благоевград д-р Атанас Камбитов: Трябва да намерим разумно и балансирано решение, за да може да бъде запазена историята, но и да продължи строителството на АМ „Струма”"}
{"url": "http://www.focus-news.net/news/2018/05/09/2519990/haskovo-14-semeyni-dvoyki-praznuvaha-zaedno-zlatnata-si-svatba-v-topolovgrad.html", "text": "На 8 май 14 семейни двойки от община Тополовград отпразнуваха златната си сватба в местен ресторант. Важното събитие се провежда по инициатива на кмета на Общината - Божин Божинов. Това съобщиха от Община Тополовград. За тържествената обстановка в залата се погрижиха служители от отдел „Хуманитарни и социални дейности”. Тържеството започна със сватбения марш на Менделсон, който изправи юбилярите на крака. Поздрав към тях отправиха гостите – председателят на Общинския съвет Васил Сяров, заместник-кметът Маргарита Георгиева, Керанка Кукучева – председател на пенсионерски клуб “Топола”.  Те вдигнаха наздравици за половин вековния юбилей на възрастните двойки, пожелаха им здраве и още дълги години заедно да посрещат и хубаво и лошо, да се обичат и подкрепят, както досега. Цветя на всички дами поднесе председателят на ОбС Васил Сяров, а заместник – кметът Маргарита Георгиева зарадва семействата с подарък от кмета на Общината. \r\nКато на истинска сватба „младоженците” се захраниха със залък от обредна пита, потопен в мед, за да им е сладък живота и в бъдеще, да им е блага думата. Те вдигнаха и тържествена наздравица, последвана от брачна целувка. Прозвучаха обичани песни от тяхното време и дансингът не остана празен през цялата вечер. Увлекателно разказаха за своето влюбване семействата Джингови и Стоеви, а рецептата за щастлив петдесет-годишен брак споделиха двойки от Устрем, Хлябово, Мрамор, Орешник, Радовец. Според тях компромисът и любовта, са най-важните неща в съвместния живот. Голямата сватбена торта, от която хапнаха всички, разрязаха Христина и Киро Каракашеви от Тополовград. С много аплодисменти се посрещнаха прекрасните изпълнения Тодор Николов, акордеонистът Стойчо Чобанов, китаристът Георги Стойчев.  За доброто настроение допринесоха диджеите Стефан Елков и Иван Белев, асистентите на водещите Тошко и Мирела, от танцов състав “Луди млади”. Радостното събитие ще остане хубав спомен за всички, които се отзоваха на поканата на кмета Божинов. За пореден път градоначалникът засвидетелства почит и уважение към възрастните хора и желанието му е златните сватби да станат традиция.", "date": "2018.05.09", "title": "Хасково: 14 семейни двойки празнуваха заедно златната си сватба в Тополовград"}
{"url": "http://www.focus-news.net/news/2018/05/09/2519989/the-new-york-times-evropa-otnovo-be-unizhena-ot-donald-tramp.html", "text": "Вече стана позната и унизителна тенденция. Европейските лидери ласкаят, спорят и се молят, в желанието си да убедят президента на САЩ Доналд Тръмп да промени мнението си по жизнен въпрос за трансатлантическия съюз. Държавният глава изглежда се наслаждава на шоуто, закачайки ги, преди в крайна сметка да избере да не се вслуша в тях, пише американското издание The New York Times, в материал, представен без редакторска намеса.\r\nВместо това, той изисква подчинение и изглежда предизвиква разцеплението с мощни и важни съюзници, от което Китай, Иран и Русия искат да се възползват.\r\nТочно такъв е случаят и с опитите за запазване на иранската ядрена сделка от 2015-а година. И френският президент Еманюел Макрон, и германският канцлер Ангела Меркел отидоха да се поклонят във Вашингтон и да призоват Тръмп да не излиза от споразумението. Техният провал е подобен на този с Парижкото споразумение за климата и с това за едностранните американски санкции върху вноса на стомана и алуминий, а и с това около решението на Тръмп да премести американското посолство в Израел в Ерусалим.\r\nИ с всеки такъв случай, става все по-ясно, че трансатлантическите отношения са в беда, както и това, че положението за най-близките европейски съюзници на САЩ не е добро.\r\nКолкото и да са ядосани и унижени, тези съюзници все още не са готови да се противопоставят на Тръмп и искат да повярват, че той и неговите помощници могат да бъдат убедени с течение на времето. Това напомня това, което Самуел Джонсън каза за повторните бракове: триумф на надеждата над опита.\r\nНо се появяват и сигнали, че търпението е към края си и че много търсят решения, докато американският президент, в името на „Америка на първо място“, създава вакуум в трансатлантическото лидерство, който европейците засега изглежда не желаят да запълнят.\r\n„На съюзниците със сигурност им е писнало от това, но изглежда нямат алтернатива“, заяви Джереми Шапиро, бивш служител в Държавния департамент, който в момента е в Европейския съвет по международни отношения.\r\n\"Европейците тръгнаха по пътя на угаждане на президента, не от вяра, а от надежда, че ще го убедят\", добави той. \"И те правят това, въпреки големите неудобства, защото нямат алтернатива.\"\r\nПоне сега. След изявленията си във вторник, че съжаляват за отговора на г-н Тръмп и обещанията да работят с Иран за запазване на сделката, външните министри на Великобритания, Франция и Германия ще се срещнат в понеделник с иранските представители, \"за да обмислят цялата ситуация\", заяви външният министър на Франция, Жан-Ив льо Дриан.\r\nНо истинският въпрос за европейците, според Шапиро, \"не е дали те се придържат към споразумението, но дали ще се противопоставят на американските усилия за отмяната му и дали ще предприемат активни мерки за защита на техните компании и банки, търгуващи с Иран? Това ще бъде \"една изключително конфронтационна позиция\", уточни той, \"и не е ясно, дали техните компании наистина искат това.\"\r\nДокато някои смятат, че трябва да се продължи с това, което вече се е превърнало в модел - продължаване на разговорите с Тръмп и неговите помощници, надявайки се да ги убедят в необходимостта от трансатлантическа солидарност – на други вече им писна.\r\nИма все повече гласове за разкъсване в рамките на Европейския съюз. В отражение на настроението, Жан-Клод Юнкер, председателят на Европейската комисия, бюрокрацията на Съюза, заяви, че при Тръмп САЩ обръщат гръб на многостранните отношения и приятелското сътрудничество \"с жестокост, която може само да ни изненада\".\r\nТой заяви пред фламандския регионален парламент в Белгия, че Вашингтон \"повече не иска да си сътрудничи с други части на света\", според цитата на The Associated Press. \"В този момент трябва да заменим Съединените щати, които като международен актьор са загубили сила и поради това в дългосрочен план – влиянието си\", подчерта Юнкер.\r\nИма и по-спокойни гласове, по-примирени за адаптация. \"Никой не мисли, че трансатлантическият съюз е свършил\", увери Пиер Вимонт, бивш френски посланик във Вашингтон.\r\n\"Но как да го направим да работи с ръководството на САЩ, което не иска да играе ролята на лидер?\" - Попита той. \"Как да продължим напред в един свят, не без САЩ, но с американско ръководство, което не желае да играе традиционната си роля?\"\r\nТрудното за Европа, според Вимонт, ще бъде спасяването на партньорството с Вашингтон, като същевременно се избягва \"бавното отклонение към конфронтация между Иран и неговите съседи и Вашингтон\".\r\n„Ще бъде много трудно за натисната от САЩ Европа“ да бъде на страната на Иран по отношение на ядрената сделка и на страната на Китай в търговската сделка, увери той.\r\nПревод и редакция:", "date": "2018.05.09", "title": "The New York Times: Европа отново бе унижена от Доналд Тръмп"}
{"url": "http://www.focus-news.net/news/2018/05/09/2519993/dobrich-nagradenite-tvorbi-ot-natsionalniya-konkurs-za-risunka-digitalna-zhivopis-i-grafika-moyata-balgariya-shte-badat-predstaveni-v-izlozhba-v-obshtinskiya-mladezhki-tsentar.html", "text": "Наградените творби от Националния конкурс за рисунка - дигитална живопис и графика „Моята България“, ще бъдат представени в изложба в Общинския младежки център (ОМЦ) „Захари Стоянов“ в Добрич. Изложбата ще бъде съпътстваща проява към Европейския младежки поп-рок конкурс „Сарандев“ 2018, който ще се проведе другата седмица в добруджанския град. Това съобщи Надя Неделчева, организатор в Младежкия център, предаде кореспондентът на Радио „Фокус” – Варна. Жури в състав: председател Светослав Бъчваров, основател и художествен ръководител на Ателието по дигитална живопис към ОМЦ в Добрич, Галина Георгиева, художник, уредник „Образователни програми“ в  Художествена галерия – Добрич, и Здравко Тошев, художник, член на Съюза на българските художници и на ЮНЕСКО, е определило победителите в тазгодишното XIII-то издание. \r\nУчастниците са разпределени в четири възрастови категории, имената на победителите във всяка една от тях са публикувани на интернет страницата на ОМЦ. По регламент участниците в конкурса са на възраст от 10 до 25 години. Изложба с творби от конкурса ще бъде експонирана на 11 май 2018 г. във фоайетата на Младежки център - Добрич.  85 творби са участвали в конкурса, посочи Надя Неделчева. Тази година интересът, по думите й, към конкурса е по-голям въпреки специфичността на техниката на рисуване. Участвали са деца от цялата страна – Сливен, Варна, Провадия, Пловдив, Хасково, София и други гардове, както и от малки населени места в страната. Организатори на конкурса са Община град Добрич и Общинският младежки център. \r\nЖулиета НИКОЛОВА", "date": "2018.05.09", "title": "Добрич: Наградените творби от Националния конкурс за рисунка - дигитална живопис и графика „Моята България“, ще бъдат представени в изложба в Общинския младежки център"}
{"url": "http://www.focus-news.net/news/2018/05/09/2519995/chetirima-dushi-postradaha-sled-kato-avtobus-ot-stolichniya-gradski-transport-se-blasna-v-stalb-obzor.html", "text": "Четирима души пострадаха, след като автобус от столичния градски транспорт се блъсна в стълб. Инцидентът стана вечерта на 9 май в района булевардите \"Ген. Едуард И. Тотлебен\" и „Цар Борис III“. Автобусът се е движел по линия №74. Катастрофата затрудни движението в пътния участък, а движението на трамваите бе за кратко преустановено. В района се образува задръстване. \r\nПострадалите бяха транспортирани в Спешното отделение на УМБАЛСМ „Н. И. Пирогов“. От пресцентъра на болничното заведение уточниха, че трима от пострадалите са пътували в автобуса, а един е бил на спирката. Там им се направиха прегледи за уточняване на здравословното им състояние.", "date": "2018.05.09", "title": "Четирима души пострадаха, след като автобус от столичния градски транспорт се блъсна в стълб (ОБЗОР)"}
{"url": "http://www.focus-news.net/news/2018/05/09/2519991/kmetat-na-blagoevgrad-d-r-atanas-kambitov-predlagame-obshto-sabranie-na-koeto-shte-se-izbira-mezhdu-obsazhdanite-varianti-za-nahodkite-kray-s-pokrovnik-i-izgrazhdaneto-na-am-struma.html", "text": "Ние предлагаме вариант за общо събрание, на което ще се избира между обсъжданите варианти. Това каза по време на среща-дискусия за археологическите находки край с. Покровник и изграждането на АМ „Струма кметът на Благоевград д-р Атанас Камбитов, предаде репортер на Радио „Фокус”-Пирин. По думите му референдумът е най-правилния начин да се види общественото мнение, а не всеки да се говори от името на жителите на Благоевград. \r\n„Знаете, че на 11 май има извънредна сесия на Общинския съвет с една единствена извънредна точка - за провеждане на референдум. Референдумът с този въпрос не е допустим, защото, когато се прави местен референдум, трябва въпросът да е от компетенцията на местните власти, а в случая не е така. Това обаче не пречи ние да направим допитване по друга форма - общо събрание, което припокрива референдума. Пак ще се гласува в урни, но не с тези тежки изисквания на референдума и по този начин ще придобием ясна представа за нагласите на гражданите по тези проблеми”, коментира д-р Камбитов. Той подчерта, че не на последно място за референдума е бил определен въпросът „Да се запазят ли находките”, а относно запазването има абсолютен консенсус, като въпросът е как да стане това.\r\nЛора КАЛЧЕВА", "date": "2018.05.09", "title": "Кметът на Благоевград д-р Атанас Камбитов: Предлагаме общо събрание, на което ще се избира между обсъжданите варианти за находките край с. Покровник и изграждането на АМ „Струма"}
{"url": "http://www.focus-news.net/news/2018/05/09/2519996/silistra-memorialna-stena-na-slavata-be-osvetena-v-grada.html", "text": "В Силистра бе осветена Мемориална стена на славата. Това съобщиха от пресцентъра на Областна администрация Силистра. В тържеството, посветено и на 9 май – Ден на Победата и 73 години от края на Втората световна война, както и Ден на Европа, се включиха представители на органите на местното самоуправление в региона и на Областна администрация Силистра – представена от областния управител Ивелин Статев и от главния секретар Елена Томова. \r\nСъбитието бе уважено с присъствие от: ветерани от войните, народния представител Александър Сабанов, лидери на политически партии, представителни групи от средни училища, неправителствени организации – сред тях Съюзът на ветераните от войните, Съюзът на офицерите и сержантите от резерва, Руски клуб Силистра, гости от Съюза на ветераните на Кълъраш, Румъния и др.; както и много граждани. Стената от шест части в обща композиция, дълга 20 м, с височина от 3 до 3.5 метра, е дело на Инициативен комитет, създаден в първите години на миналото десетилетие, но в резултат най-вече на активна организационна дейност на състава му, председателстван от Николай Димов – областен управител на област Силистра (2011-2013).  \r\nВ продължение на 7 години учителят по история Тодор Николаев издирва имената на загиналите за свободата на Европа и на България войници и офицери от 31-ви Силистренски пехотен полк, както и на силистренци, служили в други полкове от Българската армия, намерили смъртта си в боевете през Втората световна война. От името на институции и гражданството бяха поднесени венци и цветя в подножието на Мемориалната стена, каквато под формата на различни стели в област Силистра има и на територията на Мемориална гробница Шуменци 1916, създадена в чест на победата на България на Добруджанския фронт при превземането на Тутраканската крепост в края на Първата световна война.", "date": "2018.05.09", "title": "Силистра: Мемориална стена на славата бе осветена в града"}
{"url": "http://www.focus-news.net/news/2018/05/09/2519994/benyamin-netanyahu-nyama-osnovaniya-da-se-misli-che-rusiya-shte-ogranichava-deystviyata-na-izrael-v-siriya.html", "text": "Израел няма да бъде ограничаван във военните си операции в региона, заяви министър-председателят на страната Бенямин Нетаняху в сряда, в края на ден, в който изкара повече от десет часа в Москва в компанията на руския президент Владимир Путин, пише израелското електронно издание The Jerusalem Post.\r\nДокато голяма част от времето бе прекарано с Путин в гледане на военния парад в чест на победата над Нацистка Германия, няколко часа минаха и в срещи – първо лична, а след това и с по-големи делегации от двете страни.\r\nВ брифинг пред репортерите преди да отлети за Израел, Нетаняху уточни, че основната тема на разговорите е била не драматичното обявление на американския Доналд Тръмп от вторник за оттеглянето от ядрената сделка с Иран, а по-скоро създалото се напрежение от действията на Иран в Сирия.\r\n„Исках да изясня на руснаците какви са били съображенията ни за различните операции (в Сирия“, заяви лидерът на Израел.\r\nПремиерът не разкри в детайли какво е отговорил Путин, нито дали са обсъждали възможните доставки на съвременни руски системи за противовъздушна отбрана на Сирия. Но, все пак, той увери, че няма основания да се мисли, че Русия ще ограничи свободата на действие на Израел.\r\nНетаняху разкри също, че е обсъдил с руския лидер архива за иранската ядрена програма, който Израел направи публично достояние миналата седмица. Екип на руското разузнаване, заяви той, ще дойде в Израел през следващите няколко дни, за да разгледа купищата документи.\r\n„Представих задължението и правото на Израел да се защитава от агресията на Иран от сирийска територия“, обясни Нетаняху след срещата с Путин. „Иранците говорят открито за намерението си да ни атакуват. Те се опитват да прехвърлят военни части и смъртоносни оръжия там, с явната цел да нападнат Израел, което е част от тяхната стратегия да го унищожат“.\r\nНетаняху каза, че всяка държава и със сигурност Израел има правото да предприеме необходимите стъпки, за да се предпази от агресия.\r\n\"Тези неща бяха представени по пряк и открит начин и това е важно\", посочи той. \"Тези въпроси са много важни за сигурността на Израел по всяко време и особено в момента\".\r\nВ началото на срещата с Путин, Нетаняху, който започна деня заедно с Путин на мащабния военен парад на Червения площад в Москва, който отбеляза годишнината от руската победа над нацистка Германия, направи съпоставки между нацистите и сегашния ирански режим.\r\n\"Трудно ми е да ви опиша дълбочината на впечатленията си от тази трогателна церемония по повод на победата над нацизма\", каза той. \"Ние в Израел не забравяме за миг великата жертва на руския народ и Червената армия в победата над нацисткото чудовище\".\r\nНито, продължи Нетаняху, говорейки на иврит, \"забравяме великия урок за необходимостта да се изправим срещу убийствена идеология овреме. Това е невероятно, но 73 години след Холокоста има страна в Близкия изток - Иран, която призовава за унищожаването на още шест милиона евреи\".\r\nРазликата, продължи той, е, че днес имаме държава. Нетаняху увери, че е оценява високо възможността да обсъди регионалните проблеми с Путин и опитите - както ги е нарекъл руският президент - \"за разрешаване на кризите и отстраняване на заплахите по разумен и отговорен начин. \"\r\nСлед парада, на който присъства и сръбският президент Александър Вучич, тримата мъже присъстваха на церемония по полагане на венец на гробницата на Незнайния войн в памет на войниците от Червената армия, които паднаха по време на Втората световна война без да се знае къде са погребани. На мястото се държи почетна охрана и се изпълниха химните на страните.\r\nНа парада Нетаняху видя свръх-модерните руски оръжия, някои от които – по ирония на съдбата – са разположени в Сирия в помощ на президента Башар Асад и които могат да поставят под въпрос въздушното превъзходство на Израел в региона.\r\nНапример, сред системите, които бяха представени, беше системата за противоракетна отбрана С-400, която Москва е разположила в Сирия, за да защити силите си. Също така на показ бяха „Ярс“ – мобилна платформа за междуконтинентални ядрени ракети, „Искандер – М“ -  мобилна платформа за балистични ракети и „Кинжал“ - свръхзвукови ракети, изтъквани от руснаците като \"ненадминати\" и които могат да ударят цели , отдалечени на 2000 км, с ядрени или конвенционални бойни глави.\r\nКато част от ежегодното събитие, Путин гледаше как хиляди войници минаваха покрай него и как колоните от танкове преминаха през през известния площад в демонстрация на военна мощ, напомняща за парадите по време на Студената война.\r\nПутин направи преглед на парада от трибуна, изпълнена със съветски военни ветерани, някои от които носеха редици медали от военни кампании, затъкнати с червени рози.\r\n\"Спомняме си трагедиите на двете световни войни и уроците от историята, които не ни позволяват да сме слепи\", подчерта той. \"Същите стари грозни черти се появяват заедно с нови заплахи: егоизъм, нетолерантност, агресивен национализъм и претенции за изключителност\".\r\nПревод и редакция:", "date": "2018.05.09", "title": "Бенямин Нетаняху: Няма основания да се мисли, че Русия ще ограничава действията на Израел в Сирия"}
{"url": "http://www.focus-news.net/news/2018/05/09/2519998/afp-ispaniya-blokira-izbiraneto-na-karles-puchdemon-za-regionalen-lider-v-kataluniya.html", "text": "Испанското правителство успешно блокира втория опит за избирането на Карлес Пучдемон, който се намира в изгнание в Германия,  за регионален лидер от каталунския парламент в негово отсъствие, предава AFP.\r\nИспанското правителство атакува пред Конституционния съд приетият наскоро закон от парламента на Каталуния, който разрешаваше регионалния лидер да бъде избран без да присъства в залата по време на гласуването.\r\nСъдът обяви своето решение в сряда вечерта, което  гласи, че „приема възражениата на правителството“ и суспендира действието на закона.\r\nПривържениците на Пучдемон в парламента все пак заявяват, че ако не успеят с неговата кандидатура, ще назначат друг лидер, с което да сложат край на директното управление наложено от Мадрид след непризнатия от испанската държава референдум за независимостта на Каталуния. Юлиян Марков", "date": "2018.05.09", "title": "АFP: Испания блокира избирането на Карлес Пучдемон за регионален лидер в Каталуния"}
{"url": "http://www.focus-news.net/news/2018/05/09/2519997/afpsauditska-arabiya-shte-pridobie-yadreno-orazhie-ako-iran-sazdade-takova.html", "text": "Саудитска Арабия ще  търси ядрено оръжие, ако Иран създаде такова, заявява саудитският външен министър Адел ал Джубеир  в интервю по телевизионния канал CNN, цитиран от AFP.\r\nНа въпрос дали Саудитска Арабия ще създаде ядрено оръжие, ако Иран призведе такова министърът отговаря, че „ако Иран развие ядрени способности, то ние ще направим всичко възможно да направим същото“.\r\nБогатата на петрол монархия винаги  е казвала, че ще отговаря адекватно на всяко ново придобито оръжие от Иран и изказването на Ал Джубеир идва само един ден, след като американският президент оттегли САЩ от ядреното  споразумение с Иран.\r\nСаудитска Арабия обвинява Иран, че снабдява бунтовниците хути в Йемен с ракети, което нарушава резолюциите на Съвета за сигурност на ООН. Хутите обстрелват периодично с тези ракети Саудитска Арабия. Юлиян Марков", "date": "2018.05.09", "title": "AFP:Саудитска Арабия ще  придобие ядрено оръжие, ако Иран създаде такова"}
{"url": "http://www.focus-news.net/news/2018/05/09/2519992/sofiya-hilyadi-grazhdani-se-sabraha-na-pl-nezavisimost-za-da-nablyudavat-3d-maping-spektakala-po-povod-9-may-denyat-na-evropa.html", "text": "Хиляди граждани се събраха на пл. „Независимост“, за да наблюдават най-голямото досега светлинно и звуково 3D мапинг шоу в София по повод 9 май – Денят на Европа, предаде репортер на Агенция „Фокус“. Шоуто беше прожектирано на сграда на Министерския съвет и се организира от Представителството на Европейската комисия и Информационното бюро на Европейския парламент в България. Официални партньори са Министерството за Българското председателство на Съвета на ЕС 2018 и Столична община. Събитието е част от програмата на Българското председателство на Съвета на ЕС. Шоуто ще бъде прожектирано общо 4 пъти, за да могат повече граждани да го видят. \r\nПолицейското присъствие в района е засилено. Затворено е движението по част от булевардите „Княз Ал. Дондуков“ и „Цар Освободител“. \r\nТочно в 21.30 часа на фасадата на сградата на Министерския съвет започна прожекцията на кратък филм под надслов \"Днешният ден\", посветен на Европейската година на културното наследство 2018. С него се отбелязва също и първото Българско председателство на Съвета на ЕС. Достъпът до площад \"Независимост\" е свободен.\r\nБиляна ИВАНОВА", "date": "2018.05.09", "title": "София: Хиляди граждани се събраха на пл. „Независимост“, за да наблюдават 3D мапинг спектакъла по повод 9 май – Денят на Европа"}
{"url": "http://www.focus-news.net/news/2018/05/09/2520001/interfaks-v-aktsiyata-bezsmartniya-polk-na-teritoriyata-na-tsyala-rusiya-sa-uchastvali-104-miliona-dushi.html", "text": "В акцията „Безсмъртния полк“ вземат участие близки и роднини на ветерани от Втората световна война, които носят фотографиите на своите родственици, взели участие в нея, предава Интерфакс.\r\nОт руското Министерство на вътрешните работи съобщават:\r\n„В рамките на акцията „Безсмъртния полк“на територията на цяла Русия са се състояли повече от 2900 мероприятия. В колоните с портрети на своите роднини са преминали 10 милиона и 400 хиляди души“.\r\nАгенцията съобщава, че в марша проведен в Москва са взели участие повече от един милион души, като в шествието са взели участие  руският президент Владимир Путин, сръбският президент Александър Вучич и израелският премиер Бенямин Нетаняху, които също са носели портрети на свои роднини, участвали във войната. Юлиян Марков", "date": "2018.05.09", "title": "Интерфакс: В акцията „Безсмъртния полк“  на територията на цяла Русия са участвали 10.4 милиона души"}
{"url": "http://www.focus-news.net/news/2018/05/09/2520000/afp-nay-malko-11-dushi-sa-ubiti-pri-eksploziya-na-pazar-v-somaliya.html", "text": "Най-малко 11 души са убити, а повече от десет са ранени при експлозия на оживен пазар в град северно от столицата Могадишу, предава AFP.\r\n„Потвърдена е смъртта на 11 души и повече от десет са ранени при експлозията, която все още разследваме. Някои от пострадалите имат сериозни наранявания и са приети в болница“, заявява отговарящ за регионалната сигурност. Източниците, с които агенцията се е свързала не знаят дали става дума за самоубийствен атентат  или за задействане на взривно устройство от разстояние. \r\nНикоя група засега не е поела отговорност за експлозията но групировката „Шабааб“, свързана с „Ал Кайда“е известна с присъствието си в района.  Юлиян Марков", "date": "2018.05.09", "title": "AFP: Най-малко 11 души са убити при експлозия на пазар  в Сомалия"}
{"url": "http://www.focus-news.net/news/2018/05/09/2519999/tass-sauditska-arabiya-e-gotova-da-kompensira-nefteniya-defitsit-ako-sanktsiite-ogranichat-iranskiya-neften-iznos.html", "text": "Саудитска Арабия е готова да компенсира петролния дефицит, ако санкциите ограничат иранския петролен износ, заявява министърът на енергетиката на кралството Хале ал Фалех в своя акаунт в социалната мрежа „Туитър“, цитиран от TACC.\r\n„След излизането на САЩ от иранската ядрена сделка искам да потвърдя нашето намерение  да запазим стабилността на петролния пазар за благото на потребители и производители. Саудитска Арабия ще сътрудничи плътно с ключовите производители на петрол от ОПЕК и извън него, за да задоволят недостига на предлагане на световните пазари“, пише той.\r\nАл Фалех обещава в близките дни да проведе консултации с най-крупните  производители и потребители на петрол, отбелязвайки, че се намира в постоянна връзка по този въпрос с колегите си от Русия и САЩ. Юлиян Марков", "date": "2018.05.09", "title": "ТАСС: Саудитска Арабия е готова да компенсира нефтения дефицит, ако санкциите ограничат иранския нефтен износ"}
