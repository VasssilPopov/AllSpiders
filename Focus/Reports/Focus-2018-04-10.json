{"url": "http://www.focus-news.net/news/2018/04/10/2509648/plovdiv-nitsa-cherpi-opit-ot-grada-v-opazvane-na-kulturnoto-nasledstvo.html", "text": "Френският град Ница черпи опит от Пловдив в опазване на културното наследство. Това съобщиха за Радио „Фокус“- Пловдив от Дирекция „Култура и културно наследство“ към Община Пловдив. През април Пловдив ще бъде домакин на две мероприятия с френско съдържание в сферата на културата. Изложба с 14 информационни табла „Ница или изобретяване на туризма“ ще бъде експонирана на оградата на археологическите разкопки пред Централна поща в периода 12 април – 31 май. Няколко дни по-късно, на 16 април, от 17.00 часа в ДК „Борис Христов“ ще се проведе българо-френска конференция на тема  „Опазване на недвижимото културно наследство – преимущества и предизвикателства“. Идеята за двете прояви, които се осъществяват в сътрудничество с Община Пловдив е на Френския културен институт в България. Целта им е да бъде задълбочен процесът на сближаване между двата града – Пловдив и Ница във връзка с кандидатстването им за вписване в списъка на ЮНЕСКО за международно културно наследство.\r\nКандидатурата на Епископската базилика и римското мозаечно наследство на Филипопол вече бе включена в Индикативния списък на ЮНЕСКО за значими културни и природни обекти, за което преди дни бе изпратено официално писмо от Центъра за световното наследство на ЮНЕСКО до министъра на културата Боил Банов. По този повод, освен изложба в Пловдив ще бъде проведена и конференция, в рамките на която българските експерти по културно наследство ще представят своя опит пред френските специалисти.\r\nИзложбата „Ница или изобретяване на туризма“ е дело на „Мисията Ница Световно Културно Наследство“ под ръководството на Жан-Жак Айагон, бивш министър на културата и комуникациите, в партньорство с Френския културен институт в България. Изложбата, която е на двата езика, представя различни етапи в развитието на френската „лятна столица“ като туристически център и е етап от вписването на кандидатурата на Ница в списъка на ЮНЕСКО.\r\nКонференцията е насочена към студенти в сферата на изкуството, широката публика и експертите по опазването на културното наследство (урбанизъм, изящни изкуства), като е осигурен симултанен превод (френски – български).\r\nВ програмата на конференцията от 17 до 19 часа  ще вземат участие арх. Петър Петров, делегиран представител на Екол дьо Шайо в Пловдив, Завеждащ курс за опазване на културното наследство в Пловдив, под патронажа на Екол дьо Шайот,  французина г-н Америк Жьоди, представител на Мисията Ница Световно Културно Наследство, който ще изнесе презентация  „Кандидатурата към ЮНЕСКО, дългосрочна процедура с цел опазване на културното наследство“ и изтъкнатият пловдивски реставратор Елена Кантарева, която ще представи презентацията  „Процесът на реставрация и опазване на Малката и Голямата Базилики – кандидати за допълнителната листа на световното културно наследство“. В края на конференцията е предвидена дискусия с възможност за въпроси към лекторите – експерти по опазване на културното наследство. Входът за събитията е свободен.", "date": "2018.04.10", "title": "Пловдив: Ница черпи опит от града в опазване на културното наследство"}
{"url": "http://www.focus-news.net/news/2018/04/10/2509645/blagoevgrad-6500-fidanki-ot-cheren-bor-i-zimen-dab-sa-zaleseni-v-opozharenite-ploshti-v-stara-kresna.html", "text": "Повече от 240 човека залесяваха на територията на Стара Кресна, където през лятото на миналата година опустошителен пожар унищожи стотици декари иглолистни и широколистни насаждения. Това съобщиха от пресцентъра на Югозападно държавно предприятие. Служители на Югозападното държавно предприятие и „ДГС Кресна”, Изпълнителната агенция по горите, регионалните дирекции по горите в София и Благоевград и Дирекция на Природен парк „Витоша“ взеха участие в залесяването. За екипа на ЮЗДП, начело с директора инж. Дамян Дамянов, акцията по възстановяване на опожарените гори започна рано сутринта с почистване на площите от остатъците след изведената сеч, подготовка на тераси, изкопаване на дупки и залесяване на фиданките. В дейностите по възобновяване на пострадалите горски територии активно участие взеха и хората, които професионално са ангажирани с потушаването на огнените стихии и ежедневно са свидетели на пораженията от тях – Столична дирекция „Пожарна безопасност и защита на населението“ и районните служби в Благоевград, Кюстендил, Перник и Сандански.", "date": "2018.04.10", "title": "Благоевград: 6500 фиданки от черен бор и зимен дъб са залесени в опожарените площи в Стара Кресна"}
{"url": "http://www.focus-news.net/news/2018/04/10/2509647/stara-zagora-v-muzeya-na-fotografiyata-i-savremennite-vizualni-izkustva-be-otkrita-pametna-izlozhba-na-fotografa-kolyo-peychev.html", "text": "В Музея на фотографията и съвременните визуални изкуства бе открита паметна изложба на фотографа Кольо Пейчев, предаде кореспондент на Радио „Фокус“. В изложбата са показани творби на доайена на казанлъшките фотографи, негово лично дело от периода предимно на 70-те и 80-те години на миналия век.\r\nВ изложбата с името „Кольо Пейчев – Различният“ са представени и по-нови негови цветни фотографии, с които го познава и младата публика.\r\nПо професия педагог, Кольо Пейчев започва да се занимава с фотография на 30-годишна възраст. Година по-късно, това става негова професия. Извървява нейния път възходящо – от фотолаборант през фотограф до преподавател. Участията в редица национални и международни пленери и конкурси, му носят награда след награда.\r\nОт 1979-а година е фотограф-художник - най-високото звание за професионализъм у нас в тази област. Дълги години Кольо Пейчев завежда Отдела за научна фотодокументалистика на Тракийския университет в Стара Загора, където се и пенсионира. Освен фотографии Кольо Пейчев прави и репродукции на картини, скулптури и графики за местната Художествената галерия.\r\nКольо Пейчев има над 20 самостоятелни изложби у нас и в чужбина. \r\nВ експозицията са включени портрети от цикъла „Деца“, фотоси от „Дърво“, „Камък“ и други забележителни фотографии от неговите любими теми – пейзажът, балетът, репортажът, хлябът, Земята, бялото-снега. Последната тема, на която отдава творческата си енергия Кольо Пейчев, са цветята и техният микросвят, наричан от самия него „Светът през окото на пчела“.\r\nСлавяна ГАЙДАРОВА", "date": "2018.04.10", "title": "Стара Загора: В Музея на фотографията и съвременните визуални изкуства бе открита паметна изложба на фотографа Кольо Пейчев"}
{"url": "http://www.focus-news.net/news/2018/04/10/2509649/predstoyashti-mezhdunarodni-sabitiya-za-11-april-agentsiya-fokus.html", "text": "В Азербайджан ще се проведат президентски избори.\r\n*** Германският канцлер Ангела Меркел ще представи приоритетите на новото си правителство за следващите четири години.\r\n*** Министерството на отбраната на Полша ще представи доклад относно самолетната катастрофа от 2010 г., отнела живота на тогавашния президент на страната Лех Качински.\r\n*** Високопоставеният лидер на турските кюрди Селахатин Демирташще бъде изслушан пред съда в Турция, където е обвиняван за тероризъм.\r\n***\r\n​", "date": "2018.04.10", "title": "Предстоящи международни събития за 11 април (Агенция \"Фокус\")"}
{"url": "http://www.focus-news.net/news/2018/04/10/2509644/emsc-zemetresenie-s-magnitud-47-po-skalata-na-rihter-e-registrirano-v-rayona-na-dodekanezkite-ostrovi.html", "text": "Земетресение с магнитуд 4,7 по скалата на Рихтер е регистрирано в района на Додеканезките острови, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 18:56 часа местно време (съвпада с българското) на дълбочина 15 км. Епицентърът е регистриран на 209 км. югозападно от турския град Измир. \r\nНяма данни за жертви и разрушения.  Виктор Турмаков", "date": "2018.04.10", "title": "EMSC: Земетресение с магнитуд 4,7 по скалата на Рихтер е регистрирано в района на Додеканезките острови"}
{"url": "http://www.focus-news.net/news/2018/04/10/2509650/veliko-tarnovo-kardiolozi-dariha-sredstva-za-lechenieto-na-onkobolna-zhena.html", "text": "Лекарите от Специализираната болница за активно лечение по кардиология във Велико Търново дариха средствата за отбелязване на професионалния си празник за лечението на онкоболна жена. Това съобщи за Радио „Фокус“ – Велико Търново директорът на лечебното заведения д-р Йорданка Томова. Жената се казва Дария Манева и е на 40 години. Преди 6 месеца е станала майка. Страда от онкологично заболяване, за което са нужни средства за лечение в чужбина – в Германия или Израел, според финансовите възможности. „Тази година 7 април се пада в събота преди Великден. Колективът на болница реши, че няма да празнуваме своя професионален празник. Сумата, която трябваше да отделим за този празник, е събрана и дарена на дъщерята на наша колежка. Това е млада жена с тежко онкологично заболяване, която има нужда от лечение от чужбина. Решихме в седмицата на Великден да направим този благороден жест към един млад човек. Дано има шанса да преброи болестта“, допълни д-р Йорданка Томова. Тя съобщи, че набирането на средства продължава.\r\nНадежда КРЪСТЕВА", "date": "2018.04.10", "title": "Велико Търново: Кардиолози дариха средства за лечението на онкоболна жена"}
{"url": "http://www.focus-news.net/news/2018/04/10/2509651/tsarygrad-v-stolitsata-na-sarbiya-svaliha-nay-urodliviya-pametnik-na-yuriy-gagarin.html", "text": "В столицата на Сърбия ще демонтират паметника на първия човек в космоса Юрий Гагарин. Бюстът на космонавта ще бъде свален заради критиката на местните, които са недоволни от ужасното изпълнение на проекта, предава  Царьград.\r\nИдеята за поставянето на бюста на Гагарин на едноименната улица в сръбската столица принадлежи на фонда на „Братя Карич“ и  на Славянския фонд Св. Владимир Велики от Русия. Паметникът е поръчан и поставен през първата неделя на април без провеждане на тържествена церемония по откриването.\r\nСкоро след това местните започват да се оплакват от изпълнението на паметника на толкова голям и значителен човек. Факт е, че размерът на бюста абсолютно не съответства на каменния пиедестал, на който е инсталиран. Малка глава на Гагарин в каската на астронавта е откровено изгубена на фона на огромен каменен блок, на който стои .В тази връзка е решено паметникът да се разруши и да се инсталира нов, който да бъде по-съвместим със статуса и нивото на личност като Гагарин Виктор Турмаков", "date": "2018.04.10", "title": "Царьград: В столицата на Сърбия свалиха „най-уродливия“ паметник на Юрий Гагарин"}
{"url": "http://www.focus-news.net/news/2018/04/10/2509652/ekspres-makedoniya-spored-andrey-kovachev-ne-mozhe-da-se-prodalzhava-s-lazhite-v-uchebnitsite-na-makedoniya.html", "text": "Българският евродепутат Андрей Ковачев реагира на изявлението на македонския министър на образованието и науката Рената Дескоска , че \"историята няма да се промени в учебниците\", предава македонската медия \"Експрес\".\r\n\"Така че няма да разберем бившите титови комунисти! С лъжи в учебниците, както в Македония, така и в България, не може да се продължи продължава\", написа Ковачев на профила си в социалната мрежа \"Фейсбук\".\r\n\"Не става въпрос за изтриване на история или промяна и  е абсурдно някой да мисли да  го прави. Искаме да дадем на нашите ученици възможност да се учат от учебници, които не съдържат никакви грешки\", заяви по-рано Дескоска в интервю. Виктор Турмаков", "date": "2018.04.10", "title": "\"Експрес\" (Македония): Според Андрей Ковачев \"не може да се продължава с лъжите в учебниците на Македония\""}
{"url": "http://www.focus-news.net/news/2018/04/10/2509658/plovdiv-maraton-na-cheteneto-zapochva-ot-13-april-v-karlovo.html", "text": "Маратон на четенето започва от 13 април в Карлово. Това каза за Радио „Фокус“ – Пловдив Мирослав Колев, директор на Общинска библиотека „Д-р Иван Богоров“. „Тази инициатива е традиционна за библиотеката и е съвместна с Народно читалище „Васил Левски-1861г.”, обясни Мирослав Колев. По думите му събитията ще започнат на 13 април със среща-разговор с писателя Тихомир Иванов, който ще представи книгата „Камино: Пътят на завръщането“. На 17 април ще гостува журналистът Георги Тошев. „Той ще представи книгата „Романът на моя живот“ с документалния филм „Монолог“, посветени на 75-тата годишнина на големия актьор Стефан Данаилов“, посочи Мирослав Колев. Той коментира, че „Маратон на четенето“ ще продължи на 18 април със среща-разговор с писателя Михаил Гунчев, който ще представи книгата „Опитомяване на свободата“. „За Михаил Гунчев мога да кажа, че е местен автор, който живее в Карлово и, Сопот. Той е един много добър приятел на библиотеката и ще представи своята нова книга“, разказа Мирослав Колев. На 23 април ще се проведе срещата-разговор с доцент д-р Пламен Славов, който е преподавател в Пловдивския университет. Той ще представи книгата „Историческа традиция и съвременни реалии на православното подвижничество и поклонничество от Русия в Света Гора“. „Вече има доста читатели, които успяха да се запознаят с книгата и ще изкажат своето мнение за нея“, каза Мирослав Колев. Краят на „Маратон на четенето“ ще се постави на 24 април, когато ще се проведе среща-разговор с музикологът д-р Магдалена Манолова. Тогава ще бъде представен документалния филм „Молитвата на Борис Христов“. Събитията ще се провеждат в Камерната зала на читалището в Карлово с начален час 18.00 часа.\r\nВесела КРЪСТЕВА", "date": "2018.04.10", "title": "Пловдив: Маратон на четенето започва от 13 април в Карлово"}
{"url": "http://www.focus-news.net/news/2018/04/10/2509655/mkd-makedoniya-ministarat-na-obrazovanieto-na-makedoniya-zayavi-che-istoriyata-v-uchebnitsite-nyama-da-se-promenya.html", "text": "Министърът на образованието на Македония Рената Десковска заяви, че политиката трябва да излезе от образованието, предава македонската медия  МКД.\r\nЗа това дали ще бъдат преразгледани учебниците по география и история в рамките на споразуменията за добросъседство на Македония, Десковска заяви, че такива процеси не са започнали в министерството, нито пък някой официално го е поискал от тях. Виктор Турмаков", "date": "2018.04.10", "title": "„МКД“ (Македония): Министърът на образованието на Македония заяви, че „историята в учебниците няма да се променя“"}
{"url": "http://www.focus-news.net/news/2018/04/10/2509654/makfaks-makedoniya-pri-pozhara-v-ministerstvoto-na-pravosadieto-na-makedoniya-e-evakuiran-i-zamestnik-ministaratbyah-na-petiya-etazh-kogato-izbuhna-pozharat.html", "text": "Заместник-министърът на правосъдието на Македония Оливер Ристовски е бил в сградата на министерството на в момента, когато е избухнал пожарът, предава македонската медия \"Макфакс\". \r\nВ изявление за медиите Ристовски разказва, че се е намирал в офиса си, но след включване на алармата, е бил евакуиран заедно със служителите и така при инцидента са  нанесени единствено материални щети.\r\n\" Не знаем каква е причината за пожара. Очаквам това да се установи с разследването \", заяви Ристовски. Виктор Турмаков", "date": "2018.04.10", "title": "\"Макфакс\" (Македония): При пожара в министерството на правосъдието на Македония е евакуиран и заместник-министърът:\"Бях на петия етаж, когато избухна пожарът\""}
{"url": "http://www.focus-news.net/news/2018/04/10/2509326/daily-sabah-bum-na-turistite-v-istanbul-za-velikden-balgarite-sa-bili-sred-nay-mnogobroynite-grupi.html", "text": "Туристите от балканските страни и особено от България са се възползвали от четиридневните почивни дни за Великден, за да посетят Истанбул, отбелязва турското издание Daily Sabah. \r\nБългарската църква „Св. Стефан\", позната още като Желязната църква, възстановена и с помощта на общината в Истанбул, е сред основната причина за увеличението на притока на туристи, довел до запълването на 100% от капацитета за настаняване в хотелите в кварталите „Султан Ахмед“ и „Лалели“. \r\nПо данни на местните медии българите, които са започнали да пристигат с автобуси в Истанбул още на Велики четвъртък, са посетили исторически забележителности в града като дворците Топкапъ и Долмабахче, и музея „Света София“. Гостите от България са проявили голям интерес и към търговските центрове в града и са зарадвали голяма част от търговците в Истанбул, закупувайки дрехи, парфюми, традиционни сладки изкушения като баклава и естествен сапун. Голяма част от тях са посетили и Емирган Парк, за да се насладят на емблематичния Фестивал на лалетата.\r\nПредставителите на туристическия бранш са категорични, че хотелите в региона са били на 100% пълни, като добавиха, че коефициентът на заетост в хотелите е нараснала от 48,2% на 65,1% в сравнение с миналата година. Очакванията са, че тази тенденция ще продължи. Ердинч Каракуш, служител в хотел в „Лалели“, заяви, че съоръжението за настаняване разполага със 65 стаи, а в следващите седмици по-голямата част от тях са запазени от туристи от България.\r\nВасил Лязе, член на управителния съвет на \"Фондацията на Православната църква на българската Екзархия\", отбеляза, че по Великден Желязната църква, открита отново за посетители през януари тази година, е била разгледана от над 50 хил. туристи. Около 20 хил. от тях са чужденци, предимно българи. \r\nБългарската църква „Св. Стефан\" се превръща във все по-популярна дестинация както за българите, така и за официалните делегации, пристигащи в Истанбул. Отбелязва се, че най-малко 10-15 туристически организации организират културни обиколки в църквата с водач.Тереза Герова", "date": "2018.04.10", "title": "Daily Sabah: Бум на туристите в Истанбул за Великден, българите са били сред най-многобройните групи"}
{"url": "http://www.focus-news.net/news/2018/04/10/2509673/reuters-sauditska-arabiya-mozhe-da-uchastva-vav-voenna-interventsiya-v-siriya.html", "text": "Саудитска Арабия може да вземе участие във военна интервенция в Сирия след предполагаемата химическа атака, която уби поне 60 души в Източна Гута, заяви престолонаследникът Мохамед бин Салман във вторник, предава Reuters.\r\nПрезидентът на САЩ Доналд Тръмп обеща в понеделник бърза и силова реакция срещу химическата атака, предполагайки възможен военен отговор.\r\n„Ако съюзът с нашите партньори го изисква, ние ще се отзовем“, заяви принц Мохамед бин Салман на пресконференция с президента на Франция Еманюел Макрон.Йонислав Дочев", "date": "2018.04.10", "title": "Reuters: Саудитска Арабия може да участва във военна интервенция в Сирия"}
{"url": "http://www.focus-news.net/news/2018/04/10/2509328/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nПрез деня ще е предимно слънчево, след обяд с временни увеличения на облачността. В сутрешните часове, на места в низините и по Черноморието ще има ниска слоеста облачност или мъгла. В източните райони вятърът ще е слаб от югоизток. Максималните температури ще са между 22° и 27°, по-ниски по Черноморието - между 10° и 15°.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок \r\nОбласт Пазарджик: до 10.04.2018 г. от км 96 до км 97 в посока Бургас движението е в една лента поради ремонтни дейности. \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 30.06.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението в тунел „Мало Бучино“ в посока София се осъществява в изпреварващата лента поради активизирало се свлачище в аварийната лента след тунела до 30.06.2018 г.; \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т - целогодишно;\r\n- „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци до 10.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 10.04.2018 г.; \r\nОбласт Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата настилка. Срок от 8.00 до 17.00 на 10.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Зимница – Могила от км 247+000 до км 252+000 поради ремонтни дейности до 12.04.20418 г.; Движение в една лента в участъка Окоп – Елхово от км 287+400 до км 287+800 поради ремонтни дейности до 13.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности до 15.04.2018 г.; \r\nВ участъка Обзор – Слънчев бряг от км 168+000 до км 199+100 се извършват ремонтни дейности до 13.04.2018 г.; \r\nВ участък аот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво) до 25.04.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът IІ-35: Движението по път II-35 с. Ломец – Троян от км 62+643 до км 70+911 се осъществява с повишено внимание поради почистване на окопи. Една от лентите за движение е стеснена. Срок до 13.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 154+000 до км 160+000 се осъществява в една лента поради ремонтни дейности на асфалтовата настилка. Срок до 10.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово и гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък.. Участъците се регулират с пътни знаци и сигналисти. Срок до 20.04.2018 г.\r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 10.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 10.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движението по път II-66 с. Гита – гр.Чирпан от км 95+000 до км 97+000 осъществява с повишено внимание поради ремонтни дейности на мантинели. Срок до 10.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 13.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 на околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 12.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7602: Движението по път III-7602 Доброселец – Голям Манастир от км 8+800 до км 9+000 се осъществява в една лента поради ремонтни дейности на еластична ограда. Срок до 10.04.20418 г.\r\nПът III-7602: Движението по път III-7602 в участъка Генерал Инзово – Роза от км 35+600 до км 35+700 се осъществява в една лента поради ремонтни дейности на еластична ограда до 10.04.20418 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.04.10", "title": "Актуална пътна обстановка"}
{"url": "http://www.focus-news.net/news/2018/04/10/2509656/gen-kircho-kirov-sluchvashtoto-se-v-mostar-e-ogledalna-kartina-na-tova-koeto-se-sluchva-na-balkanite.html", "text": "Това, което се случва в Мостар, е огледална картина на това, което се случва на Балканите. Това каза в интервю за Радио „Фокус“ ген. Кирчо Киров, началник на Националната разузнавателна служба в периода 2002-2012 година. „Това състояние на Балканите, трябва да го погледнем и от призмата на ЕС. Удивляващо в прав текст министър-председателят Бойко Борисов заяви на тези, които присъстваха в Мостар, че мирът и установяването на добри междусъседски отношения са единственото спасение на държавите от Балканския полуостров. За пръв път виждам премиера толкова рязък и категоричен в своето заявление по отношение бъдещето на Балканите“ каза още ген. Кирчо Киров.", "date": "2018.04.10", "title": "Ген. Кирчо Киров: Случващото се в Мостар е огледална картина на това, което се случва на Балканите"}
{"url": "http://www.focus-news.net/news/2018/04/10/2509329/predstoyashti-sabitiya-v-stranata-za-10-april-agentsiya-fokus.html", "text": "От 13.00 часа в Националния дворец на културата ще започне Неформалният съвет на министрите на ЕС по околна среда. От 15.30 часа, след края на първата сесия, ще се проведе пресконференция, където комисарят по околна среда, морско дело и рибарство Кармену Вела и министър Нено Димов ще представят резултатите от първия ден на неформалния съвет на министрите на ЕС по околна среда. \r\n***\r\nОт 13.00 часа часа в Министерството на правосъдието ще се проведе национално съвещание с участието на всички началници на затвори в страната и с ръководството на Главна дирекция „Изпълнение на наказанията“. На нея ще бъдат обсъдени създалото се напрежение в системата, както и възможни решения на актуални въпроси в спешен порядък.\r\n***\r\nОт 09.45 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинение за организиране и ръководене на организирана престъпна група.\r\n***\r\nОт 10.00 часа 14-и състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Павел М, на когото е повдигнато обвинение за престъпления по служба.\r\n***\r\nОт 11.00 часа в Националния пресклуб на БТА ще се проведе пресконференция на Национално представителните организации на и за хора с увреждания за готвения на 11 април национален протест с искане за реформа.\r\nОт 11.15 часа пред НДК Българска фондация Биоразнообразие и поддръжници се присъединяват към кампанията на международните организации Seas At Risk, WeMove.EU и Our Fish, като заедно ще връчат петиция на Държавния секретар за околна среда на Швеция, Пер Енкуист (Per Ängquist) - от Съвета на Европейския съюз на министрите на околната среда.\r\n***\r\nОт 12.00 часа в Националния пресклуб на БТА ще се проведе пресконференция във връзка с Националната гражданска инициатива „Да върнем ученическите лагери на децата”.\r\n***\r\nОт 13.30 часа 13-и състав на Специализирания наказателен съд ще заседава по делото срещу Алил Л., Величко Д. и др., на които са повдигнати обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по делото срещу Валентин К и Красимир Й., на които са повдигнати обвинение за организиране и ръководене на организирана престъпна група.\r\n***\r\nОт 14.00 часа 4-ти състав на Специализирания наказателен съд ще заседава по делото срещу Тодор Ц. за кумулиране на наказанията.\r\n***\r\nОт 14.00 часа 4-ти състав на Специализирания наказателен съд ще заседава по молба за реабилитация на Николай Д.\r\n***\r\nОт 16.00 часа в НДК министърът на културата - Боил Банов, министърът на околната среда и водите - Нено Димов, председателя на СД на НДК - Борислав Велков, както и изпълнителният директор на НДК - Ангел Митев ще открият три внушителни арт инсталации, изработени от пластмасови отпадъци, получени на територията на Двореца и разположени в различни пространства на сградата. Събитието е част от кампанията „re НДК – Рециклирай! Културно е.”\r\n***\r\nОт 15.00 часа 19-и състав на Специализирания наказателен съд ще заседава по молба за изменение на мярката за неотклонение на Мартин К.\r\n***\r\nОт 16.00 часа в Център за образование и култура „Илиев“ на Американския университет в България ще се проведе първата по рода си кръгла маса, ръководена от президента Петър Стоянов (1997-2002 г.). По време на събитието ще се дискутират въпроси около спасяването на еврейската общност по време на Втората световна война, които винаги са били избягвани.\r\n***\r\nОт 18.00 часа в Студио „Прожектиране“ в Университета по архитектура, строителство и геодезия (УАСГ) ще се проведе отворена дискусия за съвременните градски намеси. Събитието ще постави старт на проектa за ревитализация на публично пространство до инвестиционен проект на BLD на улица Галичица с участието на студенти, инвеститори и местна общност.  \r\n***\r\nОт 18.30 часа в Литературния клуб на Столична библиотека свои стихове ще чете един от доайените на съвременната българска поезия - Иван Теофилов.\r\n***\r\nОт 18.30 часа в „Галерия 900“ на Велик Приорат България (ул. „Богатица“ № 10) ще бъде представена тематичната изложба‐базар, озаглавена „Рицарството във времето“. В нейния хронологичен обхват от XVIII в. до XXI в. попадат европейски гравюри, литографии, хромолитографии, пощенски картички и първодневни пликове, свързани с рицарството.\r\n***\r\nОт 19.00 часа в Концертна Зала България ще се състои концертът „Безсмъртна любима“ на Кварто Квартет с Христо Казаков – пиано.\r\n***\r\nОт 19.30 часа в Центъра за култура и дебат „Червената къща“  ще се състои премиерата на „Съзвездия“ – ударна пиеса, носител на наградата Evening Standard Theatre Award за 2012 за най-добра драматургия.\r\n*** \r\nОт 10.00 часа в Клуб на пенсионера „Нов век“ в село Стрелец ще бъде открита Великденска изложба на писани яйца и козунаци.\r\n*** \r\nОт 18.30 часа в НЧ „Напредък - 1869“ Общински Драматичен Театър „Невена Коканова” град Дупница ще представи постановката „Аферата в хотел Уестмистър” по Рей Куни. С участието на Ивайло Захариев, Ивайло Калоянчев и други.\r\n***\r\nОт 09.00 часа в Музея на фотографията и съвременните визуални изкуства ще бъде открита паметна изложба на доайена на казанлъшките фотографи Кольо Пейчев - „Кольо Пейчев – Различният“. \r\n***\r\nОт 16.00 часа ще се проведе залесяване на територията на Югозападно държавно предприятие, в района на Стара Кресна, където през миналата година опустошителен пожар унищожи хиляди декари иглолистни и широколистни насаждения.\r\n***\r\nОт 10.30 часа в заседателна зала на общинската администрация ще се проведе среща заседателна зала на общинската администрация.\r\n***\r\nОт 18.00 часа в зала „Княз Александър І“ на Регионалния исторически музей ще бъде представено научното изследване на д-р Светлана Тончева „Площадът, Паркът и Кеят в Русе. Визуални маркери на памет“.\r\n*** \r\nОт 11. 00 часа в зала 210 на Регионално управление на образованието – Сливен ще се състои  пресконференция, свързана с инициативи, които РУО - Сливен организира с деца, ученици, учители и директори на училища и детски градини от област Сливен. \r\n*** \r\nОт 13.00 часа в Регионалния пресклуб на БТА в Сливен ще се проведе пресконференция на фирма „Сухаба-Европа“ на тема „Кибер сигурността на бъдещето - безопасно и модерно виртуално пространство, безопасен интернет за нашите деца - без агресия, насилие и порнография“.  Участниците са специалисти по въпросите на Интернет и киберсигурността. \r\n***\r\nОт 12.00 часа заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Югоизточен район, което ще се проведе в Областна администрация – Стара Загора.\r\n***\r\nОт 11.00 часа в Регионалния пресклуб на БТА ще се проведе пресконференция на Федерацията на потребителите и Инициативен комитет на тема „Питейната вода в Хасково“.\r\n***\r\nОт 17.00 часа в Регионална библиотека „Стоян Чилингиров“ ще бъде представена книгата „Общото и различното в празничната обредност на етносите”. Автор на книгата е екипът на ДГ „Конче вихрогонче.", "date": "2018.04.10", "title": "Предстоящи събития в страната за 10 април (Агенция „Фокус“)"}
{"url": "http://www.focus-news.net/news/2018/04/10/2509330/predstoyashti-mezhdunarodni-sabitiya-za-10-april-agentsiya-fokus.html", "text": "Севернокорейският външен министър Ли Йон-хо ще се срещне с руския си колега Сергей Лавров.\r\n*** Чешкият президент Милош Земан ще се срещне с министър-председателя Андрей Бабиш, след като последният не успя да формира управляваща коалиция в страната, което може да доведе до предсрочни избори.\r\n*** Германският канцлер Ангела Меркел ще проведе среща с президента на Украйна Петро Порошенко.\r\n*** Президентът на САЩ Доналд Тръмп ще приеме емира на Катар в Белия дом.\r\n***", "date": "2018.04.10", "title": "Предстоящи международни събития за 10 април (Агенция \"Фокус\")"}
{"url": "http://www.focus-news.net/news/2018/04/10/2509309/predstoyashti-sabitiya-v-stranata-za-10-april-agentsiya-fokus.html", "text": "***\r\nОт 13.00 часа в Националния дворец на културата ще започне Неформалният съвет на министрите на ЕС по околна среда. От 15.30 часа, след края на първата сесия, ще се проведе пресконференция, където комисарят по околна среда, морско дело и рибарство Кармену Вела и министър Нено Димов ще представят резултатите от първия ден на неформалния съвет на министрите на ЕС по околна среда. \r\n***\r\nОт 13.00 часа часа в Министерството на правосъдието ще се проведе национално съвещание с участието на всички началници на затвори в страната и с ръководството на Главна дирекция „Изпълнение на наказанията“. На нея ще бъдат обсъдени създалото се напрежение в системата, както и възможни решения на актуални въпроси в спешен порядък.\r\n***\r\nОт 09.45 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинение за организиране и ръководене на организирана престъпна група.\r\n***\r\nОт 10.00 часа 14-и състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Павел М, на когото е повдигнато обвинение за престъпления по служба.\r\n***\r\nОт 11.00 часа в Националния пресклуб на БТА ще се проведе пресконференция на Национално представителните организации на и за хора с увреждания за готвения на 11 април национален протест с искане за реформа.\r\nОт 11.15 часа пред НДК Българска фондация Биоразнообразие и поддръжници се присъединяват към кампанията на международните организации Seas At Risk, WeMove.EU и Our Fish, като заедно ще връчат петиция на Държавния секретар за околна среда на Швеция, Пер Енкуист (Per Ängquist) - от Съвета на Европейския съюз на министрите на околната среда.\r\n***\r\nОт 12.00 часа в Националния пресклуб на БТА ще се проведе пресконференция във връзка с Националната гражданска инициатива „Да върнем ученическите лагери на децата”.\r\n***\r\nОт 13.30 часа 13-и състав на Специализирания наказателен съд ще заседава по делото срещу Алил Л., Величко Д. и др., на които са повдигнати обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по делото срещу Валентин К и Красимир Й., на които са повдигнати обвинение за организиране и ръководене на организирана престъпна група.\r\n***\r\nОт 14.00 часа 4-ти състав на Специализирания наказателен съд ще заседава по делото срещу Тодор Ц. за кумулиране на наказанията.\r\n***\r\nОт 14.00 часа 4-ти състав на Специализирания наказателен съд ще заседава по молба за реабилитация на Николай Д.\r\n***\r\nОт 16.00 часа в НДК министърът на културата - Боил Банов, министърът на околната среда и водите - Нено Димов, председателя на СД на НДК - Борислав Велков, както и изпълнителният директор на НДК - Ангел Митев ще открият три внушителни арт инсталации, изработени от пластмасови отпадъци, получени на територията на Двореца и разположени в различни пространства на сградата. Събитието е част от кампанията „re НДК – Рециклирай! Културно е.”\r\n***\r\nОт 15.00 часа 19-и състав на Специализирания наказателен съд ще заседава по молба за изменение на мярката за неотклонение на Мартин К.\r\n***\r\nОт 16.00 часа в Център за образование и култура „Илиев“ на Американския университет в България ще се проведе първата по рода си кръгла маса, ръководена от президента Петър Стоянов (1997-2002 г.). По време на събитието ще се дискутират въпроси около спасяването на еврейската общност по време на Втората световна война, които винаги са били избягвани.\r\n***\r\nОт 18.00 часа в Студио „Прожектиране“ в Университета по архитектура, строителство и геодезия (УАСГ) ще се проведе отворена дискусия за съвременните градски намеси. Събитието ще постави старт на проектa за ревитализация на публично пространство до инвестиционен проект на BLD на улица Галичица с участието на студенти, инвеститори и местна общност.  \r\n***\r\nОт 18.30 часа в Литературния клуб на Столична библиотека свои стихове ще чете един от доайените на съвременната българска поезия - Иван Теофилов.\r\n***\r\nОт 18.30 часа в „Галерия 900“ на Велик Приорат България (ул. „Богатица“ № 10) ще бъде представена тематичната изложба‐базар, озаглавена „Рицарството във времето“. В нейния хронологичен обхват от XVIII в. до XXI в. попадат европейски гравюри, литографии, хромолитографии, пощенски картички и първодневни пликове, свързани с рицарството.\r\n***\r\nОт 19.00 часа в Концертна Зала България ще се състои концертът „Безсмъртна любима“ на Кварто Квартет с Христо Казаков – пиано.\r\n***\r\nОт 19.30 часа в Центъра за култура и дебат „Червената къща“  ще се състои премиерата на „Съзвездия“ – ударна пиеса, носител на наградата Evening Standard Theatre Award за 2012 за най-добра драматургия.\r\n*** \r\nОт 10.00 часа в Клуб на пенсионера „Нов век“ в село Стрелец ще бъде открита Великденска изложба на писани яйца и козунаци.\r\n*** \r\nОт 18.30 часа в НЧ „Напредък - 1869“ Общински Драматичен Театър „Невена Коканова” град Дупница ще представи постановката „Аферата в хотел Уестмистър” по Рей Куни. С участието на Ивайло Захариев, Ивайло Калоянчев и други.\r\n***\r\nОт 09.00 часа в Музея на фотографията и съвременните визуални изкуства ще бъде открита паметна изложба на доайена на казанлъшките фотографи Кольо Пейчев - „Кольо Пейчев – Различният“. \r\n***\r\nОт 16.00 часа ще се проведе залесяване на територията на Югозападно държавно предприятие, в района на Стара Кресна, където през миналата година опустошителен пожар унищожи хиляди декари иглолистни и широколистни насаждения.\r\n***\r\nОт 10.30 часа в заседателна зала на общинската администрация ще се проведе среща заседателна зала на общинската администрация.\r\n***\r\nОт 18.00 часа в зала „Княз Александър І“ на Регионалния исторически музей ще бъде представено научното изследване на д-р Светлана Тончева „Площадът, Паркът и Кеят в Русе. Визуални маркери на памет“.\r\n*** \r\nОт 11. 00 часа в зала 210 на Регионално управление на образованието – Сливен ще се състои  пресконференция, свързана с инициативи, които РУО - Сливен организира с деца, ученици, учители и директори на училища и детски градини от област Сливен. \r\n*** \r\nОт 13.00 часа в Регионалния пресклуб на БТА в Сливен ще се проведе пресконференция на фирма „Сухаба-Европа“ на тема „Кибер сигурността на бъдещето - безопасно и модерно виртуално пространство, безопасен интернет за нашите деца - без агресия, насилие и порнография“.  Участниците са специалисти по въпросите на Интернет и киберсигурността. \r\n***\r\nОт 12.00 часа заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Югоизточен район, което ще се проведе в Областна администрация – Стара Загора.\r\n***\r\nОт 11.00 часа в Регионалния пресклуб на БТА ще се проведе пресконференция на Федерацията на потребителите и Инициативен комитет на тема „Питейната вода в Хасково“.\r\n***\r\nОт 17.00 часа в Регионална библиотека „Стоян Чилингиров“ ще бъде представена книгата „Общото и различното в празничната обредност на етносите”. Автор на книгата е екипът на ДГ „Конче вихрогонче.", "date": "2018.04.10", "title": "Предстоящи събития в страната за 10 април (Агенция „Фокус“)"}
{"url": "http://www.focus-news.net/news/2018/04/10/2509327/boyko-borisov-v-mostar-za-da-se-postigne-prosperitet-balkanite-se-nuzhdayat-ot-mir.html", "text": "„В тази важна изборна година за Босна и Херцеговина ще се опитаме да помогнем за запазването на единството на страната по всякакъв начин. На Балканите не можем да постъпваме егоистично. Проблем на която и да е страна оказва влияние и на другите“, подчерта министър-председателят на България Бойко Борисов в рамките на посещението в Мостар, където пристигна за участие в 21-то издание на Международния икономически панаир, отбелязва скопското електронно издание „Стандард“.\r\nСъответният коментар българският премиер направи след среща с Драган Чович, член на Председателството на Босна и Херцеговина и домакин на 21-ия Международен икономически панаир в Мостар, съобщиха местните медии.\r\nБорисов е специален гост на панаира, организиран с цел укрепване на икономическото развитие чрез срещи на представителите на бизнес средите в региона със световни компании. В него ще участват и политически лидери от страните от Западните Балкани.\r\nНа срещата  Борисов и Чович обсъдиха двустранните отношения, евроатлантическата перспектива на страните от региона и най-сериозния инструмент за гарантирането й - развитието на икономиката и инфраструктурата.\r\n„Ако оправим инфраструктурата, ще има просперитет. Ако опитаме по друг начин, няма да успеем“, изрази увереност Борисов.\r\n„Сигурен съм, че нашият евроатлантически път е без алтернатива\", заяви на свой ред Чович.Агенция „Фокус“ припомня:\r\nМеждународният икономически панаир в Мостар, Босна и Херцеговина, ще събере лидери от региона на Балканите. Откриването на 21-вото издание на панаира ще се състои във вторник, 10 април, но лидерите на страните пристигнаха в Мостар още в понеделник. Сред присъстващите е държавният глава на Сърбия Александър Вучич, който в понеделник започна двудневна визита в Босна и Херцеговина. В рамките й е предвидена среща с члена на Председателството на Босна и Херцеговина Драган Чович. \r\nМинистър-председателят Бойко Борисов също замина на посещение в Босна и Херцеговина. На 10 април той ще участва в церемонията за откриването на Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния Тереза Герова", "date": "2018.04.10", "title": "Бойко Борисов в Мостар: За да се постигне просперитет, Балканите се нуждаят от мир"}
{"url": "http://www.focus-news.net/news/2018/04/10/2509308/pregled-na-osnovnite-temi-v-svetovniya-pechat-agentsiya-fokus.html", "text": "Часове след като правителството на САЩ отхвърли предположенията, че ВВС на страната са нанесли удар по въздушна база Т-4 в Централна Сирия и скоро, след като Русия насочи пръста си към Израел, високопоставени американски правителствени източници потвърдиха, че израелски самолети са нанесли ударите, а правителството на еврейската държава е информирало предварително Белия дом, пише израелският  Yedioth Ahronoth.\r\nМеждувременно правителството на Израел отказва да коментира въздушните удари, които са проведени край древния град Палмира и отказва да потвърди или отрече американските твърдения. Според базираната в Лондон Сирийска обсерватория за правата на човека най-малко 14 военни, включително и трима иранци са убити по време на удара, нанесен малко преди разсъмване. \r\n*** Влиятелният американски сенатор Линдзи Греъм (Републиканска партия, Южна Каролина) заяви, че международната общност вече трябва да гледа на сирийския президент Башар Асад като на „легитимен военен престъпник“ и заяви, че сирийският ръководител и неговото вътрешно обкръжение са „легитимни военни цели“, пише The Hill.\r\n„Мисля, че Башар Асад вече е легитимен военен престъпник в очите на международната общност“, заяви Греъм. „Сега Асад и неговото вътрешно обкръжение трябва да бъдат приемани за военни престъпници, като легитимни военни цели. Ако имате възможност да го свалите, то трябва да направите така“, допълни той.\r\nРедица американски сенатори и конгресмени призоваха президента на САЩ Доналд Тръмп да предприеме действия, след като се появиха данни за химическо нападение в сирийския град Дума. \r\n Греъм  преди е настоявал за военно действие срещу Асад. Той допълни, че сега Тръмп има шанс да изпрати послание до страни като Русия и Иран. „Светът гледа президента. Иран гледа президента. Русия гледа президент. Северна Корея гледа президента“, допълни сенаторът от Южна Каролина.  „Той има шанс да изпрати сигнал, че в града има нов шериф и че САЩ се завръщат на международната сцена“, допълни той.\r\n*** Президентът на САЩ Доналд Тръмп планира да проведе съвещание с армията, след както заплаши с „голяма цена за плащане“ за възможното химическо нападение в Сирия, пише  Washington Post.\r\n„Мнозина убити, включително деца и жени в безумна химическа атака в Сирия. Мястото на клането е обкръжено от сирийската армия и не може да се достигне до него от външния свят. Президентът на Русия Владимир Путин, Русия и Иран са отговорни, че подкрепят животното – президент  на Сирия Башар Асад. Ще има голяма цена за плащане. Открийте района незабавно за медицинска помощ и за уточняване на обстоятелствата. Друго хуманитарно бедствие няма да има причина. Болно!“, заяви Тръмп. \r\nПо-рано президентът заяви, че би желал американските войски в Сирия да бъдат изтеглени. Според сенатор Джон Маккейн (Републиканска партия, Аризона) разговорите за това са дали на Асад „да стане дързък от американското бездействие“.\r\n*** Президентът на Турция Реджеп Тайип Ердоган е провел в понеделник телефонен разговор с руския държавен глава Владимир Путин, в рамките на който е споделил загрижеността си по повод докладите за предполагаемата химическа атака срещу сирийския град Дума, съобщава вестник Yeni Safak.\r\nВ рамките на телефонния разговор двамата лидери са обсъдили ситуацията в близкоизточната република, като Ердоган е подчертал необходимостта от защита на цивилното население и осигуряването на достъп до него за оказване на помощ.\r\nВ събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията. \r\nСъобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове.", "date": "2018.04.10", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/10/2509657/republika-makedoniya-rakovoditelyat-na-kosovskata-tayni-sluzhbi-podade-ostavka.html", "text": "Директорът на Косовските тайни служби Дритон Гаши подаде оставка, две седмици след ареста на шестима турски граждани в Косово, предава македонската медия \"Република\".\r\nОставка от Гаши е искана от косовския премиер Рамуш Харадинай поради арестуването и депортирането на шестима турски граждани, които Анкара смята за последователи на движението ФЕТО, което се оглавява религиозния лидер в изгнание Фетула Гюлен.\r\nСпоред местни медии, Гаши е представил оставката до канцеларията на премиера и днес се простил със служителите в службата.\r\nНовината за това бе потвърдена от говорителя на правителството Донета Гаши.\r\nПо-рано, поради същата причина, оставка по искане на Харадинай подаде и вътрешният Фламур Сефай.\r\nОставката на Гаши трябва да подпише и президентът на Косово Хашим Тачи, който по-рано заяви, че не е съгласен с промените. Виктор Турмаков", "date": "2018.04.10", "title": "\"Република\" (Македония): Ръководителят на косовската тайни служби подаде оставка"}
{"url": "http://www.focus-news.net/news/2018/04/10/2509646/stars-and-stripes-amerikanskiyat-samoletonosach-hari-truman-shte-otplava-kam-rayona-na-blizkiya-iztok.html", "text": "Ударната група на американския самолетоносач „Хари Труман“ ще отплава в сряда, 11 март, от военноморската база в Норфолк в щата Вирджиния и ще бъде разположен района на Близкия изток и в Европа, пише  Stars and Stripes.\r\nСамолетоносачът ще бъде придружен от ракетния крайцер „Норманди“ и от ракетните ескадрени миноносци „Арли Бърк“, „Бълкели“, „Форест Шърман“ и „Фарагут“. Според официално заявление на американския флот по-късно към флотилията ще се присъединят разрушителите „Джейсън Дънам“ и „Силиван“. \r\nУдарната група, превозваща 6500 морящи, ще пътува заедно с германската фрегата „Хесен“ по време на първата част от мисията.  Виктор Турмаков", "date": "2018.04.10", "title": "Stars and Stripes: Американският самолетоносач „Хари Труман“ ще отплава към района на Близкия изток"}
{"url": "http://www.focus-news.net/news/2018/04/10/2509315/sport-layptsig-zagubi-kato-domakin-ot-bayer-leverkuzen-s-14-v-posledniya-mach-ot-29-ya-krag-na-bundesligata.html", "text": "Футбол: Лайпциг загуби като домакин с 1:4 срещу Байер (Леверкузен). Головете вкараха Марсел Забицер за домакините и  Кай Хаверц, Джулиан Бранд, Панайотис Рецос и Кевин Фоланд за гостите. Така Байер (Леверкузен) се премести с две места напред и зае четвъртото място, а домакините паднаха до шеста позиция във временното класиране.", "date": "2018.04.10", "title": "Спорт: Лайпциг загуби като домакин от Байер (Леверкузен) с 1:4 в последния мач от 29-я кръг на Бундеслигата"}
{"url": "http://www.focus-news.net/news/2018/04/10/2509311/gazetaru-realnost-ili-provokatsiya-e-himicheskata-ataka-v-siriya.html", "text": "Реалност или провокация е химическата атака в Сирия пише във водещата си статия руското електронно издание   Газета.ru .\r\nПравозащитни организации заявяват за използване на химическо оръжие в град Дума, близо до столицата Дамаск. По тяхна информация правителствените сили са хвърлили върху града бомба с хлор или зарин, в резултата на което са загинали по различни данни от 40 до 70 мирни граждани. Официалните власти в Дамаск отричат използването на химически оръжия , а във Вашингтон допускат възможността за използване на сила в отговор на атаката. Ще направят ли САЩ наистина това си задава въпрос изданието. \r\nПредставители на Центъра за умиротворяване на враждуващите страни в Сирия, част от руското Министерство на отбраната заявяват, че по данни на лекари в градската болница в Дума от 6 до 8 април не са постъпвали хора със симптоми на химическо отравяне. Също така са разпитали бунтовници, напускащи Дума, които твърдят, че „не знаят нищо за използвано против тях химическо оръжие“.\r\nЧуждестранните правозащитници утвърждават, че хеликоптери на сирийските правителствени сили са хвърлили над града бомби с хлор или зарин. Агенция Reuters привежда данни на свидетели и медицински работници, съгласно които около 500 човека са се обърнали към болницата заради проблеми с дишането.\r\nЗападните страни обвиняват сирийското правителство за химическата атака. Президентът на САЩ заявява, че за използването на химическо оръжие трябва „ да се заплати висока цена“.\r\nВоенният министър на САЩ Джеймс Матис не изключва използването на сила срещу Дамаск.\r\n„Ситуацията се развива по сценария, отработен с Ирак през 2003 година. Тогава  също се заявяваше за наличие на забранени оръжия, И там това стана повод за сваляне на правителството“, казва Елена Супонина от Руския институт за стратегически изследвания.\r\nСпоред нея използването на химическо оръжие от страна на Дамаск в този момент не е изгодно за тях. „Районът на Източна Гута така или иначе преминава под контрола на централната власт с помощта на Русия и другите партньори и напомня също така, че Организацията за забрана на химическите оръжия (ОЗХО) получи Нобелова награда за мир още през 2013 година за споразумението за унищожаване на химическите арсенали в Сирия.\r\nПреподавателят и експерт на Руския съвет по международни въпроси Георги Лукянов казва:\"Дори САЩ да нанесат някакъв удар на сирийска територия, то ефектът от тях би бил минимален\".\r\n„Това няма да доведе до срив на каквито и да е договорености и на промяна на ситуацията на място. Решението за Дума е взето  и градът в най-скоро време ще падне и Източна Гута ще бъде напълно прочистена от бунтовници. И това не може да възпрепятства нито САЩ, нито който и да е друг“, заявява той.  Юлиян Марков", "date": "2018.04.10", "title": "„Газета.ru“: Реалност или провокация е химическата атака в Сирия"}
{"url": "http://www.focus-news.net/news/2018/04/10/2509316/sport-vilyareal-zagubi-u-doma-sreshtu-atletik-bilbao-s-13-v-posleden-mach-ot-31-ya-krag-na-ispanskata-liga.html", "text": "Футбол: Виляреал загуби у дома срещу Атлетик (Билбао) с 1:3 в последен мач от 31-я кръг на испанската Лига. Головете отбелязаха Карлос Бака за домакините и Иниго Кордоба, Иняки Уилямс и Икер Муниаин за гостите. Атлетик зае дванайстата позиция във временното класиране, а Виляреал остана на шесто място.", "date": "2018.04.10", "title": "Спорт: Виляреал загуби у дома срещу Атлетик (Билбао) с 1:3 в последен мач от 31-я кръг на испанската Лига"}
{"url": "http://www.focus-news.net/news/2018/04/10/2509318/zasilen-trafik-v-posledniya-pochiven-den-obzor.html", "text": "Засилен бе трафикът в страната в последния ден на великденските празници. Очаквано най-много автомобили пътуваха в посока столицата и по направленията към големите градове. От Агенция \"Пътна инфраструктура\" наложиха ограничения върху движението на ТИР-овете по автомагистралите и най-натоваренитe пътища в следобедните часове. Полицейски екипи следяха за реда на пътя и извършваха проверки на шофьорите за употреба на алкохол. За улеснение на трафика през Владая имаше две ленти за прибиращите се към София. По данни на СДВР около 100 хил. автомобила са се прибрали в столицата. Интензивно бе и преминаването през контролно-пропускателните пунктове в страната. \r\nИнтензивният трафик отново стана предпоставка и за пътни инциденти. Тежка катастрофа затвори за кратко по обяд пътя Монтана-Враца. При инцидента след челен удар между два автомобила загинаха двама души. По-късно през деня мъж загина при катастрофа между ТИР и микробус на пътя Русе – Шумен в Разград. По неизяснени причини, микробусът е започнал да криволичи из пътя и се е ударил насрещно в ТИР-а. Водачът на микробуса е загинал на място. Движението в района бе ограничено. При друго произшествие два леки автомобила катастрофираха на главен път Е-79 в близост до Полигона край Благоевград. При него нямаше сериозно пострадали, но в района се бе образувала колона от автомобили и за кратко движението се пропускаше само в една лента. Три катастрофи, една от които верижна, в следобедните часове забавиха преминаването по пазарджишкия участък на автомагистрала „Тракия“ в участъка от 95 км до 93 км в посока София. При инцидентите нямаше пострадали. Верижна катастрофа затрудни и движението по главен път Е-79 при пътен възел ,,Симитли” в посока Благоевград. Пътният инцидент, в който участваха няколко автомобила, бе лек и при него нямаше пострадали.", "date": "2018.04.10", "title": "Засилен трафик в последния почивен ден (ОБЗОР)"}
{"url": "http://www.focus-news.net/news/2018/04/10/2509314/pravdaru-izrael-izstrelya-preduprezhdenie-kam-iran.html", "text": "Израел изстреля „предупреждение“ към Иран, пише руският ежедневник „Правда.ru“.\r\nРакетният удар, нанесен от израелските ВВС от територията на Ливан, макар и да изненада неприятно Москва, предизвика само сдържана реакция от руската страна, която осъди израелската атака, пише изданието.\r\nТази сдържана реакция се обяснява с желанието на Русия да поддържа добри отношения с Израел, който не изгони руски дипломати във връзка със случая „Скрипал“\r\nСпоред вестника макар и Израел да остава извън рамките на процеса на урегулиране на обстановката в Сирия, той многократно е предупреждавал, че няма да позволи на Иран и  „Хизбула“да създадат в Сирия плацдарм за нападения срещу Голанските възвишения или други територии, контролирани от еврейската държава.\r\nИзданието представя като интересни два аспекта на тази атака. Говорителят на руския президент Владимир Путин Дмитрий Песков заявява, че израелският премиер не е предупредил руския президент за предстоящата атака, както и сдържаната реакция на Техеран, който не заплашва с ответни удари след атаката в Хомс, при която загинаха 14 човека, включително трима иранци. Според наблюдатели обаче това може да е начало на необявена война между Иран и Израел на територията на Сирия. \r\nМакар и САЩ да отричат участието в тази операция, това не значи, че не я одобряват. Напротив след обвиненията срещу сирийските власти за извършване на химическа атака много наблюдатели очакват американският президент Доналд Тръмп да последва примера на Израел и да нанесе масиран точен удар по стратегически важни цели в Сирия.\r\nТогава обаче според изданието реакцията на Москва ще бъде много по-остра и ще възникне вероятност за широкомащабна война между Русия и САЩ на територията на Сирия. Юлиян Марков", "date": "2018.04.10", "title": "„Правда.ru“: Израел изстреля „предупреждение“ към Иран"}
{"url": "http://www.focus-news.net/news/2018/04/10/2509653/ministar-tsetska-tsacheva-shte-nastoyava-pravitelstvoto-da-otpusne-poveche-sredstva-za-pravosadnata-sistema-obzor.html", "text": "Министър Цецка Цачева ще настоява правителството да отпусне повече средства за правосъдната система. Това стана ясно след свиканото от нея национално съвещание с участието на всички началници на затвори в страната и с ръководството на ГД „Изпълнение на наказанията\". Предвидено е тези средства да бъдат разпределени в две посоки - за увеличаване на щатовете на надзирателите и по линия на надзорно-охранителните системи, които да са в тяхна помощ. \r\nРаботна група под ръководството на зам.-министъра проф. Николай Проданов и с участие на служители на Министерството на правосъдието, ГД „Изпълнение на наказанията\" и директори на някои от затворите в страната трябва да излезе с предложение как да се реорганизират щатовете и да се пренасочат към местата, където положението е по-тежко, като срокът за това е до края на април. Целта е да бъдат засилени онези възлови места, за които работната група прецени, че страдат от недостиг на личен състав.\r\nВтора работна група от ГД „Изпълнение на наказанията\" пък трябва да предложи как да се подобри охраната с технически средства като термокамери, заглушители и микроклетки. Ще се търсят варианти и за помощно-технически средства, които да бъдат в помощ на затворниците, така че да е по-безопасен трудът им. Предвижда се да се направи и пълен преглед на зоните за сигурност и на най-опасните затворници.\r\n„Един от източниците на средства за подобряване на политиките в правосъдната система е Норвежкият механизъм, като по него има предвидени 35 млн. лв. за изграждането на изцяло нов затвор в район „Кремиковци\" – имаме уточнен терен, създадени актове за държавна собственост и т.н. Предстои подписването на договора“, каза още министър Цачева. \r\nТя уточни, че разходът на държавата за един затворник възлиза на над 1000 лв. на месец, като в тази сума се включват пари за храна, дрехи, лекарства, осветление, отопление, вода и разходите, които се правят от държавата, за охрана на затворниците. „Правата на лишените от свобода като че ли са повече от задълженията им и това води до демотивация на служителите в затворите. За тази година остават още 245 незаети щатни бройки в затворите и мога категорично да заявя, че ако имаше до момента кандидати, досега местата щяха да са заети. Освен това не е тайна, че макар и спечелили конкурс, само след месец-два на работа основно млади хора напускат заради непривлекателния труд, който упражняват“, обясни Цачева и уточни, че едно е обаче това да се констатира, а друго е да се посочи необходимост от законова промяна – самият закон би могъл да направи трудът по-привлекателен. \"Ще изисквам от правителството повече средства за правосъдната система, защото в момента и  човешкият, и надзорно-техническият фактор са тези, които биха могли да решат проблемите“, коментира още правосъдният министър.\r\nЦветилена СИМЕОНОВА", "date": "2018.04.10", "title": "Министър Цецка Цачева ще настоява правителството да отпусне повече средства за правосъдната система (ОБЗОР)"}
{"url": "http://www.focus-news.net/news/2018/04/10/2509322/pregled-na-osnovnite-temi-v-ruskiya-pechat-agentsiya-fokus.html", "text": "Реалност или провокация е химическата атака в Сирия пише във водещата си статия руското електронно издание   Газета.ru .\r\nПравозащитни организации заявяват за използване на химическо оръжие в град Дума, близо до столицата Дамаск. По тяхна информация правителствените сили са хвърлили върху града бомба с хлор или зарин, в резултата на което са загинали по различни данни от 40 до 70 мирни граждани. Официалните власти в Дамаск отричат използването на химически оръжия , а във Вашингтон допускат възможността за използване на сила в отговор на атаката. Ще направят ли САЩ наистина това си задава въпрос изданието. \r\nПредставители на Центъра за умиротворяване на враждуващите страни в Сирия, част от руското Министерство на отбраната заявяват, че по данни на лекари в градската болница в Дума от 6 до 8 април не са постъпвали хора със симптоми на химическо отравяне. Също така са разпитали бунтовници, напускащи Дума, които твърдят, че „не знаят нищо за използвано против тях химическо оръжие“.\r\nЧуждестранните правозащитници утвърждават, че хеликоптери на сирийските правителствени сили са хвърлили над града бомби с хлор или зарин. Агенция Reuters привежда данни на свидетели и медицински работници, съгласно които около 500 човека са се обърнали към болницата заради проблеми с дишането.\r\nЗападните страни обвиняват сирийското правителство за химическата атака. Президентът на САЩ заявява, че за използването на химическо оръжие трябва „ да се заплати висока цена“.\r\nВоенният министър на САЩ Джеймс Матис не изключва използването на сила срещу Дамаск.\r\n„Ситуацията се развива по сценария, отработен с Ирак през 2003 година. Тогава  също се заявяваше за наличие на забранени оръжия, И там това стана повод за сваляне на правителството“, казва Елена Супонина от Руския институт за стратегически изследвания.\r\nСпоред нея използването на химическо оръжие от страна на Дамаск в този момент не е изгодно за тях. „Районът на Източна Гута така или иначе преминава под контрола на централната власт с помощта на Русия и другите партньори и напомня също така, че Организацията за забрана на химическите оръжия (ОЗХО) получи Нобелова награда за мир още през 2013 година за споразумението за унищожаване на химическите арсенали в Сирия.\r\nПреподавателят и експерт на Руския съвет по международни въпроси Георги Лукянов казва:\"Дори САЩ да нанесат някакъв удар на сирийска територия, то ефектът от тях би бил минимален\".\r\n„Това няма да доведе до срив на каквито и да е договорености и на промяна на ситуацията на място. Решението за Дума е взето  и градът в най-скоро време ще падне и Източна Гута ще бъде напълно прочистена от бунтовници. И това не може да възпрепятства нито САЩ, нито който и да е друг“, заявява той. \r\n***Израел изстреля „предупреждение“ към Иран, пише руският ежедневник „Правда.ru“.\r\nРакетният удар, нанесен от израелските ВВС от територията на Ливан, макар и да изненада неприятно Москва, предизвика само сдържана реакция от руската страна, която осъди израелската атака, пише изданието.\r\nТази сдържана реакция се обяснява с желанието на Русия да поддържа добри отношения с Израел, който не изгони руски дипломати във връзка със случая „Скрипал“\r\nСпоред вестника макар и Израел да остава извън рамките на процеса на урегулиране на обстановката в Сирия, той многократно е предупреждавал, че няма да позволи на Иран и  „Хизбула“да създадат в Сирия плацдарм за нападения срещу Голанските възвишения или други територии, контролирани от еврейската държава.\r\nИзданието представя като интересни два аспекта на тази атака. Говорителят на руския президент Владимир Путин Дмитрий Песков заявява, че израелският премиер не е предупредил руския президент за предстоящата атака, както и сдържаната реакция на Техеран, който не заплашва с ответни удари след атаката в Хомс, при която загинаха 14 човека, включително трима иранци. Според наблюдатели обаче това може да е начало на необявена война между Иран и Израел на територията на Сирия. \r\nМакар и САЩ да отричат участието в тази операция, това не значи, че не я одобряват. Напротив след обвиненията срещу сирийските власти за извършване на химическа атака много наблюдатели очакват американският президент Доналд Тръмп да последва примера на Израел и да нанесе масиран точен удар по стратегически важни цели в Сирия.\r\nТогава обаче според изданието реакцията на Москва ще бъде много по-остра и ще възникне вероятност за широкомащабна война между Русия и САЩ на територията на Сирия.\r\n***Американският президент Доналд Тръмп се готви да удари Сирия заради вероятната химическа атака и заплашва Русия, пише „Московский комсомолец“.\r\nВ понеделник Доналд Тръмп заявява, че в близките 24 до 48 часа ще вземе решение за възможни удари по Сирия след съобщенията за химическа атака, вероятно осъществена от правителството на Башар Асад в град Дума, в резултат на която са загинали десетки мирни жители.\r\nНа заседание на правителството Доналд Тръмп е предупредил военното командване да се готви за влошаване на ситуацията в Сирия  и той в най-близко време ще реши кой е отговорен за това нападение – правителството на Асад или неговите съюзници Русия и Иран.\r\nМинистърът на отбраната на САЩ Джеймс Матис обвини Русия за това, че не е спазила задълженията си да обезпечи невъзможността на Башар Асад да използва химическо оръжие.\r\n„Първо, на какво трябва да обърнем внимание -  това е защо все още се използва химическо оръжие, когато Русия се явява гарант за отнемането на всичкото химическо оръжие (от правителството на Сирия), заявява Джеймс Матис, цитиран от Reuters.\r\nСпоред британския премиер Тереза Мей „режимът (на Башар Асад) и неговите съюзници, включително Русия, трябва да бъдат привлечени към отговорност‘ , ако се потвърди употребата на химическо оръжие.\r\n***", "date": "2018.04.10", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/04/10/2509320/the-guardian-naprezhenieto-mezhdu-sasht-i-rusiya-eskalira-sled-speshno-zasedanie-na-saveta-za-sigurnost-na-oon.html", "text": "Напрежението между САЩ и Русия ескалира след спешно заседание на Съвета за сигурност на ООН, пише британският вестник The Guardian.\r\nСАЩ и Русия се приближават към директна конфронтация, след като американският президент Доналд Тръмп предупреди, че силов отговор на химическата атака от събота е неизбежен, а Москва предупреди, че всяко военно действия от страна на Вашингтон ще има „много сериозни последствия“.\r\nСАЩ и съюзниците им обвиниха правителството на Башар Асад в извършването на химическа атака, като Доналд Тръмп лично заяви, че руският президент Владимир Путин носи частична отговорност.\r\nРусия от своя страна заявяват, че не е имало никаква химическа атака, или ако е имало тя е била инсценирана от подкрепяните от Запада бунтовници.\r\nАмериканският президент свика съвещание на генералите и отговарящите за сигурността  в администрацията му, което трая по-малко от един час. \r\n„Ние имаме много опции, военни. Ще ви информираме достатъчно скоро, вероятно следа като станат факт“, добавя президентът. Юлиян Марков", "date": "2018.04.10", "title": "The Guardian: Напрежението между САЩ и Русия ескалира след спешно заседание на Съвета за сигурност на ООН"}
{"url": "http://www.focus-news.net/news/2018/04/10/2509317/moskovskiy-komsomolets-donald-tramp-se-gotvi-da-udari-siriya-zaradi-veroyatnata-himicheska-ataka-i-zaplashva-rusiya.html", "text": "Американският президент Доналд Тръмп се готви да удари Сирия заради вероятната химическа атака и заплашва Русия, пише „Московский комсомолец“.\r\nВ понеделник Доналд Тръмп заявява, че в близките 24 до 48 часа ще вземе решение за възможни удари по Сирия след съобщенията за химическа атака, вероятно осъществена от правителството на Башар Асад в град Дума, в резултат на която са загинали десетки мирни жители.\r\nНа заседание на правителството Доналд Тръмп е предупредил военното командване да се готви за влошаване на ситуацията в Сирия  и той в най-близко време ще реши кой е отговорен за това нападение – правителството на Асад или неговите съюзници Русия и Иран.\r\nМинистърът на отбраната на САЩ Джеймс Матис обвини Русия за това, че не е спазила задълженията си да обезпечи невъзможността на Башар Асад да използва химическо оръжие.\r\n„Първо, на какво трябва да обърнем внимание -  това е защо все още се използва химическо оръжие, когато Русия се явява гарант за отнемането на всичкото химическо оръжие (от правителството на Сирия), заявява Джеймс Матис, цитиран от Reuters.\r\nСпоред британския премиер Тереза Мей „режимът (на Башар Асад) и неговите съюзници, включително Русия, трябва да бъдат привлечени към отговорност‘ , ако се потвърди употребата на химическо оръжие. Юлиян Марков", "date": "2018.04.10", "title": "„Московский комсомолец“: Доналд Тръмп се готви да удари Сирия заради вероятната химическа атака и заплашва Русия"}
{"url": "http://www.focus-news.net/news/2018/04/10/2509310/afp-vzriv-ubiva-13-tsivilni-v-severozapadniya-siriyski-grad-idlib.html", "text": "Взрив убива 13 цивилни в контролирания от джихадисти северозападен сирийски град Идлиб, предава AFP.\r\n Голяма експлозия е причинила срутването на многоетажна сграда и е довела до смъртта на 13 души, ранени са още 80, като броят на загиналите се очаква да расте, защото някои от ранените са в критично състояние. Причината за експлозията все още не е известна. \r\nКонтролираният от джихадистите град и едноименната провинция са последната голяма област в Сирия извън контрола на правителството.\r\nТази информация е подадена от базираната в Лондон Сирийска обсерватория за правата на човека. Юлиян Марков", "date": "2018.04.10", "title": "AFP: Взрив убива 13 цивилни в северозападния сирийски град Идлиб"}
{"url": "http://www.focus-news.net/news/2018/04/10/2509323/pregled-na-osnovnite-temi-v-britanskiya-pechat-agentsiya-fokus.html", "text": "Британският премиер Тереза Мей е под натиск да се присъедини към ударите срещу Башар Асад, след като Франция даде тон на съвместен отговор срещу евентуалната атака с химическо оръжие, пише британският вестник The Times.\r\nВестникът напомня, че Тереза Мей заяви, че на президентът Башар Асад и на Русия ще бъде потърсена сметка, ако се окажат  отговорни,  за „варварската“ атака  в град Дума в Сирия.\r\nВисокопоставени лица предупреждават, че Великобритания ще загуби влиянието си, ако отклони искането на Доналд Тръмп да се включи в ответен удар, като се напомня, че американският президент обеща отговор до 48 часа.\r\nСпоред изданието Тереза Мей е била „засрамена“, че все още очаква да разговаря с Доналд Тръмп, а френският президент Еманюел Макрон вече говори с него в неделя.\r\nНапомня се, че външният министър на Великобритания още през февруари е обмислял наказателен отговор, ако се потвърди употребата на химическо оръжие от страна на правителството на Сирия и сега е между тези, които настояват Обединеното кралство да се присъедини към водените от САЩ удари.\r\n***Напрежението между САЩ и Русия ескалира след спешно заседание на Съвета за сигурност на ООН, пише британският вестник The Guardian.\r\nСАЩ и Русия се приближават към директна конфронтация, след като американският президент Доналд Тръмп предупреди, че силов отговор на химическата атака от събота е неизбежен, а Москва предупреди, че всяко военно действия от страна на Вашингтон ще има „много сериозни последствия“.\r\nСАЩ и съюзниците им обвиниха правителството на Башар Асад в извършването на химическа атака, като Доналд Тръмп лично заяви, че руският президент Владимир Путин носи частична отговорност.\r\nРусия от своя страна заявяват, че не е имало никаква химическа атака, или ако е имало тя е била инсценирана от подкрепяните от Запада бунтовници.\r\nАмериканският президент свика съвещание на генералите и отговарящите за сигурността  в администрацията му, което трая по-малко от един час. \r\n„Ние имаме много опции, военни. Ще ви информираме достатъчно скоро, вероятно следа като станат факт“, добавя президентът.\r\n***САЩ могат да предприемат военно решение в Сирия още тази нощ в отговор на химическата атака срещу мирни жители в сирийския град Дума, осъществена вероятно от правителството на Башар Асад, пише британският вестник Daily Express.\r\nТова е заявил американският президент пред събралите се днес журналисти.\r\nВестникът  напомня, че десетки мирни жители, включително деца са загинали при инцидента.\r\nДоналд Тръмп е свикал заседание с участието на военните и служителите по сигурността, като преди него е заявил, че решение може да бъде взето още тази вечер или много скоро след това. \r\nСирия и Русия категорично отричат участие в инцидента.\r\n***", "date": "2018.04.10", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/10/2509312/voynata-na-diktatorite-buntovnitsite-i-imperialistite-v-blizkiya-iztok.html", "text": "Продължаващите войни в Сирия и Ирак вече са се разпространили извън границите на тези страни. Сцената на градската война вече отмина и в момента сме свидетели на сблъсъци за села и махали. Гледаме как битката поглъща градчетата и селата на Сирия. Тези битки, в които правителствените сили се борят срещу терористичните групи, са доста тревожни. От една страна са държавите, използващи цялата юридическа и икономическа мощ на своите институции, а от друга страна - терористични групи и бунтовници. Империалистите, диктаторите и бунтовниците се бият заедно.\r\nСаддам Хюсеин, Ануар Садат, Муамар Кадафи и Хафез Асад, всичките представители на първото поколение диктатори на режими, основани от тези военни диктатори на вълната на арабския национализъм през 60-те години, бяха заменени от нови. Египетският Ел Сиси и сирийският Башар Асад представляват понастоящем най-новия идеален тип (според концепцията на Макс Вебер  (основателят на социологията, германски учен ))  диктатори. Те успяват да продължат въпреки военнизираните организационни структури, стаите за изтезания, техните републики без демокрация, тенденцията да възприемат социалните движения по същество като заплаха и тяхната некомпетентност в икономическото управление.\r\nКогато политическата опозиция се развива в бунт, те отново носят униформите си и извършват всякакъв вид кланета. Ел Сиси дори прибягна до сътрудничество с Израел, за да потисне бунтовниците. В действителност военната група Ансар Бейт ал Макдис от Египет обеща вярност към халифата на лидера на Даеш Ал Багдади, обяви създаването на провинция Синай и разтърси правителствения авторитет в региона с над 1000 бойци. Неуспявайки да се справи с тази заплаха, правителството на Ел Сиси разреши израелското участие. Сега регионът Синай е практически управляван от израелското разузнаване. Асад е убил повече от 600 000 души, бомбардира градове и разсели почти половината от населението.\r\nБлизкоизточните диктатори предпочитат да водят войни в страната чрез военните средства, с които разполагат, за да променят политическата система. Те се опитват да създадат легитимност за себе си, като се борят срещу бунтовниците и терористичните групи. Следователно, те не се въздържат от никакво сътрудничество с Израел и империалистическите държави. В стремежа си да поддържат своите режими, те не познават граници в делата на злото.\r\nВсеки ден сме свидетели на нови сблъсъци около селата и нови групи бойци. Появяват се различни бунтовнически групи, които заемат заглавията по цял свят известно време и след това изчезват на следващата година. Някои бойци от тероризма се обръщат от „Ислямска държава“ към ПКК (Работническата партия на Кюрдистан) и някои от тях се обръщат от Ал Кайда към „Ислямска държава“. До 2006 г. Ал Кайда е известна с дейността си в Близкия изток и по целия свят. След това се появи „Ислямска държава“ на сцената. Видяхме чисто нова терористична група от десетилетия; терористична мрежа, която е гъвкава, мобилна, хаотична и асиметрична, която не познава граници в своите атаки и която демонстрира всякакъв вид диващина. Това, което се очерта, е структура, която е избрала определена територия за основа, обявява халифат и издига там знаме и се представя пред света като държава. „Ислямска държава“ се представя като \"разрушител на надеждата\", като използва местните племена и всичките драматични аспекти на професията и произтичащата несправедливост.\r\nС „Ислямска държава“ сектантските глупости бяха директно реализирани като терористична политика и проект. На мястото на \"глобалното движение за ислямско съпротива\" на Ал Кайда е разработен \"джихадисткият\" подход, който действа във връзка с местните, сектантски и племенни съперничества. Очакваното освобождение е свързано със специфична география. Земята на освободителната утопия се материализира и дори е провъзгласена  столица: Ракха. Мечтата за ислямска държава, зародила се от ислямистки групи от времето на Студената война, се материализира чрез „Ислямска държава“ в брутална и архаична политическа форма. Поради тези бунтове и терористични практики идеята за ислямска държава, която беше предлагана в продължение на почти столетие, се оприличи на бруталността обхващаща света чрез нови средства за масово осведомяване.\r\nДесетки бунтовнически групи и движения, възникнали заедно с Ал Кайда, поеха различни роли в новите сфери на конфликта, войната и смъртта в Близкия изток. Освен онези, които се борят за своите идеали, се появяват и милиции, които се борят за пари. Има хора, които се борят един ден за едно племе и на следващия ден за бунтовници или регионалните сили. Разрушаването на ежедневието принуждава хората да играят необичайни роли. Търговецът може да стане боец, спортистът може да се превърне в командир на милиция, а студентът може да стане войн или терорист. Отново, наемниците, които се борят от името на империалистическите проекти на нерегионалните страни, се размножават. Освен създаването на съюзи с местните държави, глобалните империалистически сили също открито си сътрудничат с местните бунтовници и терористични групи.\r\nНапример, САЩ си сътрудничат със сирийската креатура на партията на ПКК – Партията на Демократичния съюз (PYD) и я използват като представител на място. САЩ се опитва да продължи практиката на регионален конфликт чрез тази организация. Особено неуспехите след инвазията в Ирак и отрицателните последици от последвалите военни разходи накараха САЩ да работят с терористични групи. Те доставят на тези групи хиляди камиони оръжия и боеприпаси. Обучават ги в бази, които са създадени в някои градове. Тяхното( на САЩ – бел. Ред.) присъствие в Сирия се поддържа от тези групи. На сцената отново се появяват наемни легиони. В същото време Русия, друга империалистическа сила, пряко подкрепя режима на Асад и мобилизира различни чуждестранни бойци. Тя (Русия – бел. ред.) тества повече от 200 нови оръжия в конфликта в Близкия изток. Империалистическите сили разглеждат Сирия като лаборатория за тестване на новите си оръжейни системи. За първи път в историята войната служи като лаборатория до такава степен.\r\nКакви съюзи и взаимодействия виждаме във войните в Близкия изток? Всички договори, подписани след Първата световна война, се отхвърлят. Повечето пъти от Русия и САЩ, които са постоянни и водещи членове (на Съвета за сигурност – бел. Ред.) на ООН. До степен безпрецедентна в историята, великите сили се конкурират със своите съперници в определен регион, като разкриват прокси войни. Близкият изток се превръща в военен театър. Тъй като градовете са разрушени, международният ред и договори губят тежестта си. Така че не само градовете в Сирия и Ирак, но и самите политически ценности и институции, на които се основава съвременният свят, се сриват. Ценностите и принципите на държавите, които се предполага, че оформят глобалния ред, са на най-ниското ниво досега.\r\nДнес Близкият изток е регион, където диктатори, империалисти и бунтовници живеят заедно, като се борят и сеят масова смърт. Тези земи, където се раждат трите монотеистични религии в историята на човечеството, отново се подложени на най-тежката криза в историята. Монголи, кръстоносци и хариджити-кармати( религиозни групи от зората на Исляма – бел. ред.) с всичките им разрушителни исторически призраци, се появяват отново в тази древна земя, оборудвани с модерно оръжие.\r\nЕргюн Ялдъръм, професор от Университета в Мармара Юлиян Марков", "date": "2018.04.10", "title": "Войната на диктаторите, бунтовниците и империалистите в Близкия изток"}
{"url": "http://www.focus-news.net/news/2018/04/10/2509331/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-22-i-27.html", "text": "Днес ще е предимно слънчево, след обяд с временни увеличения на облачността. Главно в сутрешните часове на места по Черноморието ще има ниска слоеста облачност или мъгла. В източните райони вятърът ще е слаб от югоизток. Максималните температури ще са между 22° и 27°, по-ниски по Черноморието, за София - около 25°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще преобладава слънчево време. На места, главно в сутрешните часове, ще има ниска слоеста облачност или мъгла. Ще духа слаб югоизточен вятър. Максималните температури ще са 12-16°. Температурата на морската вода е 10-12°. Вълнението на морето ще бъде около 2 бала.\r\nНад планините ще е предимно слънчево, с временни увеличения на облачността. Ще духа слаб до умерен югозападен вятър. Максималната температура на височина 1200 метра ще около 16°, на 2000 метра – около 9°.\r\nАтмосферното налягане е близко до средното за април и слабо ще се понижи.", "date": "2018.04.10", "title": "НИМХ: Днес ще бъде предимно слънчево, максималните температури ще са между 22° и 27°"}
{"url": "http://www.focus-news.net/news/2018/04/10/2509319/the-times-tereza-mey-e-pod-natisk-da-se-prisaedini-kam-udarite-sreshtu-bashar-asad.html", "text": "Британският премиер Тереза Мей е под натиск да се присъедини към ударите срещу Башар Асад, след като Франция даде тон на съвместен отговор срещу евентуалната атака с химическо оръжие, пише британският вестник The Times.\r\nВестникът напомня, че Тереза Мей заяви, че на президентът Башар Асад и на Русия ще бъде потърсена сметка, ако се окажат  отговорни,  за „варварската“ атака  в град Дума в Сирия.\r\nВисокопоставени лица предупреждават, че Великобритания ще загуби влиянието си, ако отклони искането на Доналд Тръмп да се включи в ответен удар, като се напомня, че американският президент обеща отговор до 48 часа.\r\nСпоред изданието Тереза Мей е била „засрамена“, че все още очаква да разговаря с Доналд Тръмп, а френският президент Еманюел Макрон вече говори с него в неделя.\r\nНапомня се, че външният министър на Великобритания още през февруари е обмислял наказателен отговор, ако се потвърди употребата на химическо оръжие от страна на правителството на Сирия и сега е между тези, които настояват Обединеното кралство да се присъедини към водените от САЩ удари. Юлиян Марков", "date": "2018.04.10", "title": "The Times: Тереза Мей е под натиск да се присъедини към ударите срещу Башар Асад"}
{"url": "http://www.focus-news.net/news/2018/04/10/2509313/afp-rusiya-opredeli-kato-nepriemlivo-amerikanskoto-predlozhenie-za-razsledvane-na-veroyatnoto-izpolzvane-na-himichesko-orazhie-v-siriya.html", "text": "Русия определи като неприемливо и отхвърли американското предложение в Съвета за сигурност на ООН за разследване на вероятното използване на химическо оръжие в Сирия, предава AFP.\r\nРуският постоянен представител в ООН Василий Набензя каза пред репортерите, че проектът за резолюция, предложен от САЩ пред Съвета за сигурност на ООН „съдържа неприемливи елементи, които я правят по-лоша“ от предишното американско предложение. Юлиян Марков", "date": "2018.04.10", "title": "AFP: Русия определи като неприемливо американското предложение за разследване на вероятното използване на химическо оръжие в Сирия"}
{"url": "http://www.focus-news.net/news/2018/04/10/2509333/a1-on-makedoniya-hashim-tachi-predupredi-na-zaplahite-ot-sarbiya-shte-otgovorim-s-pushki.html", "text": "Държавният глава на Косово Хашим предупреди, че на „заплахите от Сърбия\" ще бъде отговорено с „пушки\", предава скопският телевизионен канал A1 On.\r\n„Ще реагираме на тези заплахи точно както реагирахме преди 19 г. - с пушки\", закани се Тачи в реч, изнесена на наблюдателната кула в Кошаре по повод годишнината от битката между тогавашната югославска армия и Армията за освобождение на Косово (АОК).  \r\nПрез април 1999 г. югославската армия стартира операция, за да предотврати влизането на територията на тогавашната провинция Косово и Метохия на членовете на АОК. Сраженията при Кошаре завършват на 10 юни 1999 г. с подписването на Договора от Куманово. Косовските албанци отбелязват деня, в който - според тях – „границата между албанските земи е окончателно премахната\".Тереза Герова", "date": "2018.04.10", "title": "А1 On (Македония): Хашим Тачи предупреди: „На заплахите от Сърбия“ ще отговорим с пушки“"}
{"url": "http://www.focus-news.net/news/2018/04/10/2509325/pregled-na-mezhdunarodnite-novini-do-6-chasa-agentsiya-fokus.html", "text": "Балканските лидери се събират в Мостар за откриването на 21-вия международен икономически панаир. На откриването ще присъстват българският премиер Бойко Борисов, сръбският президент Александър Вучич, президентът на Черна гора Филип Вучнович, хърватския премиер Андрей Пленкович. Домакинът Босна и Херцеговина ще бъде представена само от хърватския представител в ръководството на страната Драган Чович и от премиера на страната Денис Звиздич. Ще присъства президентът на Република Сръбска в състава на Босна и Херцеговина Милорад Додик. \r\nБосненските медии се фокусират върху важността на присъствието на премиера на България, която е шестмесечен ротационен председател на Европейския съвет.\r\n***Външният министър на Австралия Джули Бишъп смята, че „естествено и Русия“ носи отговорност за химическата атака в сирийския град Дума.\r\n„Предизвиква голяма тревога факта, че Русия използва своето право на вето (в Съвета за сигурност на ООН) за това да възпрепятства приемането на решителни изявления или призиви към действие“., заявява Бишъп в интервю пред радио АВС „ В този контекст аз съм съгласна с Държавния департамент и администрацията на САЩ, заявяващи, че Русия носи крайната отговорност за използването на химическо оръжие срещу мирното население на Сирия“, добавя тя. \r\n*** Ситуацията около предполагаемото използване на химическо оръжие в сирийския град Дума приближава големите държави към пряка конфронтация, предупреждава специалният пратеник на генералния секретар на ООН за Сирия Стефан Де Мистура на заседанието на Съвета за сигурност на ООН, свикано по този повод.\r\nПо неговата оценка дебатите, касаещи случилото се в град Дума „се водят във време на нарастващо международно напрежение, въвличащо националните, регионални или международни играчи в опасна ситуация на потенциална или действителна конфронтация“.\r\n*** В руското Министерство на отбраната наричат фотографиите с жертви на химическата атака, публикувани в социалните мрежи „фалшиви“.\r\n„Всички обвинения на „Белите каски“, а също и разпространяваните от тях в социалните мрежи фотографии и видеоматериали с предполагаеми жертви на химически атаки са нищо повече от поредния фалшификат и опит да се разруши постигнатото примирие\", казва в понеделник началникът на Центъра за примирение на враждуващите страни в Сирия (към руското Министерство на отбраната) генерал-майор Юрий Евтушенко.\r\nПо неговите думи руските специалисти по химическа защита и медицински лица, посетили град Дума, опровергават „Белите каски“.\r\n„Група от центъра за умиротворяване на враждуващите страни, в която влизат специалисти по радиационна, химическа и биологическа защита, медицински сътрудници, са извършили оглед на местата в сирийския град Дума, където се предполага, че е използвано химическо оръжие и резултатите от проверката показват отсъствие на каквито и да е следи от употребата на отравящи вещества“, добавя той.\r\n***Взрив убива 13 цивилни в контролирания от джихадисти северозападен сирийски град Идлиб.\r\nГоляма експлозия е причинила срутването на многоетажна сграда и е довела до смъртта на 13 души, ранени са още 80, като броят на загиналите се очаква да расте, защото някои от ранените са в критично състояние. Причината за експлозията все още не е известна. \r\nКонтролираният от джихадистите град и едноименната провинция са последната голяма област в Сирия извън контрола на правителството.\r\nТази информация е подадена от базираната в Лондон Сирийска обсерватория за правата на човека.\r\n***Реалност или провокация е химическата атака в Сирия.\r\nПравозащитни организации заявяват за използване на химическо оръжие в град Дума, близо до столицата Дамаск. По тяхна информация правителствените сили са хвърлили върху града бомба с хлор или зарин, в резултата на което са загинали по различни данни от 40 до 70 мирни граждани. Официалните власти в Дамаск отричат използването на химически оръжия , а във Вашингтон допускат възможността за използване на сила в отговор на атаката. Ще направят ли САЩ наистина това си задава въпрос изданието. \r\nПредставители на Центъра за умиротворяване на враждуващите страни в Сирия, част от руското Министерство на отбраната заявяват, че по данни на лекари в градската болница в Дума от 6 до 8 април не са постъпвали хора със симптоми на химическо отравяне. Също така са разпитали бунтовници, напускащи Дума, които твърдят, че „не знаят нищо за използвано против тях химическо оръжие“.\r\nЧуждестранните правозащитници утвърждават, че хеликоптери на сирийските правителствени сили са хвърлили над града бомби с хлор или зарин. Агенция Reuters привежда данни на свидетели и медицински работници, съгласно които около 500 човека са се обърнали към болницата заради проблеми с дишането.\r\nЗападните страни обвиняват сирийското правителство за химическата атака. Президентът на САЩ заявява, че за използването на химическо оръжие трябва „ да се заплати висока цена“.\r\nВоенният министър на САЩ Джеймс Матис не изключва използването на сила срещу Дамаск.\r\n„Ситуацията се развива по сценария, отработен с Ирак през 2003 година. Тогава  също се заявяваше за наличие на забранени оръжия, И там това стана повод за сваляне на правителството“, казва Елена Супонина от Руския институт за стратегически изследвания.\r\nСпоред нея използването на химическо оръжие от страна на Дамаск в този момент не е изгодно за тях. „Районът на Източна Гута така или иначе преминава под контрола на централната власт с помощта на Русия и другите партньори и напомня също така, че Организацията за забрана на химическите оръжия (ОЗХО) получи Нобелова награда за мир още през 2013 година за споразумението за унищожаване на химическите арсенали в Сирия.\r\nПреподавателят и експерт на Руския съвет по международни въпроси Георги Лукянов казва:\"Дори САЩ да нанесат някакъв удар на сирийска територия, то ефектът от тях би бил минимален\".\r\n„Това няма да доведе до срив на каквито и да е договорености и на промяна на ситуацията на място. Решението за Дума е взето  и градът в най-скоро време ще падне и Източна Гута ще бъде напълно прочистена от бунтовници. И това не може да възпрепятства нито САЩ, нито който и да е друг“, заявява той. \r\n***Русия определи като неприемливо и отхвърли американското предложение в Съвета за сигурност на ООН за разследване на вероятното използване на химическо оръжие в Сирия.\r\nРуският постоянен представител в ООН Василий Набензя каза пред репортерите, че проектът за резолюция, предложен от САЩ пред Съвета за сигурност на ООН „съдържа неприемливи елементи, които я правят по-лоша“ от предишното американско предложение.\r\n***", "date": "2018.04.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/10/2509332/ministar-predsedatelyat-boyko-borisov-shte-otkrie-mezhdunarodniya-ikonomicheski-panair-v-mostar.html", "text": "Министър-председателят Бойко Борисов заминава на посещение в Босна и Херцеговина. Това съобщиха от правителствената информационна служба. Премиерът ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.Това съобщиха от правителствената информационна служба. \r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.", "date": "2018.04.10", "title": "Министър-председателят Бойко Борисов ще открие Международния икономически панаир в Мостар"}
{"url": "http://www.focus-news.net/news/2018/04/10/2509338/emsc-zemetresenie-ot-47-po-rihter-e-registrirano-v-tsentralna-italiya.html", "text": "Земетресение с магнитуд от 4,7 по скалата на Рихтер е регистрирано в Централна Италия в 5:11 часа (местно време), показва справка на официалната интернет страница на Европейския средиземноморски сеизмологичен център (EMSC).\r\nЕпицентърът на труса е бил на 138 км северно от столицата Рим и на 53 км източно от Перуджа, с дълбочина от девет километра под земната кора. \r\nНяма постъпили данни за жертви, пострадали или материални щети.Агенция „Фокус“ припомня:\r\nВ нощта на 24 август 2016 г. Италия бе разлюляна от земетресение от шеста степен по Рихтер. Трусът бе усетен в три области: Лацио, Марке и Умбрия. Жертви на стихията станаха 299 души, няколкостотин други пострадаха. Повече от 4,5 хил. италианци останаха без покрив над главите си. По официални данни, материалните щети от бедствието са били в размер на четири милиарда евро. Тереза Герова", "date": "2018.04.10", "title": "EMSC: Земетресение от 4,7 по Рихтер е регистрирано в Централна Италия"}
{"url": "http://www.focus-news.net/news/2018/04/10/2509336/das-handelsblatt-predupreditelnata-stachka-na-letishtnite-sluzhiteli-v-germaniya-lufthanza-otmenya-nay-malko-800-poleta-zasegnati-sa-chetiri-letishta-v-stranata.html", "text": "„Луфтханза“ отменя най-малко 800 полета, планирани за вторник, 10 април. Причината е предупредителната стачка, която обявиха служителите на четири летища в страната, пише германското икономическо издание Das Handeslblatt.\r\nЗасегнати ще бъдат 90 хил. пътници, за които има заместващ полетен план. В сряда полетните операции трябва да се извършат отново по график.\r\nМениджърът на персонала на „Луфтханза“ Бетина Фолкерс реагира с възмущение на предупредителната стачка. „Изключително неприемливо е синдикатът да разреши този конфликт на гърба на пътниците. „Луфтханза“ не е страна в този спор, но преди всичко наши клиенти и ние сме засегнати от последиците от него\", подчерта представителят на компанията. Анулирани обаче ще бъдат и полети на редица други превозвачи, а засегнатите летища са тези във Франкфурт на Майн, Мюнхен, Кьолн и Бремен.\r\nРешаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки.\r\nПо-рано бе съобщено, че пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището. Тя ще продължи в часовете между 5:00 и 18:00 (местно време). В понеделник засегнати на летището във Франкфурт на Майн бяха изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. \r\nВъв вторник обаче може да се очаква забавяне на работата на всички изходи, предупреди летищният оператор „Фрапорт“. Пасажерите трябва да предвидят по-ранно пристигане на летището, за да преминат в срок необходимите проверки. \r\nВ Мюнхен стачката ще продължи от 6:00 до 24:00 часа (местно време).\r\nПовече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки. Тереза Герова", "date": "2018.04.10", "title": "Das Handelsblatt: Предупредителната стачка на летищните служители в Германия: \"Луфтханза“ отменя най-малко 800 полета, засегнати са четири летища в страната"}
{"url": "http://www.focus-news.net/news/2018/04/10/2509337/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония, Гърция и Румъния движението се извършва нормално на всички контролно-пропускателни пунктове.", "date": "2018.04.10", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/04/10/2509341/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с провеждане на събитие, свързано с българското председателство на Съвета на Европейския съюз 2018. Това съобщиха от пресцентъра на Столична община. До приключване на мероприятието на 11 април се забраняват престоят и паркирането на пътни превозни средства както следва:\r\n- на ул. „Доспат“ между бул. „Витоша“ и ул. „Баба Неделя“;\r\n- на ул. „Баба Неделя“;\r\n- на ул. „Д-р Христо Стамболийски“. \r\nОт 7.00 часа до приключване на мероприятието на 10 април и от 7.00 часа до приключване на мероприятието на 11 април при необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятията както следва:\r\n- по ул. „Доспат“ между бул. „Витоша“ и ул. „Баба Неделя“; \r\n- по. ул. „Баба Неделя“;\r\n- по ул. „Д-р Христо Стамболийски“.", "date": "2018.04.10", "title": "София: Въвежда се временна организация на движението във връзка с провеждане на събитие, свързано с българското председателство на Съвета на ЕС"}
{"url": "http://www.focus-news.net/news/2018/04/10/2509339/ministar-ekaterina-zaharieva-shte-otkrie-posolstvoto-na-republika-balgariya-v-abu-dabi.html", "text": "Вицепремиерът и министър на външните работи Екатерина Захариева е на работно посещение в Обединените арабски емирства (ОАЕ). Това съобщиха от пресцентъра на Министерство на външните работи(МВнР). По време на посещението си министърът ще открие посолството на Република България в Абу Даби.\r\nСред акцентите на разговорите на двустранните срещи е световното изложение Експо-2020, което ще се проведе в Дубай.\r\nДруга тема в срещите на министъра ще бъде начертаването на конкретни форми на сътрудничеството в сферата на инвестициите, икономиката, високите технологии, туризма.\r\nКрачка към това сътрудничество е както многобройната българска общност в страната, наброяваща около 7000 души, така и откриването на българско посолство в Абу Даби. Въпреки че България и ОАЕ установяват дипломатически отношения на 19 октомври 1991 г., страната ни досега нямаше посолство в Емирствата.", "date": "2018.04.10", "title": "Министър Екатерина Захариева ще открие посолството на Република България в Абу Даби"}
{"url": "http://www.focus-news.net/news/2018/04/10/2509344/sofiyska-voda-vremenno-shte-prekasne-vodosnabdyavaneto-v-chast-ot-kv-vitosha.html", "text": "„Софийска вода” временно ще прекъсне водоснабдяването в част от кв. „Витоша“ на 10 април. Това съобщиха от пресцентъра на дружеството.\r\nВъв връзка с реконструкция на уличен водопровод на ул. „Никола Недев“ в кв. „Витоша“ се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Иван Радоев“ от ул. „Никола Недев“ до ул. „Иван Панталеев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес ул. „Иван Радоев“ №17.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.10", "title": "„Софийска вода” временно ще прекъсне водоснабдяването в част от кв. „Витоша“"}
{"url": "http://www.focus-news.net/news/2018/04/10/2509343/denyat-10-april-v-balgarska-istoriya.html", "text": "На 10 април 1841 г. сръбският княз Михаил Обренович издава прокламация, в която се дистанцира от въстанието в Нишко и Пиротско. През 1866 г. на този ден е основано българско читалище в Цариград. Инициатор на тази идея е Българската духовна дружина. През 1913 г.  Скопският митрополит Неофит изпраща послание до император Николай II за издевателства на сръбски и гръцки войски над българското население в Македония. На този ден през 1973 г. се подписва българо-гръцко споразумение за използване на Солунското пристанище от България. През 1979 г. в 20 ч. и 34 мин. московско време в Космоса е изстрелян космическият кораб “Союз-33\", в който лети първият български космонавт Георги Иванов. През  2001 г. България е извадена от негативния Шенгенски списък и българите могат да пътуват без визи в ЕС.\r\nНа 10 април са родени: Стефан Елевтеров - литературовед; Георги Димов Кроснев (Добруджански) - деец на българското и международното комунистическо движение, участник в добруджанското националноосвободително движение, публицист, Стоян Михалев - поп певец, композитор, Николай Волев - кинорежисьор, актьор и сценарист, Михаил Георгиев Виденов - езиковед социолингвист, професор, Величко Георгиев –лекар и общественик, организатор на училищното здравеопазване. \r\nНа този ден умират: Борис Априлов (псевдоним на Атанас Василев Джавков) - писател и сценарист, Людмила Станкова Младенчева - писателка-белетристка, Васил Славов Киселков - славист, Марко Марчевски (псевдоним на Марко Маринов Марков) - писател и преводач, Сава Панайотов Савов - военен, политически и държавен деец, ген. от пехотата. \r\n2007 г.\r\nПрезидентът на Република България връчва Орден „Стара планина“ първа степен на:\r\n1. Христо Бонев\r\n2. Албена Денкова\r\n3. Максим Стависки\r\n2006 г.\r\nПоп - фолк певецът Константин печели в първия сезон на тв шоуто Vip Brother.\r\n2001 г.\r\nБългария е извадена от негативния Шенгенски списък и българите могат да пътуват без визи в ЕС. Шенгенското споразумение е договор, първоначално подписан на 14 юни 1985 г. от седем страни-членки на Европейския съюз (ЕС) — Белгия, Холандия, Люксембург, Франция, Германия, Португалия и Испания. Споразумението е подписано в Шенген — малко люксембургско градче на границата с Франция и Германия.\r\nДоговорът цели премахване на граничния контрол между страните и за въвеждане на засилен контрол по общата им външна граница. Допълнителен протокол урежда предоставянето на политическо убежище и сътрудничеството на полицейските органи в борбата с трансграничната престъпност. С Договора от Амстердам (1997 г.) Шенгенското споразумение става част от правото на ЕС, а към него се включват останалите държави членки на ЕС (с изключение на Великобритания и Ирландия) плюс Исландия и Норвегия. Пълното му изпълнение започва от 26 март 1995 г., като е съставен списък от държави, чиито граждани се смятат за нежелани и за които има по-строги визови изисквания - т.нар. черен шенгенски списък. На 1 декември 2000 г. министрите на вътрешните работи и правосъдието на ЕС гласуваха за изваждането на България от негативния шенгенски списък и за безусловното махане на визите за българи.\r\n1992 г.\r\nПроведена е Четвъртата национална конференция на СДС. За първи път тя се провежда в момент, когато СДС е управляващ. Конференцията подкрепя политиката на Филип Димитров за \"смяна на системата\" и решава да се разсекретят досиетата в бившата Държавна сигурност. Отправени са атаки срещу правителството, а Филип Димитров обещава да извърши персонални промени.\r\n1992 г.\r\nВ XXXVI Народно събрание е внесено предложение за разсекретяване на досиетата в бившата Държавна сигурност на депутати, министри, висши държавни чиновници, партийни лидери.\r\n1979 г.\r\nВ 20 ч. и 34 мин. московско време в Космоса е изстрелян космическият кораб “Союз-33\", в който лети първият български космонавт Георги Иванов. Командир на кораба е Николай Рукавишников. Поради възникнали затруднения в сближаващо-коригиращата система на кораба и отклонения от предвидения режим на работа спускаемият апарат се приземява принудително на 12 април 1979 г. България става шестата страна в света, изпратила свой представител в Космоса. Георги Иванов е първият български космонавт, генерал-майор. Роден е на 2 юли 1940 г. в гр.Ловеч. В армията е от 1958 г. Завършва ВНВВУ \"Г. Бенковски\" в Долна Митрополия през 1964 г. Има квалификация пилот I клас. От 1978 г. се обучава в Центъра за подготовка на космонавти \"Ю. Гагарин\" в тогавашния СССР.\r\n1973 г.\r\nПодписва се българо-гръцко споразумение за използване на Солунското пристанище от България.\r\n1935 г.\r\nИзпратено е писмо от водачите на Демократическата партия Александър Малинов и Никола Мушанов до премиера Пенчо Златев (на снимката). В писмото се иска връщане на армията в казармите и възстановяване на парламентарното управление. Пенчо Иванов Златев е български офицер, генерал-лейтенант. Роден е на 21 октомври 1881 г. в Елена. Участник е в Балканската и Първа световна война. Един от създателите и ръководителите на нелегалния Военен съюз. До 1934 г. е инспектор на кавалерията. От 19 май 1934 г. до 22 януари 1935 г. е министър на войната в кабинета на К. Георгиев; от 22 януари 1935 г. до 21 април 1935 г.е министър председател. След падането на кабинета се оттегля от политическия живот на страната. Умира на 24 август 1948 в гр. София. \r\n1914 г.\r\nПред дипломатическия корпус в Крагуевац 2200 български наборници от Македония отказват да положат военна клетва в сръбската армия и на всеки десет е разстрелян по един.\r\n1913 г.\r\nВ София се обединяват спортните клубове \"Ботев\" и \"Развитие\" и създават спортен клуб \"Славия\" с първи капитан Борис Шаранков.\r\n1913 г.\r\nСкопският митрополит Неофит изпраща послание до император Николай II (на снимката) за издевателства на сръбски и гръцки войски над българското население в Македония. Неофит Скопски е висш духовник, митрополит. Роден e в Охрид през 1870 г. Учи в родния си град, след което продължава образованието си в Свещеническото училище в Одрин, където приема и монашество. През 1897 г. завършва Духовната семинария в Москва. От 1897 г. до 1899 г. е учител в Скопското педагогическо училище. През 1900 г. е изпратен за председател на Българската църковна община в Кукуш. Архимандритско достойнство получава през 1897 г., а за епископ е ръкоположен през 1908 г. Изпълнява и длъжността викарий на Скопската епархия. През юли 1910 г. е избран за скопски митрополит. По време на Междусъюзническата война 1913 г. сръбските власти го екстернират в България и Екзархията му възлага управлението на Охридската епархия. След въвличането на България в Първата световна война 1914–1918 г. се завръща отново в Скопие, но през 1918 г. пак е прогонен от сръбските власти. Завръща се в България и до края на живота си изпълнява различни поръчения на Светия синод.\r\n1886 г.\r\nВоенният министър майор Константин Никифоров издава заповед за награждаването с войнишки кръст “За храброст” IV-та степен на медицински сестри, проявили безстрашие и усърдност по време на Сръбско-българската война 1885 г. Константин Никифоров е български офицер, майор (1885 г.). Роден е на 19 октомври 1856 г. в Габрово. Завършва Михайловската артилерийска академия в Русия през 1883 г. Работи за организирането на българската артилерия. Той е първият българин - министър на войната (1885 – 1886 г.), заел този пост след Съединението, когато руските военни инструктори напускат страната. За по-малко от два месеца подготвя армията за Сръбско-българската война (1885 г.). След детронирането на княз Александър I Батенберг напуска войската и се отдава на литературни занимания. Автор е на \"Ръководство за артилерията\" (в 2 части, 1889 – 1891 г.). Умира на 20 януари 1891 г. в Мерано, Италия.\r\n1880 г.\r\nВ София пристигат членовете на Постоянния комитет на Източна Румелия Константин Величков и Димитър Наумов и започват преговори за национално обединение с депутати от II Обикновено народно събрание. На 17 април 1880 г. е подписано споразумение за общи действия. Областта признава приоритета на Княжеството, а княз Батенберг одобрява плана на 18 април.\r\n1866 г.\r\nОсновано е българско читалище в Цариград. То е основано от българската община в Османската империя. Инициатор на тази идея е Българската духовна дружина. Тя групира около себе си видни български дейци, които по онова време живеят в Цариград. Голяма роля за превръщането му в значителен просветен и културен център изиграва Петко Р. Славейков (на снимката), който е и един от дългогодишните му председатели. Към читалището се създава библиотека, в която се получават излизащите по онова време в империята български вестници и списания. То разполага и със своя печатница, в която се отпечатват не голям брой книги. Важна част от дейността му съставляват сказките и театралните представления, които привличат вниманието на живеещата в Цариград българска колония. То става инициатор и за организирането на Македонската дружина и на Българското благодетелно братство \"Просвещение\". Българското читалище взема дейно участие и в борбата на българския народ за извоюване на църковно-национална независимост. Поради стеклите се неблагоприятни условия след Руско-турската освободителна война 1877-1878 г. то прекратява своята дейност.\r\n1841 г.\r\nСръбският княз Михаил Обренович издава прокламация, в която се дистанцира от въстанието в Нишко и Пиротско. На 8 април 1841 г. Нишкият валия предприема нападение над въстаническия лагер в близост до с. Каменица, Нишко, но войските му са отблъснати. Два дни по-рано, по време на великденската служба, въоръжени мюсюлмани нападат църквата на с. Каменица. За да се защити, местното население се вдига на бунт. Това става повод за избухване на Нишкото въстание 1841 г. Под ръководството на Милое Йованович се организира укрепен лагер между селата Каменица и Горни Матеевац. Същинската причина за бунта е недоволството на местното българско население от нежеланието на османските власти да пристъпят към изпълнението на обещанията, дадени от Гюлханския хатишериф през 1839 г. и особено от неизпълнението на поземлената реформа. Друга причина е и големият терор над беззащитното население, упражняван от местните османски земевладелци.\r\nСкоро след избухването на въстанието в Каменица пламъците му обхващат долината на р. Нишава, Запланско и някои села от Видинско. Бунтът е най – активен в Нишкия пашалък, където е извършена и предварителна агитация сред населението. Голяма роля за това имат четите на Милое Йованович, действащи в Нишко, на войводата Никола Сръндак при Кутинската река, на Стоян Чавдар от същия край и др. В Лесковацко Георги Янкович и Станко Бояджи вдигат след себе си над 5000 души селяни. Въстаниците настъпват срещу Ниш. За да спечели време, управителят влиза в преговори с четата на М. Йованович. Докато преговаря с нея, той успява да събере 2000 души башибозуци, които са подкрепени и от артилерия. С тях се насочва срещу въстаналите селяни и като се възползва от лошото им въоръжение, бързо ги разпръсква. След потушаването на въстанието са избити няколко хиляди души, разграбени и опожарени са 240 български селища. Зверствата на османските власти принуждават повече от 10 000 души българи да напуснат родните си места и да потърсят спасение във вътрешността на Сърбия. Репресиите предизвикват силното недоволство на европейската общественост.На тази дата са родени:\r\n1972 г.\r\nРоден е Стоян Михалев - български поп певец, композитор. През 1990 г. създава училищна група, а през 1991 г. заедно с Петър Василев сформират група “Киора”. С нея Михалев написва първата си песен - “Вярвам в теб”. Тя получава годишна музикална награда на 1992 г. за “хит на годината”. През 1993 г. излиза първият албум на група “Киора” (“Вярвам в теб”). До 1996 г. групата изнася много концерти, печели награди и първи места в радиокласациите, гостува в телевизионни предавания. Албумът на “Киора” става двойно платинен на територията на България с тираж над 100 000. През 1994 г. в група “Киора” влиза Виктор Стоянов (клавишни). През 1995 г. той и Стоян Михалев отделно от групата записват 3 песни (“Сълза”, “Мъртви искри”, “Бели слънца”). Ражда се идеята за самостоятелна дейност на дуета. През 1997 г. Михалев участва в създаването на музикалния телевизионен канал “ММ”, където е и водещ. Стоян Михалев има собствено студио за звукозапис и видеоклипове.\r\n1946 г.\r\nРоден е Николай Волев - български кинорежисьор, актьор и сценарист. Завършва киноуниверситета в Лондон. Работи еднакво успешно в документалното и в игралното кино. Като актьор се изявява успешно във филмите: \"Селцето\" (тв, 1978-1980 г.), \"Мечтателят\" (1987 г.). Сред документалните му филми се открояват \"Цимент\" (1977 г.), \"Грънци\" (1983 г.), \"Дом 8\" (1986 г.), \"Вестникарската война\" (тв, 1993 г.), \"За смъртното наказание\" (1999 г.), \"Бърза помощ\" (1999 г.), \"Зимна приказка\" (1999 г.), \"Кремиковци - снимка за спомен\" (1999 г.), \"Вечният любовник\" (2000 г.), \"Огледалото на дявола\" (2001 г.). Режисьор е и на игралните филми \"Двойникът\" (1979 г.), \"Господин за един ден\" (1983 г.), \"Да обичаш на инат\" (1986 г.), \"Маргарит и Маргарита\" (1989-1990 г.), \"Козият рог\" (1994 г.).\r\n1940 г.\r\nРоден е Михаил Георгиев Виденов - български езиковед социолингвист, професор. Той завършва специалност \"Българска филология\" в СУ “Св. Климент Охридски” (1964 г.). През годините е асистент, старши асистент и главен асистент в катедрата по български език в Софийски Университет “Св. Климент Охридски”. Проф. Михаил Виденов защитава два доктората. Първият е на тема \"Годечкият говор\" и е защитен през 1969 г. с научен ръководител проф. Ст. Стойков. Темата на втория е \"За нормата в пограничните говори\" от 1977 г., защитен в Карловия университет в Прага. Проф. Виденов специализира социолингвистика в Прага в периода 1972 – 1977 г. при проф. Алойс Йедличка. Лектор е по български език в Карловия университет в Прага в годините 1972 – 1977 г. и в МГУ \"М. В. Ломоносов\" от 1984 г. до 1987 г. През 1981 г. става доцент, а от 1988 г. е доктор на филологическите науки. Титлата професор носи от 1989 г. Проф. Виденов е член на Съюза на учените в България от 1970 г. и на редколегията на сп. \"Наука\" от 1997 г. Член е на Комисията по социолингвистика към Международния комитет на славистите от 1983 г., на Международното социолингвистично дружество и негов постоянен представител от основаването му през 1987 г. Проф. Виденов е създател на българската школа по социолингвистика. Той има над 300 публикации: статии, студии и книги, част от които са публикувани в САЩ, Русия, Чехия, Швеция, Полша и др. Част от неговите научни съчинения са \"Годечкият говор\" (1978 г.), \"Съвременен български език\" (излиза на чешки език в Прага, 1978 г.), \"Социолингвистика\" (1982 г.), \"Чешко-български речник\" (1983 г., в съавторство), \"Българо-чешки разговорник\" (1983 г.), \"Норма и реч\" (1986 г.), \"Социолингвистични проучвания на гр. Велико Търново\" (1988 г., в съавторство), \"Българска социолингвистика\" (1990 г.), \"Съвременната българска градска езикова ситуация\" (1990 г.), \"Софийският език\" (1993 г.), \"Практическа социолингвистика\" (1994 г.), \"Езиковата култура на българина\" (1995 г.), \"Социолингвистиката и ученическата реч\" (1996 г., в съавторство), \"Езикът и общественото мнение\" (1997 г.), \"Социолингвистическият маркер\" (1998 г., 2. изд. 1999 г.), \"Увод в социолингвистиката\" (2000 г.) и др.\r\n1930 г.\r\nРоден е Стефан Елевтеров - български литературовед. Роден е в гр. Горна Оряховица. Завършва гимназия в Търново през 1948 г. и специализира \"Българска филология\" в СУ “Св. Климент Охридски”. Работи като учител и редактор в сп. \"Младеж\" в периода 1956 – 1960 г. Става доктор по филология като защитава дисертация на тема \"Италианската легенда\". През 60-те и 70-те години на ХХ в. преподава български език и литература в университетите в Белград, Сиатъл и Йейл (САЩ). Научен сътрудник е на Института за литература към БАН (1976-1978 г.), преподавател е в СУ “Св. Климент Охридски” от 1983 г. до 1986 г. Елевтеров е специалист по българска литература след Освобождението. Той е съставител и редактор на \"Избрани творби\" на Алеко Константинов (1974 г.) и А. Страшимиров (1986 г.), на \"Антология на бълг. литература\" (1977 г.). Негови съчинения са \"Художествения образ\" (1964 г.), \"Нова българска литература. 1878-1918” (1978 г.), \"Поетиката на Алеко Константинов и нашето литературно развитие\" (1978 г.), \"Студии по историческа поетика\" (1993 г.). Умира на 8 юни 1997 г. в София.\r\n1896 г.\r\nРоден е Георги Димов Кроснев (Добруджански) - деец на българското и международното комунистическо движение, участник в добруджанското националноосвободително движение, публицист. Завършва гимназия в Шумен, след което следва право в СУ \"Св. Климент Охридски\". По време на Първата световна война 1914–1918 г. завършва ШЗО и е изпратен като офицер на Южния фронт. След войната се завръща в родния си град и става член на Румънската комунистическа партия. През 1922–1924 г. редактира в. \"Правда\". От 1924 г. като член на Окръжния комитет на Румънската КП в Добрич оглавява нелегалната партийна организация в Добруджа. През 1925 г. е екстерниран от румънските власти от Добруджа и заминава за Виена. По-късно се установява в Берлин. Участва в работата на Балканската комунистическа федерация. Кроснев е сред учредителите на Добруджанската революционна организация (ДРО) през 1925 г. Избран е в състава на нейния ЦК (до 1929 г.) и за секретар на Задграничното бюро на ЦК на ДРО. От 1929 г. до 1935 г. Кроснев пребивава в СССР, където става сътрудник на ИККИ. През 1935 г. отива в Букурещ. Избран е за член на Секретариата на ЦК на Румънската КП. Заловен от румънската полиция, Кроснев е убит в затвора ( на 6 февруари 1937 г.).\r\n1872 г.\r\nРоден е Величко Георгиев – български лекар и общественик, организатор на училищното здравеопазване. Родом е от гр. Плевен. Завършва медицина в Монпелие, Франция през 1897 г. Автор е на първите проучвания в България върху пелаграта (1900 г.), на трудове по организация на здравеопазването и др. Поставя въпроса за отделно Министерство на народното здраве. Умира на 21 февруари 1924 г. в София.\r\n1869 г.\r\nРоден е Георги Димитров Баласчев – български историк и археолог. Роден е в Охрид. Работи в Руския археологически институт в Цариград, в Париж, Рим и Атина. Редактира сп. \"Минало\". Негови съчинения са \"Бележки върху веществената култура на старобългарското ханство\" (1902 г.), \"Бележки върху изкуството в българските земи през средните и по-нови векове\" (1902) и др. Умира на 6 октомври 1936 г. в София.На тази дата умират:\r\n1995 г.\r\nУмира Борис Априлов (псевдоним на Атанас Василев Джавков) - български писател и сценарист, работещ в областта на детската литература: \"Приключенията на Лиско\" (1957 г.). Сценарист на популярния юношески трилър \"Петимата от Моби Дик\" (1970 г.). Негови съчинения са: \"Папагалчето и пеперудката\", приказка (1968 г.), \"Приключенията на Лиско по море\", роман за деца и възрастни (1968 г.; 1982 г.), \"Избрани разкази и повести\" (1971 г.), \"Новите приключения на Лиско\" (1973 г.), \"Най-новите приключения на Лиско. Привидението и Голяма награда\", повести за деца (1975 г.), \"Отбраната на Спарта\", разкази и новели (1982 г.); \"Далечно плаване\", повести (1988 г.) и др.\r\n1976 г.\r\nУмира Людмила Станкова Младенчева - българска писателка-белетристка. Следва френска филология в СУ “Св. Климент Охридски” (1939-1941 г.). Сътрудничи на леви периодични издания преди 9 септември 1944 г. Нейни съчинения са “Пролетни дъждове” (1946 г.), “Оранжерии” (1953 г.), “Утринни часове” (1954 г.), “Бягството на Антон” (1957 г.), “Песента на Маринка” (1960 г.), “Трохи от трапезата” (1962 г.), “Кариера” (пиеса, 1964 г.), “Нейното утро” (1964 г.), “С очи на влюбена” (1966 г.), “Три бучки захар” (1971 г.) и др.\r\n1973 г.\r\nУмира Васил Славов Киселков - български славист, чиито изследователски интереси са съсредоточени върху старобългарската литература Васил Киселков е преводач, познавач на старобългарския език. Той е роден на 17 ноември 1887 г. в Котел. Следва славянска филология в СУ “Св. Климент Охридски”. Завършва образованието си в Загреб (1914 г.), където защитава докторска дисертация. Специализира славистика във Виена (1924-1925 г.). Преподавател е по български език и литература в Софийската духовна семинария (1926-1950 г.). Интересите му са главно към българската литература от XIV-XV в. Превежда пространните жития на Кирил и Методий, беседата на Презвитер Козма, житията на Иван Рилски, Похвалното слово за патриарх Евтимий от Григорий Цамблак, Рилската повест на Владислав Граматик и др.\r\n1962 г.\r\nУмира Марко Марчевски (псевдоним на Марко Маринов Марков) - български писател и преводач. Роден е на 1 октомври 1898 г. в с.Марча, Дряновско. Марко Марчевски сътрудничи на в. “К’во да е” и сп. “Българан”, уредник е на в. “Възход”. Той участва заедно с Гео Милев в редакцията на сп. “Пламък”. След Септемврийския бунт от 1923 г. емигрира в Гърция, а оттам в СССР, където остава до 1934 г. Завършва Литературния институт “Т. Г. Шевченко”. Аспирант е по история на българската литература. След завръщането си в България е сътрудник на левия печат, пише книги за СССР. След 9 септември 1944 г. е редактор в различни периодични издания и издателства. Доцент е по история на руска и съветска литература във ВИТИЗ (1951-1961 г.). Издава “Малка философско-научна енциклопедия” (1939 г.), “Малка литературна енциклопедия” (1939 г., в два тома) и др. Известни са и неговите детско-юношески произведения “Митко Палаузов” (1951 г.), “Сините скали” (1948 г.), “Героите на Белица” (1950 г.), “Остров Тамбукту” (1955-1957 г., в 3 ч.) и др. Превежда творби на М. Шолохов, В. В. Иванов, М. Горки, И. Илф и Е. Петров, П. А. Гайдар, Ж. Верн, Х. Бичър-Стоу и др.\r\n1940 г.\r\nУмира Сава Панайотов Савов - военен, политически и държавен деец, ген. от пехотата. Роден през 1864 г. в Шумен. Завършва Военното училище в София, след което остава на действителна военна служба. Взема участие в Сръбско-българската война 1885 г.. По време на Балканските войни 1912–1913 г. командва полк. През Първата световна война 1914–1918 г. ръководи армия. Министър на войната (21 юни–28 ноември 1918 г.) в правителството на Т. Теодоров. Съветник на царя по военните въпроси. Народен представител.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и друг", "date": "2018.04.10", "title": "Денят 10 април в българска история"}
{"url": "http://www.focus-news.net/news/2018/04/10/2509342/dobrich-prodalzhavat-deynostite-po-proekta-na-obshtinata-za-podobryavane-na-vodniya-sektor-na-grada-vavedena-e-vremenna-organizatsiya-na-dvizhenie-po-nyakoi-ulitsi.html", "text": "Продължават дейностите по проекта на Общината за подобряване на водния сектор на града, въведена е временна организация на движение по някои улици, предаде репортер на Радио „Фокус” – Варна. По ЛОТ3 се работи по улица „Детелина“ от улица „Ружа“ до улица „Роза“, по улица “Роза“ от ул. „Детелина“ до ул. „Агликина поляна“, по улиците „Теменуга“, “Никола Петков“ и “Димитър Ковачев“. В Добрич времето е ясно, температурата на въздуха е около 7 градуса. Пътните настилки са сухи.\r\nЖулиета НИКОЛОВА", "date": "2018.04.10", "title": "Добрич: Продължават дейностите по проекта на Общината за подобряване на водния сектор на града, въведена е временна организация на движение по някои улици"}
{"url": "http://www.focus-news.net/news/2018/04/10/2509340/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-v-stara-zagora.html", "text": "Заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Югоизточен район, което ще се проведе от 12.00 часа, в Областна администрация – Стара Загора. Това съобщиха от пресцентъра на Министерство на регионалното развитие и благоустройството.\r\nЗам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. от областите Бургас, Сливен, Ямбол и Стара Загора.", "date": "2018.04.10", "title": "Зам.-министър Деница Николова ще участва в дискусия за новото райониране на страната в Стара Загора"}
{"url": "http://www.focus-news.net/news/2018/04/10/2509346/rumen-petkov-shte-podari-dve-osveteni-ikoni-na-organizatsiite-na-ruskoto-istorichesko-obshtestvo-i-ruskoto-voenno-istorichesko-obshtestvo.html", "text": "Румен Петков ще подари две осветени в храм-паметник „Св. Александър Невски“ от отец Костадин Гавраилов икони на организациите на „Руското историческо общество“ и „Руското военно-историческо общество“. Това съобщиха от пресцентъра на ПП АБВ. Връчването ще стане днес, когато Петков ще бъде на визита в Русия. На първата от иконите е изобразен Св. Император Николай II. На втората емблематичния руски цар е изографисан заедно със семейството си.", "date": "2018.04.10", "title": "Румен Петков ще подари две осветени икони на организациите на „Руското историческо общество“ и „Руското военно-историческо общество“"}
{"url": "http://www.focus-news.net/news/2018/04/10/2509349/plovdiv-dvizhenieto-po-osnovnite-patni-arterii-v-oblastta-se-izvarshva-s-normalna-intenzivnost.html", "text": "Движението по основните пътни артерии в Пловдивска област се извършва с нормална интензивност. Това каза за Радио „Фокус“ – Пловдив дежурният от Областно пътно управление. През последното денонощие не са постъпвали сигнали за по-сериозни пътни инциденти. Пътищата в областта са сухи и нормално проходими. Временно движението по АМ „Тракия“, от км 134 до км 157, в участъка от Пловдив до Стара Загора, се извършва с максимална скорост до 90 км/ч, поради ремонтни дейности. Движението по пътя Шишманци - Белозем, в района на пътния възел при АМ „Тракия“, се осъществява в една лента поради ремонтни дейности на надлез. Трафикът в участъка ще се контролира от светофарна уредба до 26 април. До 14 май движението по пътя Пловдив - Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Ограничено е и движението за камиони, по-високи от 4 метра, през тунелите по пътя Асеновград - Нареченски бани. Обходният маршрут за водачите е по третокласния път Кричим - Девин.\r\nТрафикът на територията на град Пловдив е натоварен към този час на деня. Задръствания се образуват по централните булеварди „Цар Борис III Обединител“, „Христо Ботев“, „Васил Априлов“, „Руски“ и „Шести септември“.\r\nВесела КРЪСТЕВА", "date": "2018.04.10", "title": "Пловдив: Движението по основните пътни артерии в областта се извършва с нормална интензивност"}
{"url": "http://www.focus-news.net/news/2018/04/10/2509347/afp-nasrochiha-data-za-provezhdaneto-na-obshtite-izbori-v-malayziya.html", "text": "Общите избори в Малайзия бяха насрочени за 9 май, когато управляващата в продължение на 60 г. коалиция на премиера Наджик Разак ще бъде изправена пред едно от най-тежките предизвикателства, отбелязва AFP.\r\n„Денят на гласуването е 9 май\", заяви пред пресконференция председателят на избирателната комисия Мохамад Хашим Абдула.\r\nИзборният ден ще бъде в сряда, необичаен ход, тъй като гласуването в Малайзия обикновено се провежда в рамките на един уикенд. Предизборната кампания ще продължи само 11 дни.\r\nМалайзийският премиер Наджиб Разак обяви разпускането на парламента за нови избори миналата седмица.  „Бих искал да информирам хората, че срещнах краля ... и поисках разрешението му за разпускане на парламента в събота, 7 април\", заяви тогава Наджиб в обръщение по държавната телевизия.\r\nУправляващата коалиция, оглавявана от Наджиб, е на власт след обявяването на независимостта на Малайзия през 1957 г., но подкрепата на гражданите за нея намаля през последните години, а финансов скандал допълнително разклати позициите на управляващите. Очаква се обаче Наджиб да спечели още един мандат.Тереза Герова", "date": "2018.04.10", "title": "AFP: Насрочиха дата за провеждането на общите избори в Малайзия"}
{"url": "http://www.focus-news.net/news/2018/04/10/2509350/sofiya-utrenya-i-pashalna-sv-liturgiya-shte-badat-otsluzheni-v-mitropolitskata-katedrala-sv-nedelya.html", "text": "На днешния трети ден на Великден, Светли вторник, Утреня и Пасхална Света Литургия ще бъдат отслужени в митрополитската катедрала на София „Св. Неделя”, предаде репортер на Агенция \"Фокус\". Началото на богослужението е в 08.00 часа. Вечернята ще е от 17.00 часа. \r\nНикола ПЕТКОВ", "date": "2018.04.10", "title": "София: Утреня и Пасхална св. Литургия ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/04/10/2509351/denyat-10-april-v-svetovnata-istoriya.html", "text": "В Англия влиза в сила приетият през 1709 г. закон за авторското право. През 1716 г. Петър I издава първия устав за сухопътните войски. На този ден през 1790 г. е създадена системата за патенти в САЩ, а през 1849 г. американецът Уолтър Хънт патентова безопасната игла. През 1912 г. корабът “Титаник” тръгва от Англия за своето първо плаване. На тази дата Исландия се отделя от Дания през 1940 г. През 1925 г. е публикуван  романът на Франсис Скот Фицджералд “Великият Гетсби”. \r\nНа 10 април са родени: Бела (Изабела) Ахатовна Ахмадулина - руска поетеса, Маршал Уорън Ниренбърг – американски биохимик, Омар Шариф - египетски и англо-американски актьор, Робърт Бърнс Уудуърд - американски химик органик, член на Националната академия за науки и на Американската академия за изкуства и наука, Леви-Брюл - френски етнолог, философ, професор в Сорбоната от 1904 г., Самуел Ханеман – германски лекар, създател на хомеопатията. \r\nНа тази дата умират: Алджернон Чарлз Суинбърн - английски поет, драматург, критик; Нино Рота - италиански композитор, Жозеф Луи Лагранж - френски математик и астроном, член на Парижката академия на науките (1772 г.), \r\n2016 г.\r\nНад 100 души загинаха, а повече от 350 са ранените при пожар в индийски храм. Трагедията се е разиграла в щата Керала, в югозападната част на Индия.\r\nПровеждал се религиозен фестивал, посветен на индуската нова година. Искра от фоейрверки за празника подпалила склад с пиротехника.\r\n2015 г.\r\nООН призовава за незабавна хуманитарна пауза в Йемен.\r\n2014 г.\r\nПротестиращите в Тайван преустановяват окупацията на парламента на третата седмица след превземането му в знак на протест срещу търговския договор с Китай.\r\n2013 г.\r\nПравителството на Южна Корея се обръща за помощ към Русия и Китай да окажат влияние върху агресивният им северен съсед за смъкване на напрежението на Корейския полуостров.\r\n2012 г.\r\nКим Чен Гак става новият министър на отбраната на Северна Корея.\r\n2012 г.\r\nДвама самоубийци-атентатори взривяват кола с екслозив до западния афганистански град Херат и убиват 9 човека. Друг атентатор самоубиец взривява двама полицаи в областта Кишим в провинция Бадахшан. Единият от полицаите е началник на полицията в областта.\r\n2012 г.\r\nИзвестният китайски политик Бо Силай бе изключен от политбюро и от централния комитет на Комунистическата партия на Китай.\r\n2011 г.\r\nВ Перу се провежда първия тур на парламентарните избори.\r\n2010 г.\r\nСамолетът на полските военновъздушни сили Ту-154 се разбива в Самолетна катастрофа край Смоленск, Русия, при което загиват всичките 96 пътници, в това число президентът на Полша Лех Качински и други официални лица.\r\n2006 г.\r\nОбявени са официалните окончателни резултати от парламентарните избори в Украйна. На парламентарните избори в Украйна Партията на регионите печели 32,14%. Блокът на Юлия Тимошенко има 22, 29%, а блокът “Наша Украйна” на президента Викотор Юшченко – 13,95%. За Социалистическата партия са гласували 5,69%, а за Комунистическата – 3,66%. Останалите партии не преодоляват трипроцентовата бариера, като от тях най-близко до 3-те процента е Блокът на Наталия Витренко с 2,93%. Според окончателните данни в изборите са участвали 25 352 380 души. На 10 януари 2006 г. Върховната Рада на Украйна гласува вот на недоверие на правителството на Юрий Ехануров. Причината е сключеното споразумение за доставката на руски природен газ за Украйна. Вотът на недоверие е подкрепен от 250 депутати от общо 450. За сваляне на правителството са необходими 226 гласа. Предложението за вота внася парламентарната група на Социалдемократическата партия. Нейният лидер Леонид Кравчук, първия украински президент заявява, че вотът на недоверие е следствие от непрофесионализма, с който са водени преговорите на газовите доставки от Русия. Вотът на недоверие е подкрепен от депутати от фракцията “Партия на регионите”, “Блока на Юлия Тимошенко”, както и от депутати от фракцията “Народна партия”, оглавена от председателя на парламента Владимир Литвин.\r\n1988 г.\r\nСлед 10-годишно строителство е открит 9-километровия мост Сето, съединяващ японските острови Хонсю и Сикоку.\r\n1953 г.\r\nНа екран е пуснат първият триизмерен филм – “Восъчната къща”.\r\n1940 г.\r\nИсландия се отделя от Дания. Исландия е разположена на едноименния остров в северната част на Атлантическия океан. На север граничи с Гренландско море, на изток - с Норвежко море, а на запад Датския пролив отделя острова от Гренландия. Исландия има площ от 102 819 кв. км. Населението наброява 267 000 души. Заселването на Исландия започва около 870 г. Първи се заселват норвежките викинги, както и преселници от Ирландия, Шотландия и Швеция. Те дават и името на острова – “Island”, т.е. \"Страна на ледовете\". През 1262-1264 г. Исландия е подчинена на Норвегия, а през 1397 г. заедно с Норвегия минава под скиптъра на Дания. От 1918 г. е независимо кралство под короната на Дания. Заради стратегическата си позиция през 1940 г. е окупирана от Великобритания, заместена през 1941 г. от САЩ. На 17 април 1944 г. е обявена за република (от същата дата влиза в сила и новата конституция на страната). Исландия се присъединява към ООН през 1946 г. и към НАТО през 1949 г. През 1970 г. влиза в Европейската асоциация за свободна търговия. Държавен глава на страната е президент, избиран за срок от 4 години. Законодателната власт принадлежи на президента и еднокамарния парламент, наричан алтинг. Депутатите в Алтинга (60 души) се избират за срок от 4 год.\r\n1930 г.\r\nИзлиза от производство първата синтетична гума.\r\n1925 г.\r\nПубликуван е романът на Франсис Скот Фицджералд “Великият Гетсби”. Франсис Скот Фицджералд е американски писател и киносценарист. Роден е на 24 септември 1896 г. Учи в католическото училище “Нюман”, а след това в Принстънския университет. Започва да пише разкази за училищното списание. В края на 1911 г. съчинява пиеса, която сам режисира и в която играе главна роля. Мобилизиран е като офицер по време на Първата световна война 1917 г. След войната се установява в Ню Йорк, където се опитва с неуспех да пробие на книжния пазар. Първият му роман “Отсам рая” (1920 г.) е приет добре от американците. След успеха на романа излизат първите му сборници с разкази - “Съблазнители и философи” и “Разкази от ерата на джаза”. В началото на 1921 г. завършва втория си роман “Красиви и прокълнати” (появил се първо като подлистник в “Метрополитън Ривю”, а година след това е отпечатан от издателство “Скрибнърс”). През май 1921 г. заедно със съпругата си предприемат първото си пътуване до Европа. Интерес представляват връзките му с Гъртруд Стайн и Хемингуей (1925 г.) в Париж. След издаването на “Великият Гетсби” следват още 2 романа - “Нежна е нощта” (1934 г.) и “Последният магнат” (1941 г.). Като сценарист в Холивуд Франсис Скот Фицджералд продължава да работи над “Последният магнат”, останал недовършен и издаден посмъртно под редакцията на Едмънд Уилсън. Особено значение за творчеството на Фицджералд имат неговите очерци и разкази, известни под общото заглавие “Крахът” (публикувани 1946 г.). Франсис Скот Фицджералд умира на 21 декември 1940 г.\r\n1922 г.\r\nЗапочва провеждането на Генуезката конференция . В нея участват представители от 29 страни, между които и България. Разглеждат се финансови и икономически въпроси. Целта на западните държави е да окажат натиск върху Съветска Русия и победените в Първата световна война 1914–1918 г. страни, за да получат редица икономически и политически отстъпки. Съветската делегация, ръководена от комисаря на външните работи И. Чичерин, не само отхвърля предявените и претенции, но успява да разкъса международната блокада и да подпише т. нар. Рапалски договор с Германия (1922 г.). Българската делегация, ръководена от Александър Стамболийски (на снимката), се стреми да получи излаз на Егейско море и отсрочка на репарационните плащания. За постигане на тези задачи тя разчита на помощта на Италия и Англия. Италия е склонна да подкрепи българските искания, но срещу това иска да получи значителни концесии. Репарационната комисия на конференцията поставя като условие за временна и частична отсрочка на българските плащания да контролира държавния бюджет, разходите и монопола над тютюна, спирта и др. Тези искания са неприемливи за българското правителство и то ги отхвърля.\r\n1913 г.\r\nСлед многобройни неуспешни сръбски и черногорски атаки Шкодренската крепост се предава на черногорската армия.\r\n1912 г.\r\nКорабът “Титаник” тръгва от Англия за своето първо плаване. “Титаник” е пътнически параход на британската компания “Уайт стар”. Той е смятан за най-модерния,луксозен и надежден за времето си параход. При първото си плаване през Атлантическия океан се сблъсква с айсберг около о. Нюфаундлънд през нощта на 14 срещу 15 април 1912 г. и потъва. При катастрофата загиват повече от 1 500 души.\r\n1849 г.\r\nАмериканецът Уолтър Хънт патентова безопасната игла.\r\n1790 г.\r\nСъздадена е системата за патенти в САЩ. Патентът е акт на държавната власт, с който се учредява правото на изобретателя или на неговите приемници на изключително използване на предмета на изобретението.\r\n1716 г.\r\nПетър I издава първия устав за сухопътните войски. Петър I е роден през 1672 г., син е на цар Алексей I Михайлович; от династията Романови. Той е цар от 1682 г. наследява короната от Фьодор III. Царува заедно с брат си Иван под регентството на сестра им София Алексеевна (до 1689 г.). През 1721 г. Петър I става първият руски император. По време на управлението на Петър I започва модернизация на Русия: реорганизирана е администрацията, установена е йерархията на чиновниците (учредени са сенат, колегии), страната е разделена на губернии, построена е новата столица Санкт-Петербург (1703 г.). Той поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.), Морската академия. По време на управлението му е създаден съвременният граждански шрифт (дн. печатна форма на кирилицата) и е въведен нов календар (1700 г.).\r\n1710 г.\r\nВ Англия влиза в сила приетият през 1709 г. закон за авторското право. Този закон е издаден от кралица Анна и е първият законов акт на авторското право, занимаващ се с пиратството, въвежда две нови концепции - разглеждането на автора като собственик на авторските права и принципа за фиксиран период на защита на публикувани трудове. Актът също така довежда до депозирането на девет копия от книга-обект на авторски права в определени библиотеки във Великобритания. Последвалите законодателни актове, занимаващи се с авторското право, въвеждат защитата и на други видове творби. Периодът на защита също се увеличава.На тази дата са родени:\r\n1937 г.\r\nРодена е Бела (Изабела) Ахатовна Ахмадулина - руска поетеса. През 1960 г. Бела Ахмадулина завършва Литературния институт в Москва. Нейната първа стихосбирка е \"Струна\" (1962 г.). Поезия й е аполитична. Няколко нейни стихотворения са включени в самиздатското сп. \"Синтаксис\" (1959 – 1960 г.) и в емигрантското издание \"Посев\" (1968 г.). Бела Ахмадулина е издала стихосбирките \"Уроки музыки\" (1970 г.), \"Свеча\" (1977 г.), \"Тайна\" (1982 г.), \"Сад\" (1987 г.) и др.\r\n1932 г.\r\nРоден е Омар Шариф - египетски и англо-американски актьор. Получава образованието си в Лондон. Дебютира в киното в социалната драма “Небето на ада” (1954 г.). След “Тоха” (1958 г.) се снима в ролята на борец срещу английските окупатори в “Мъжът в нашия дом” (1960 г.). От 1962 г. работи предимно в чужбина. Филмография: “Лорънс Арабски” (1962 г.), “Падането на Римската империя” (1964 г.), “Жълтият ролсройс” (1964 г.), “Дойде денят на отмъщението” (1964 г.), “Доктор Живаго” (1965 г.), “Чингис хан” (1965 г.), “Нощта на генералите” (1966 г.), “Имало едно време” (1967 г.), “Смешното момиче” (1968 г.), “Майерлинг” (1968 г.), “Златото на Маккена” (1968 г.), “Че!” (1969 г.), “Срещата” (1970 г.), “Тайнственият остров” (1971 г.), “Обирниците” (1972 г.), “Степният ездач” (1973 г.), “Британик” в опасност” (1974 г.), “Смешната лейди” (1975 г.), “Кървава диря” (1978 г.), “Ашанти” (1979 г.), “Инчон” (1981 г.), “Операция “Зелен лед” (1982 г.), “Замъкът на ветровете” (1984 г.), “Далечните висини” (1984 г.), “Харем” (1985 г.), “Петър Велики” (тв, 1986 г.), “Бесовете” (1988 г.), “Кукловодът” (1990 г.), “Да откраднеш луната” (1990 г.), “Тайните служби” (тв, 1991 г.), “Господарят на пустинята” (тв, 1991 г.), “Майриг” (1991 г.), “Египетски гражданин” (1992 г.), “Грях” (1993 г.), “Червеният орел” (тв, 1994 г.), “Екатерина Велика” (тв, 1995 г.), “Небето преди да умра” (1997 г.), “Тринайсетият войн” (1999 г.), “Завръщането на багдадският крадец” (2001 г.), “Момо” (2003 г.), “Идалго” (2003 г.). Участва и в театрални постановки - “Спящият принц” (1989 г.).\r\n1927 г.\r\nРоден е Маршал Уорън Ниренбърг – американски биохимик. Завършва университета на щата Флорида през 1952 г. Работи в Мичиганския университет от 1952 г. до 1957 г., в Института за артрити и болести на обмяната на веществата. От 1962 г. е завеждащ лабораторията за биохимична генетика на Линговския национален институт за сърцето. Ниренбърг е член на Националната академия за науки на САЩ от 1967 г. и на Американската академия за изкуства и наука от 1966 г. Основните му изследвания са върху разшифроване на генетичния код. Той доказва, че полиуридиловата киселина служи за матрица на синтеза на полифенилаланин и че кодон УУУ (урацил-урацил-урацил) определя включването на аминокиселината на фенилаланина в полипептидната верига в процеса на биосинтеза на белтъчините. Маршал Ниренбърг и екипът му откриват кодовете за всичките 20 аминокиселини и доказват универсалността на генетичния код. Ниренбърг получава Нобелова награда за физиология и медицина за 1968 г. заедно с Р. Холи и Х. Коран.\r\n1917 г.\r\nРоден е Робърт Бърнс Уудуърд - американски химик органик, член на Националната академия за науки и на Американската академия за изкуства и наука. Той е нобелов лауреат през 1965 г. за работите си по синтез на биологично важни органични съединения. Завършва Масачузетския технологичен институт през 1936 г. От 1937 г. работи в Харвардския университет, където от 1950 г. е професор. Синтезира сложни и биологично важни органични съединения: хинин (1944 г.), кортизон (1951 г.), резерпин (1956 г.), хлорофил (1960 г.), тетрациклин (1962 г.). Той установява строежа на редица важни природни съединения: стрихнин, терамицин, ауреомицин, магнамицин, тетродоксин и др. Изследва механизма на органичните реакции.\r\n1857 г.\r\nРоден е Люсиен Леви-Брюл - френски етнолог, философ, професор в Сорбоната от 1904 г. Люсиен Брюл се занимава с изследване на различията в типовете мислене, присъщи на \"примитивното\" (първобитното) съзнание. Без да абсолютизира полярността между първобитно и съвременно мислене, в последните си съчинения е на път да се откаже от термина \"пралогично мислене\". На неговата теория се противопоставя Клот Леви-Строс. Умира на 13 март 1939 г. в Париж.\r\n1755 г.\r\nРоден е Самуел Ханеман – германски лекар, създател на хомеопатията. Ханеман получава медицинско образование в Лайпциг и Ерланген. Той се обявява против пускането на кръв, изкуственото предизвикване на повръщане и други средства, с които злоупотребяват съвременниците му. Особено голямо значение придава на хигиената и диетологията. Умира на 2 юли 1843 г. в Париж.На тази дата умират:\r\n1979 г.\r\nУмира Нино Рота - италиански композитор. Учи в Рим, Милано и Филаделфия. Нино Рота е един от най-големите италиански филмови композитори. Дебютира в киното през 1938 г. с филма \"Работнически влак\". Работи в постоянно сътрудничество с най-големите режисьори на нашето време - Фелини, Висконти, Дзефирели, Бондарчук, Копола. Автор е на музиката за: \"Белият шах\" (1952 г.), \"Мамини синчета\" (1953 г.), \"Пътят\" (1954 г.), \"Мошеничеството\" (1955 г.), \"Нощите на Кабирия\" (1957 г.), \"Бели нощи\" (1957 г.), \"Сладък живот\" (1959 г.), \"Роко и неговите братя\" (1960 г.), \"8 1/2\" (1963 г.), \"Гепардът\" (1963 г.), \"Джулиета и духовете\" (1965 г.), \"Тоби Дамит\" (1966 г., новела), \"Укротяване на опърничавата\" (1967 г.), \"Ромео и Жулиета\" (1968 г.), \"Клоуните\" (1970 г.), \"Ватерло\" (1970 г.), \"Рим\" (1972 г.), \"Кръстникът I, II\" (1972 г., 1974 г.), \"Амаркорд\" (1974 г.), \"Казанова\" (1976 г.), \"Репетиция на оркестъра\" (тв, 1979 г.).\r\n1909 г.\r\nУмира Алджернон Чарлз Суинбърн - английски поет, драматург, критик. Учи в Итън и Оксфорд. Алджернон Суинбърн е нападан от критиката за сборника му “Стихове и балади”, шокиращ със смелата и свободна трактовка на “забранените” теми, апология на чувствеността. Искането за нравствено освобождаване на човека се свързва в творчеството му с призиви за политическа свобода. В сборниците си “Песен за Италия” (1867 г.) и “Утринни песни” (1871 г.) се проявява като републиканец и враг на Църквата. В творчеството му от 70-те години преобладават любовната, пейзажната и философската лирика. Автор е на трагедии, драми в стихове, романи, историческо-литературни монографии.\r\n1813 г.\r\nУмира Жозеф Луи Лагранж - френски математик и астроном, член на Парижката академия на науките (1772 г.). На 19-годишна възраст става професор в Торинската артилерийска школа. На 28-години се прочува с теорията си за трептенията на Луната около оста и, а скоро след това - и с бележитата си теория за сателитите на планетата Юпитер. През 1766 г. става председател на Берлинската академия, а по-късно се установява в Париж (1787 г.). От 1795 г. е професор в Екол Нормал, а от 1797 г. - професор в Политехниката. Автор на трудове по вариационно смятане, математически анализ, астрономия, теория на числата и други.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nИсторически архив на Агенция “Фокус” - отдел “Архив и бази данни” и друг", "date": "2018.04.10", "title": "Денят 10 април в световната история"}
{"url": "http://www.focus-news.net/news/2018/04/10/2509334/sofiya-19-ekoministri-ot-es-shte-obsazhdat-merki-za-podobryavane-kachestvoto-na-vazduha-na-neformalen-savet-v-ndk.html", "text": "Неформалният съвет на министрите на ЕС по околна среда ще се проведе на 10 и 11 април 2018 година в Националния дворец на културата. 19 екоминистри и над 40 делегации се очаква да обменят мнения по три теми – за качеството на атмосферния въздух, по-доброто регулиране и за международните преговори по изменение на климата и диалогът от Таланоа. Това съобщиха от пресцентъра на Министерството на околната среда и водите.\r\nДебатите ще бъдат съсредоточени върху защитата на човешкото здраве и околната среда и възможните решения, които биха подобрили качеството на атмосферния въздух, намирането на по-добри решения за прилагане на законодателството на ЕС в областта на околната среда, както и предизвикателствата пред ЕС в контекста на предстоящата година. Конференция на страните по Рамковата конвенция на ООН по изменението на климата.\r\nОт 13:00 до 13:30 ч., в началото на неформалния Съвет по околна среда, част от програмата на Българското Председателство на Европейски съюз, ще бъде подписано и първото Програмно споразумение за новия програмен период по Финансовия механизъм на Европейското икономическо пространство (ФМ на ЕИП) 2014-2021 г. между България и страните донори - Исландия, Княжество Лихтенщайн и Кралство Норвегия.\r\nОт 13:30 ще се проведе първата сесия от неформалната среща на тема: Качество на атмосферния въздух – по-добри решения за по-високо качество на живот.\r\nОт 15:30 ще се проведе пресконференция, където комисарят по околна среда, морско дело и рибарство Кармену Вела и министър Нено Димов ще представят резултатите от първия ден на неформалния съвет на министрите на ЕС по околна среда.\r\nВ 16:15 до 17:30 ще започне втората сесия на тема: По-добри решения за по-добро изпълнение.\r\nПовече информация за събитието, както и за програмата на 11 април може да откриете на https://eu2018bg.bg/bg/events/66", "date": "2018.04.10", "title": "София: 19 екоминистри от ЕС ще обсъждат мерки за подобряване качеството на въздуха на Неформален съвет в НДК"}
{"url": "http://www.focus-news.net/news/2018/04/10/2509353/ndk-startira-kampaniya-re-ndk-retsikliray-kulturno-e.html", "text": "НДК стартира кампания „re НДК-Рециклирай! Културно е.” Кампанията е част от инициативата на МОСВ срещите и събитията в рамките на Председателството да се провеждат под мотото \"без пластмасови продукти\". Това съобщиха от пресцентъра на НДК.\r\nОт 16.00 часа в НДК ще бъдат открити три внушителни арт инсталации, изработени от пластмасови отпадаци, получени на територията на Двореца и разположени в различни пространства на сградата. \r\nВ събитието ще вземат участие министърът на културата - Боил Банов, министърът на околната среда и водите - Нено Димов, председателят на СД на НДК - Борислав Велков, както и изпълнителният директор на НДК - Ангел Митев.", "date": "2018.04.10", "title": "НДК стартира кампания „re НДК-Рециклирай! Културно е.”"}
{"url": "http://www.focus-news.net/news/2018/04/10/2509355/veliko-tarnovo-intenziven-e-trafikat-po-osnovnite-ulitsi-i-bulevardi-v-grada-v-sutreshnite-chasove.html", "text": "Интензивен е трафикът по основните улици и булеварди във Велико Търново в сутрешните часове,  предаде репортер на Радио „Фокус” – Велико Търново. Времето е слънчево. Температурата на въздуха е 6 градуса. Пътните настилки са сухи. По-натоварено е движението в центъра  – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби работят нормално. Автобусите от градския транспорт се движат по график. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.04.10", "title": "Велико Търново: Интензивен е трафикът по основните улици и булеварди в града в сутрешните часове"}
{"url": "http://www.focus-news.net/news/2018/04/10/2509352/dnes-e-svetli-vtornik.html", "text": "Православната църква отбелязва Светли Вторник. На днешния ден се отдава почит към света Богородица. \r\nЦялата седмица се нарича Светла, защото Възкресението на Христос донася просветление за всички. По време на Светлата седмица не се пости, не се извършват венчавки, тъй като това са празнични дни, посветени на Христовото възкресение и никакви други тържества не са редни.\r\nХристияните се поздравяват с „Христос воскресе\" до Петдесетница, когато се е родила Христовата църква.\r\nВ Светла сряда почитаме св. архидякон Стефан и св. Андрей; в Светли четвъртък – св. ап. Йоан и Яков; в Светли петък – св. ап. Петър; в Светла събота – св. Йоан Кръстител. Светлата седмица приключва с Томина неделя, когато се боядисват яйца за душите на умрелите. Нарича се Томина, защото в този ден се чете евангелското четмо за явяването на Христос на своите ученици, между които бил и апостол Тома. Тя се нарича още и Нова неделя, защото с нея започва цикълът от недели, които споменават Христовото Възкресение.", "date": "2018.04.10", "title": "Днес е Светли вторник"}
{"url": "http://www.focus-news.net/news/2018/04/10/2509335/ministarat-na-pravosadieto-tsetska-tsacheva-svikva-natsionalno-saveshtanie-s-uchastieto-na-vsichki-nachalnitsi-na-zatvori-v-stranata-i-s-rakovodstvoto-na-gd-izpalnenie-na-nakazaniyata.html", "text": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. Това съобщиха от пресцентъра на Министерство на правосъдието. \r\nСрещата е насрочена за днес от 13.00 часа в Министерството на правосъдието, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък.", "date": "2018.04.10", "title": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на ГД „Изпълнение на наказанията“"}
{"url": "http://www.focus-news.net/news/2018/04/10/2509356/pregled-na-osnovnite-temi-v-dobrudzhanskiya-pechat.html", "text": "„Българите масово искат драстични глоби срещу кражбата на вода“, съобщава на първа страница вестник „Добруджанска трибуна“. Регионалното министерство е обявило, че има обществена подкрепа в намерението си дори да изключва от мрежата неизрядни платци. Намерението да повиши с драстични санкции подобни кражби е подкрепено от министерството със социологично проучване. Националното представително проучване е извършено сред 1500 българи в 98 населени места в периода февруари-март 2018 г. Според съобщението малко над 85% от включените в допитването подкрепят идеята на МРРБ. В рубриката „Новини“ – „Декоративни дръвчета засадиха служители на ДЛС „Тервел“. Така е отбелязана Седмицата на гората. Лесовъдите са засадили дръвчета в Дома за стари хора в село Полковник Савово. След празниците фиданки ще бъдат подарени на ЦДГ „Първи юни“ в Тервел. Стопанството е планирало тази година за близо 700 дка гори ръчно плевене и окопаване. „Община Добрич постигна ръст на заплатите за всички местни дейности“, съобщава изданието. Ръст на трудовите възнаграждения от 5 до 12% на работещите във всички местни дейности договори Община град Добрич с представителите на синдикатите в Тристранния съвет за сътрудничество. Освен задължителното увеличение на минималната работна заплата са постигнати по–високи възнаграждения и на специалистите. Увеличението касае близо 600 служители на местните дейности към Община град Добрич. От спортната страница – „Хандбалистите обърнаха „Осъм“ след почивката“. Мъжкият тим на „Добруджа“ са преодолели отбора на „Осъм“ в отложен домакински мач от XI кръг в „А“ РХГ. Добричлии са спечелили с 45:43. На добричлии им предстоят 3 шампионатни мача в рамките на 4 дни. Първите два мача са на 14 и 15 април.", "date": "2018.04.10", "title": "Преглед на основните теми в добруджанския печат"}
{"url": "http://www.focus-news.net/news/2018/04/10/2509324/afp-vanshniyat-ministar-na-avstraliya-smyata-rusiya-za-otgovorna-za-himicheskata-ataka-v-duma.html", "text": "Външният министър на Австралия Джули Бишъп смята, че „естествено и Русия“ носи отговорност за химическата атака в сирийския град Дума, предава TACC.\r\n„Предизвиква голяма тревога факта, че Русия използва своето право на вето (в Съвета за сигурност на ООН) за това да възпрепятства приемането на решителни изявления или призиви към действие“., заявява Бишъп в интервю пред радио АВС „ В този контекст аз съм съгласна с Държавния департамент и администрацията на САЩ, заявяващи, че Русия носи крайната отговорност за използването на химическо оръжие срещу мирното население на Сирия“, добавя тя.  Юлиян Марков", "date": "2018.04.10", "title": "AFP: Външният министър на Австралия  смята Русия за отговорна за химическата атака в Дума"}
{"url": "http://www.focus-news.net/news/2018/04/10/2509354/sport-germankata-tatyana-mariya-zapochna-s-pobeda-uchastieto-si-v-turnira-v-bogota.html", "text": "Първата поставена в основната схема Татяна Мария започна с победа участието си в турнира в Богота. Германската тенисистка отстрани Джорджина Гарсия-Перес с 6:3, 6:2 в двубой, продължил един час и двадесет минути. \r\nВъв втори кръг Татяна Мария ще играе срещу Даниела Сегуел, която се наложи над Никол Гибс с 6:2, 6:2.Резултати от другите срещи от кръга:\r\nЙохана Ларсон-Яслин Бонавентуре  - 7:6, 6:1\r\nАна Каролина Шмьедлова- Ирина Фалкони – 7:5, 0:6, 6:1.", "date": "2018.04.10", "title": "Спорт: Германката Татяна Мария започна с победа участието си в турнира в Богота"}
{"url": "http://www.focus-news.net/news/2018/04/10/2509360/pazardzhik-remontni-deynosti-se-izvarshvat-po-patya-peshtera-batak.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. От 96 до 97 км на автомагистрала „Тракия“, в посока Бургас, движението е в една лента поради аварийно запълване на появили се деформации на пътната настилка с топла асфалтова смес ремонтни дейности. По пътя Пещера – Батак от 154 км до 160 км  движението е в една лента поради аварийно запълване на появили се деформации на пътната настилка с топла асфалтова смес. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.10", "title": "Пазарджик: Ремонтни дейности се извършват по пътя Пещера - Батак"}
{"url": "http://www.focus-news.net/news/2018/04/10/2509361/pregled-na-osnovnite-temi-v-starozagorskiya-pechat.html", "text": "„Внучка наръга баба си 10 пъти с нож“, е челото на вестник „Старозагорски новини”. „81-годишна жена бере душа в МБАЛ \"Д-р Чакмаков\" в Раднево, където е закарана по спешност с множество прободни рани от нож по цялото тяло. Сигналът на телефон 112 е бил подаден към 04:30 часа на 4 април от съсед на баба Стоянка Динева, който чул писъци от къщичката, където живеела старицата и нейната 31-годишна внучка.  Мъжът заварил внучката да вилнее с кървав нож в ръка, а баба Стоянка лежала потънала в кръв върху пода. Десет рани по шията, гърдите и корема преброили хирурзите, истинско чудо било, че пациентката не е починала от загуба на кръв. Леталният изход е бил повече от сигурен, ако съседът не се бил намесил, коментирали видели какво ли не в практиката си лекари. Те уточняват, че извършителката е нанесла и няколко удара с чук по главата на жертвата си“, повече може да прочетете на страниците на вестника.\r\n„Оставиха в ареста крадци на култова чешма“, е друго заглавие в изданието. „Двама жители на старозагорския ромски квартал \"Лозенец\" са били хванати навръх Великден при опит да откраднат медния обков от покривната конструкция на култовата чешма при минералния извор в квартал \"Три чучура\". Сигналът за крадците на скрап бил подаден от група младежи към 2:00 часа след полунощ на 8 април, които забелязали съмнителните си връстници върху покрива, в момента, когато пробвали да разрежат с ножици медната обшивка. При пристигането на униформените от Второ РУ \"Полиция\" извършителите побягнали, като оставили на място стълбата и инструментите си. След кратко преследване белезниците щракнали около китките на вече осъждания 34-годишен Славчо Асенов и 25-годишния му ортак Веселин Славов“, пише още „Старозагорски новини. \r\n„Министър Кирил Ананиев: МЗ не притежава компетентност за урана във водата на с. Казанка“, е още едно от заглавията, които може да откриете на страниците на вестника.  „Кой е източникът на естествен уран във водата на старозагорското село Казанка, след като в района няма ураново находище? Отговор на този въпрос се опита да получи от министъра на здравеопазването Кирил Ананиев старозагорският депутат Георги Гьоков по време на последния работен ден на НС преди Великденските празници“, повече може да прочетете в „Старозагорски новини“.", "date": "2018.04.10", "title": "Преглед на основните теми в старозагорския печат"}
{"url": "http://www.focus-news.net/news/2018/04/10/2509362/burgas-velosipedist-e-postradal-pri-patno-proizshestvie-v-kv-lozovo.html", "text": "Велосипедист е пострадал при пътно произшествие в кв. „Лозово”. Това съобщи за Радио „Фокус” – Бургас дежурният в ОДМВР – Бургас. От началото на деня в града са регистрирани общо 9 катастрофи, като при останалите инциденти са нанесени само материални щети по автомобилите.\r\nВеселина НИКОЛОВА", "date": "2018.04.10", "title": "Бургас: Велосипедист е пострадал при пътно произшествие в кв. „Лозово”"}
{"url": "http://www.focus-news.net/news/2018/04/10/2509363/shumen-dvizhenieto-po-chast-ot-patya-pristoe-kaolinovo-se-osashtestvyava-v-edna-lenta-poradi-chastichen-remont.html", "text": "Движението по част от пътя Пристое – Каолиново се осъществява в една лента поради частични ремонтни дейности на асфалтовата настилка, предаде репортер на Радио „Фокус“ - Шумен. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход остава затворен за всички видове пътни превозни средства. Движението в участъка Цар Калоян – Разград от км 44 до км 69 се осъществява в една лента поради частични ремонти дейности на асфалтовата настилка. С повишено внимание трябва да бъдат водачите в участъка Омуртаг – Търговище от км 205 до км 215 поради частичен ремонт. Републиканската пътна мрежа е суха. Видимостта е нормална.\r\nИвелина ИВАНОВА", "date": "2018.04.10", "title": "Шумен: Движението по част от пътя Пристое – Каолиново се осъществява в една лента поради частичен ремонт"}
{"url": "http://www.focus-news.net/news/2018/04/10/2509364/veliko-tarnovo-zapochvat-remontni-deynosti-na-nastilkata-na-ulitsa-opalchenska-v-grada.html", "text": "След Великден започват ремонтни дейности на настилката на улица „Опълченска” във Велико Търново, която е част от републиканския път III-514 между старопрестолния град и Горна Оряховица. Дейностите са възложени от Областното пътно управление след настояване на кмета на Старата столица Даниел Панов. Настилката на улицата бе засегната след изминалия зимен сезон. Това съобщиха от пресцентъра на Община Велико Търново.\r\nРемонтните дейности ще бъдат извършени днес, като в тази връзка отсечката ще бъде затворена за движение. Пропускани ще бъдат единствено автобусите по линия №10, чийто маршрут преминава през улицата.\r\nКомпрометираните участъци на настилката ще бъдат преасфалтирани. \r\nМакар ул. „Опълченска“ да е част от републиканската пътна мрежа, Община Велико Търново е разработила идеен проект за пълната й реконструкция, заедно с обновяване на инфраструктурата в квартал „Света гора“ и край местността „Френкхисар“. Средства се търсят чрез европейските финансови механизми.", "date": "2018.04.10", "title": "Велико Търново: Започват ремонтни дейности на настилката на улица „Опълченска” в града"}
{"url": "http://www.focus-news.net/news/2018/04/10/2509365/burgas-normalno-natovaren-e-trafikat-v-oblastta.html", "text": "Нормално натоварен е трафикът в област Бургас. Това съобщи за Радио “Фокус“- Бургас дежурният в Областно пътно управление - Бургас. Пътните настилки са сухи. Няма затворени пътни участъци.\r\nДо 26 април е въведена временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото.\r\nДо 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nВеселина НИКОЛОВА", "date": "2018.04.10", "title": "Бургас: Нормално натоварен е трафикът в областта"}
{"url": "http://www.focus-news.net/news/2018/04/10/2509366/sofiya-ivan-teofilov-e-poet-na-mesets-april-v-stolichna-biblioteka.html", "text": "Един от доайените на съвременната българска поезия ще чете свои стихове и ще разговаря с публиката днес от 18:30 ч. в Литературния клуб на библиотеката. Авторът ще бъде представен от проф. Божидар Кунчев, Силвия Чолева и Иван Ланджев. Входът е свободен, а книгите на Иван Теофилов ще бъдат изложени във витрина на втория етаж в Направление „Обслужване на читатели” през целия месец април. Това съобщиха от пресцентъра на Столична община\r\nИван Теофилов е роден на 24 март 1931 г. в Пловдив. Завършил е ВИТИЗ „Кръстьо Сарафов” през 1955 г. Бил е драматург в драматичните театри в Сливен, Бургас, Русе и автор-драматург и режисьор в Централният куклен театър в София. През 1984 г. е водещ редактор на поредицата за световна поезия „Поетичен глобус” в изд. „Народна култура” и едновременно зав. отдел „Поезия” на сп. „Пламък”. След Промяната два мандата е председател на Сдружение на български писатели и основател и гл. редактор на литературното сп. „Сезон”.\r\nАвтор е на поетичните книги „Небето и всички звезди”(1963), „Амфитеатър”(1968), „Град върху градове”(1976), „Богатството от време”(1981), „Споделено битие”(1984), ”Да” (1994), ”Геометрия на духа” (1996), ”Инфинитив”(2004), „Вярност към духа или значението на нещата” (2008), за деца „Дървеното конче от въртележката”(1986 ), „Цветният човек”(2015) и на есеистичните книги „Монолози”(2001), „Вселената на яйцето” и “Митология на погледа”(2013).\r\nИздал е преводните книги ”Избрани стихотворения” от Иван Бунин, „Кипарисова кутия” от Инокентий Аненски” (1984), „Ананаси в шампанско” от Игор Северянин (1986), ”Колелото на хаоса” от Андрей Бели (1994) и „Граматика на вечния език” от Иван Бунин.\r\nАвтор е на пиесите за драматичен театър „Чума” (1956), „Къщата на сенките” (1958), „Как завърши денят” (1960) и „Поетът и планината” (1964), както и на 11 пиеси за куклен театър. Негови куклени пиеси и постановки са представени на Кралските тържества в Единбург (1969), на Международния фестивал на авангардните изкуства под егидата на ЮНЕСКО във Виена, в редица европейски страни, Индия и Япония.\r\nНегови стихове са преведени и публикувани в литературни издания и антологии на повечето европейски езици, в САЩ, Бразилия, Мексико, Япония и редица арабски страни.\r\nНосител е на националната награда за поезия „П. К. Яворов” за „Геометрия на духа”, на годишната награда на СПБ и Дружеството на русистите за „Избрани стихотворения” от Иван Бунин, на националната награда за българска литература „Христо Г. Данов” за „Инфинитив”, на националните награди „Иван Николов” и „Христо Г. Данов“ за цялостно творчество, на Министерството на културата за принос в българската култура, на наградите „Орфеев венец”, „Аполон”, „Перото” и голямата награда на Софийския университет ”Климент Охридски”. Отказва наградата „Стара планина”. \r\nПочетен гражданин на Пловдив.", "date": "2018.04.10", "title": "София: Иван Теофилов е поет на месец април в Столична библиотека"}
{"url": "http://www.focus-news.net/news/2018/04/10/2509321/daily-express-donald-tramp-mozhe-da-izpolzva-voenna-sila-sreshtu-siriya-oshte-tazi-nosht.html", "text": "САЩ могат да предприемат военно решение в Сирия още тази нощ в отговор на химическата атака срещу мирни жители в сирийския град Дума, осъществена вероятно от правителството на Башар Асад, пише британският вестник Daily Express.\r\nТова е заявил американският президент пред събралите се днес журналисти.\r\nВестникът  напомня, че десетки мирни жители, включително деца са загинали при инцидента.\r\nДоналд Тръмп е свикал заседание с участието на военните и служителите по сигурността, като преди него е заявил, че решение може да бъде взето още тази вечер или много скоро след това. \r\nСирия и Русия категорично отричат участие в инцидента. Юлиян Марков", "date": "2018.04.10", "title": "Daily Express: Доналд Тръмп може да използва военна сила срещу Сирия още тази нощ"}
{"url": "http://www.focus-news.net/news/2018/04/10/2509358/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно направление – Благоевград. Пътните настилки в областта сухи и нормално проходими, времето е слънчево. Трафикът по автомагистрала „Струма“ се извършва без проблеми. По-интензивно е движението по Главен път Е-79 и второкласен път – 19 Симитли – Гоце Делчев. В региона няма въведени ограничения за движението на леки и товарни автомобили. През нощта няма регистрирани инциденти на пътя, въпреки интензивния трафик.\r\nЛивия НИНОВА", "date": "2018.04.10", "title": "Благоевград: Повишена е опасността от падащи камъни в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/04/10/2509367/trima-dushi-sa-zaginali-a-28-sa-raneni-pri-katastrofi-prez-izminaloto-denonoshtie-v-stranata.html", "text": "28 души са ранени при катастрофи през изминалото денонощие, съобщиха от пресцентъра на МВР. В страната са станали 18 пътнотранспортни произшествия, при които има трима загинали. На територията на столицата са станали  един тежък и 31 леки пътни инцидента, при които има един ранен.", "date": "2018.04.10", "title": "Трима души са загинали, а 28 са ранени при катастрофи през изминалото денонощие в страната"}
{"url": "http://www.focus-news.net/news/2018/04/10/2509369/vidin-s-normalna-intenzivnost-e-trafikat-po-republikanskata-patna-mrezha-v-oblastta.html", "text": "С нормална интензивност е трафикът по републиканската пътна мрежа във Видинска област, това каза за Радио „Фокус“ – Видин дежурният служител в Областно пътно управление Видин. Той посочи, че най-натоварен е участъкът между Видин и Дунавци, където се движат предимно тежкотоварни автомобили в посока от и за граничен пункт „Дунав мост 2“. Движението по път III-121 Раброво – Бойница е ограничено за всички автомобили поради разрушено временно мостово съоръжение. Движението по път III-1411 с. Слана Бара – Видин е ограничено за автомобили над 5 тoна поради компрометирано експлоатационно състояние на мост. Във Видин трафикът е оживен на входно изходните артерии на града и по бул. „Панония“.\r\nАнна ЛОЗАНОВА", "date": "2018.04.10", "title": "Видин: С нормална интензивност е трафикът по републиканската пътна мрежа в областта"}
{"url": "http://www.focus-news.net/news/2018/04/10/2509371/smolyan-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Смолян, това съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. Движението по пътя квартал Устово – Смолян остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра. Мястото е сигнализирано с пътни знаци. В Смолян автомобилният трафик е малко по-интензивен по централните улици и входно-изходните артерии на града. Движението по пътя Проглед – Пампорово, на 2,5 км след разклона, се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. През нощта не са получавани сигнали за инциденти по пътищата в региона.\r\nЗаради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян автомобилният трафик е с обичайната си интензивност за делничен ден. Малко по-натоварено е движението по централните улици в града.\r\nНели ГЕРГЬОВСКА", "date": "2018.04.10", "title": "Смолян: Нормално проходими са пътищата в областта"}
{"url": "http://www.focus-news.net/news/2018/04/10/2509370/prof-gencho-nachev-patsienti-veroyatno-shte-tryabva-da-doplashtat-za-meditsinski-izdeliya-tay-kato-spored-noviya-ramkov-dogovor-parite-koito-zdravnata-kasa-shte-otpuska-za-tselta-sa-namaleni.html", "text": "Пациенти вероятно ще трябва да доплащат за медицински изделия, тъй като според новия Рамков договор, парите, които Здравната каса ще отпуска за целта, са намалени. Ако болният се окаже в невъзможност да покрие разходите по лечението си, болниците ще започнат да трупат по-големи дългове. Това обясни в предаването „Здравей, България” по Нова телевизия проф. Генчо Начев, директор на УМБАЛ „Света Екатерина”.\r\nТой даде пример с цената на т.нар.: „изкуствено сърце”. За него Касата вече ще плаща 133 000 лева, а досега се предвиждали 163 000 лева.\r\n„Изпратили сме писма до всички фирми-доставчици с молба да свалят цените за НЗОК. Дали пациентите ще доплащат за изделията сега зависи само от въпросните компании”, каза проф. Начев.\r\nТой поясни, че лечебните заведения имат запас от такива консумативи, но те са били закупени на по-високите цени. В случай че се наложи с тях да се спасява човешки живот, но болният не е платежоспособен, разходите остават за сметка на болницата.\r\n„Задължителните здравни осигуровки, които плащаме, не са достатъчни. Предполага се, че с тях трябва да се покрие пакет, който изисква три пъти повече пари. Затова е необходимо този пакет да се осъвремени. А хората трябва да знаят, че може да им се наложи да доплащат за здравни услуги”, коментира още проф. Начев.", "date": "2018.04.10", "title": "Проф. Генчо Начев: Пациенти вероятно ще трябва да доплащат за медицински изделия, тъй като според новия Рамков договор, парите, които Здравната каса ще отпуска за целта, са намалени"}
{"url": "http://www.focus-news.net/news/2018/04/10/2509359/faz-angela-merkel-priema-v-berlin-prezidenta-na-ukrayna.html", "text": "Държавният глава на Украйна Петро Порошенко пристига във вторник на посещение във ФРГ, съобщава германският национален ежедневник Die Frankfurter Allgemeine Zeitung.  \r\nВ Берлин той ще бъде приет за среща от канцлера Ангела Меркел. В рамките на дискусиите между двамата лидери ще бъде обсъдена възможността за изпращането на мироопазваща мисия на ООН в Източна Украйна. В програмата на визитата на Порошенко е включена и среща с германския му колега Франк-Валтер Щайнмайер и министърът на външните работи на ФРГ Хайко Маас. Тереза Герова", "date": "2018.04.10", "title": "FAZ: Ангела Меркел приема в Берлин президента на Украйна"}
{"url": "http://www.focus-news.net/news/2018/04/10/2509372/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Държавният глава на Украйна Петро Порошенко пристига във вторник на посещение във ФРГ, съобщава германският национален ежедневник Die Frankfurter Allgemeine Zeitung.  \r\nВ Берлин той ще бъде приет за среща от канцлера Ангела Меркел. В рамките на дискусиите между двамата лидери ще бъде обсъдена възможността за изпращането на мироопазваща мисия на ООН в Източна Украйна. В програмата на визитата на Порошенко е включена и среща с германския му колега Франк-Валтер Щайнмайер и министърът на външните работи на ФРГ Хайко Маас.\r\n*** Шестима предполагаеми ислямисти, арестувани в неделя на Берлинския полумаратон по подозрение за планиране на терористична атака, са отново на свобода. Срещу мъжете на възраст между 18 г. и 21 г. не бяха издадени заповеди за арест. Подозренията за подготовка на нападение при провеждането на спорното събитие не са подкрепени с конкретни доказателства, поясни за изданието Der Spiegel говорител на Прокуратурата във федералната германска столица.  \r\nПри претърсването на няколко апартамента и автомобили не са открити доказателства, които да потвърдят подозренията в тероризъм. Няма намерени експлозиви или оръжия – огнестрелни или хладни, увери говорител на полицията. \r\nСред шестимата заподозрени са двама предполагаеми ислямисти, познавали тунизиеца Анис Амри, който вряза камион в традиционния коледен базар в Берлин през декември 2016 г. Групата е била наблюдавана от правоохранителните органи. На фона на инцидента в Мюнстер, „това беше предпазна мярка“, заяви представител на кръговете по сигурността. \r\nВ неделя полицията във федералната германска столица потвърди арестуването на шестима души след края на 38-мото издание на Берлинския полумаратон. Непосредствено преди началото на спортното събитие са представени „някои доказателства, че задържаните на възраст от 18 г. до 21 г. са били замесени в подготовката на престъпление, свързано със събитието\", поясниха от полицията, без обаче да споменават за възможна терористична атака. \r\nПо-рано в същия ден Die Welt съобщи, че германската полиция е предотвратила терористичен атентат срещу Берлинския полумаратон, който тази година се проведе в неделя, 8 април. \r\nСпоред изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nДванадесет души загинаха в първата голяма ислямистка атака в Германия от декември 2016 г. Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.\r\n*** „Луфтханза“ отменя най-малко 800 полета, планирани за вторник, 10 април. Причината е предупредителната стачка, която обявиха служителите на четири летища в страната, пише германското икономическо издание Das Handeslblatt.\r\nЗасегнати ще бъдат 90 хил. пътници, за които има заместващ полетен план. В сряда полетните операции трябва да се извършат отново по график.\r\nМениджърът на персонала на „Луфтханза“ Бетина Фолкерс реагира с възмущение на предупредителната стачка. „Изключително неприемливо е синдикатът да разреши този конфликт на гърба на пътниците. „Луфтханза“ не е страна в този спор, но преди всичко наши клиенти и ние сме засегнати от последиците от него\", подчерта представителят на компанията. Анулирани обаче ще бъдат и полети на редица други превозвачи, а засегнатите летища са тези във Франкфурт на Майн, Мюнхен, Кьолн и Бремен.\r\nРешаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки.\r\nПо-рано бе съобщено, че пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището. Тя ще продължи в часовете между 5:00 и 18:00 (местно време). В понеделник засегнати на летището във Франкфурт на Майн бяха изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. \r\nВъв вторник обаче може да се очаква забавяне на работата на всички изходи, предупреди летищният оператор „Фрапорт“. Пасажерите трябва да предвидят по-ранно пристигане на летището, за да преминат в срок необходимите проверки. \r\nВ Мюнхен стачката ще продължи от 6:00 до 24:00 часа (местно време).\r\nПовече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки.\r\n***", "date": "2018.04.10", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/10/2509374/montana-nivoto-na-reka-dunav-se-povishi-kray-lom-s-23-sm-za-poslednoto-denonoshtie.html", "text": "Нивото на Дунав се повиши  в началото на българския участък на реката при Ново село за последното денонощие със 17  см и водният стоеж там е 722 см., съобщиха от местната Хидрометереологична станция. Нивото на реката при Видин е  760 см., повишението за последното денонощие е с 20 см.  Край Лом нивото е 773 см.  регистрирано е повишение  от 23 см.  Нивото на Дунав край Оряхово е  630 см., повишението за последното денонощие е от 19 см. Температурата на водата край Ново село е 11,4 градуса, край Оряхово е 12  градуса.", "date": "2018.04.10", "title": "Монтана: Нивото на река Дунав се повиши край Лом с 23 см. за последното денонощие"}
{"url": "http://www.focus-news.net/news/2018/04/10/2509376/shumen-edna-katastrofa-e-registrirana-na-teritoriyata-na-oblastta.html", "text": "Една катастрофа е регистрирана на територията на област Шумен през изминалото денонощие. Това съобщи за Радио „Фокус“ - Шумен Ася Йорданова, говорител на ОД на МВР. При произшествието са допуснати само материални щети. За различни нарушения полицейските служители са съставили 66 акта, глобите с фиш са 32. Дежурствата на полицейските екипи и служители на пожарната преди и по време на Великден са преминали спокойно и без произшествия. На територията на областта през трите празнични и почивни дни не са регистрирани инциденти. За времето от петък до неделя на територията на ОДМВР - Шумен са регистрирани четири пътно-транспортни произшествия с материални щети. За различни констатирани нарушения полицейските служители са съставили 136 акта, наложените глоби с фиш са 157.\r\nИвелина ИВАНОВА", "date": "2018.04.10", "title": "Шумен: Една катастрофа е регистрирана на територията на областта"}
{"url": "http://www.focus-news.net/news/2018/04/10/2509375/kyustendil-poradi-izgrazhdane-na-novo-trase-ot-patya-bobov-dol-zhedna-e-vavedena-vremenna-organizatsiya-na-dvizhenieto.html", "text": "Поради изграждане на ново трасе от пътя Бобов дол – Жедна е въведена временна организация на движението. Това съобщи за Радио „Фокус” – Кюстендил дежурният в Областно пътно управление – Кюстендил. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.04.10", "title": "Кюстендил: Поради изграждане на ново трасе от пътя Бобов дол – Жедна е въведена временна организация на движението"}
{"url": "http://www.focus-news.net/news/2018/04/10/2509357/valentin-martinov-chlen-na-us-na-sszb-neobhodimi-sa-promeni-v-nakazatelniya-kodeks-s-po-strogi-merki-pri-posegatelstvo-nad-sluzhitelite-v-zatvorite.html", "text": "Необходими са промени в Наказателния кодекс с по-строги мерки при посегателство над служителите в затворите. Това каза в сутрешния блок „Добро утро, България“ на Радио „Фокус“ Валентин Мартинов, Член на УС на Синдиката на служителите в затворите. По думите му порочната практика служители да бъдат нападани, а наказанията да са минимални, трябва да спре. Хората, работещи в системата са изключително отговорни, но са необходими спешни реформи, каза още той. „Техническото ни оборудване то е под всякаква критика. С няколко металотърсачи проверяваме около 4-5 тона храна, която влиза в затворите. Материалната база също е остаряла. Най-големият проблем е кадрово обезпечаване, нямаме кандидати, които желаят да започнат работа. Щатът ни е много намален във всички сфери и сред всички служители, които се грижат за лишените от свобода. Като синдикална организация алармирахме, че затворите, в които се изтърпяват наказанията на лишените от свобода са строени преди 60-70 г. Тези затвори просто са остарели“, добави той. Валентин Мартинов коментира още, че проблемите с всяка година се трупат, което рефлектира на служителите в системата. В обществото се създава усещане, че трудът на хората, работещи в местата за лишаване от свобода, се омаловажа, добави той.", "date": "2018.04.10", "title": "Валентин Мартинов, Член на УС на ССЗБ: Необходими са промени в Наказателния кодекс с по-строги мерки при посегателство над служителите в затворите"}
{"url": "http://www.focus-news.net/news/2018/04/10/2509373/blagoevgrad-intenziven-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди в Благоевград, предаде репортер на Радио „Фокус“ – Пирин. Пътните настилки са сухи и нормално проходими, времето е слънчево. В началото на деня по-натоварено е движението в района на детските градини и училищата. Натоварен трафик, но бе образуването на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.04.10", "title": "Благоевград: Интензивен трафикът по основните улици и булеварди в града"}
{"url": "http://www.focus-news.net/news/2018/04/10/2509380/sliven-intenziven-e-trafikat-v-oblastta-nyama-vavedeni-ogranicheniya-po-patishtata.html", "text": "Интензивен е трафикът в Сливенска област, това съобщиха от Областно пътно управление - Сливен. Няма въведени ограничения по пътищата. Пътните настилки са сухи и нормално проходими.\r\nПо пътя Новоселец – Раднево се извършват ремонтни дейности.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.\r\nОпасност от падащи камъни има по пътя Сливен – Ичера – Градец.", "date": "2018.04.10", "title": "Сливен: Интензивен е трафикът в областта, няма въведени ограничения по пътищата"}
{"url": "http://www.focus-news.net/news/2018/04/10/2509381/ministar-lilyana-pavlova-shte-predstavi-postignatoto-prez-parvata-polovina-na-balgarsko-predsedatelstvo-na-saveta-na-es.html", "text": "По кои досиета е постигнат най-голям напредък през първите три месеца на Българското председателство? Колко чуждестранни и български делегати и журналисти са участвали в събитията в София? Какво да очакваме до края на юни?\r\nОтговори на тези въпроси ще даде министърът за Българското председателство на Съвета на ЕС Лиляна Павлова на 11 април в зала 6 на НДК. Срещата с медиите ще започне в 11.30 часа, съобщават от пресцентъра на министерството. На нея ще бъдат представени постигнатите резултати до момента и най-важните събития от председателството, които предстоят.", "date": "2018.04.10", "title": "Министър Лиляна Павлова ще представи постигнатото през първата половина на Българско председателство на Съвета на ЕС"}
{"url": "http://www.focus-news.net/news/2018/04/10/2509368/ria-novosti-medii-saobshtavat-za-pridvizhvaneto-na-dva-amerikanski-razrushitelya-kam-siriya.html", "text": "Медии съобщават за придвижването на два американски разрушителя към Сирия, предава руската информационна агенция РИА Новости.\r\nПо данни на американското издание , позовавайки се на източник от Пентагона, разрушител от ВМС на САЩ може да пристигне в Средиземно море до няколко дни. „САЩ имат още един разрушител – „Доналд Кук“, в източната част на Средиземно море, откъдето може да участва във всеки удар срещу Сирия… Вторият може да пристигне до няколко дни“, съобщава вестникът.\r\nСпоред , който също се позовава на Пентагона, „Доналд Кук“ е въоръжен с 60 крилати ракети „Томахоук“. Разрушителят е напуснал пристанището в Кипър и се е отправил в посока Сирия. Турският вестник  пише, че край разрушителя най-малко четири пъти са прелетяли руски самолети. Пентагонът отрече информацията. Агенция „Фокус“ припомня:\r\nПо-рано съветникът по национална сигурност към Белия дом Том Босърт заяви в неделя, че на фона на докладите за нова химическа атака в Сирия „всички опции остават на масата“.\r\nБосърт поясни, че след съобщенията за предполагаема употреба на химически оръжия в Сирия екипът за национална сигурност на президента на САЩ Доналд Тръм е преглеждал снимки и информация през цялата нощ след атаката. В тази връзка Босърт призна, че „не бих изключил\" нов американски удар срещу режима в Дамаск.\r\nПредполагаемата атака е извършена точно година след трагедията в Хан Шайхун, провинция Идлиб, в резултат на която загинаха над стотина души. САЩ отговориха на нападението с въздушни удари срещу сирийска въздушна база. \r\nТръмп разкритикува руския президент Владимир Путин и Иран за „безсмислената химическа атака\", добавяйки, че ще платят „висока цена\" за своите действия.\r\nПоследната атака на сирийския режим може да отправи нови предизвикателства пред лидера на Белия дом, който многократно заяви в последните дни, че иска да изтегли американските войски от Сирия. Администрацията във Вашингтон съобщи в по-рано тази седмица, че военната мисия „върви към своя край\", но не представи конкретни планове за изтеглянето на американските военнослужещи от близкоизточната република.\r\nСАЩ имат около 2000 военнослужещи в Сирия, изпратени за целите на борбата срещу близкоиточната радикална групировка „Ислямска държава“..Тереза Герова", "date": "2018.04.10", "title": "РИА Новости: Медии съобщават за придвижването на два американски разрушителя към Сирия"}
{"url": "http://www.focus-news.net/news/2018/04/10/2509378/dobrich-po-3-ulitsi-i-v-edin-zhilishten-kvartal-v-grada-se-otstranyavat-avarii-po-vodoprenosnata-mrezha.html", "text": "По 3 улици и в един жилищен квартал в града се отстраняват аварии по водопреносната мрежа, предаде кореспондентът на Радио „Фокус” – Варна. В Добрич екипи на ВиК работят по улиците „Хемус“ № 20, ул. „Цар Петър“ № 2, ул. „Георги Кантарджиев“ и в ЖК „Рилци“. В областта в Район Добрич-селска с нарушено водоснабдяване са с. Колево и с. Росеново, в Район Балчик - с. Оборище, Вилна зона „Сборно място“ и Архитектурно-парковия комплекс „Двореца“, в Район Каварна - ул. „България“ в морския град и с. Хаджи Димитър, в Район Генерал Тошево – с. Преселенци, с. Горен Извор и с. Долен Извор, в Район Шабла - с. Горун, и в Район Крушари - с. Загорци.\r\nЖулиета НИКОЛОВА", "date": "2018.04.10", "title": "Добрич: По 3 улици и в един жилищен квартал в града се отстраняват аварии по водопреносната мрежа"}
{"url": "http://www.focus-news.net/news/2018/04/10/2509383/pazardzhik-blagotvoritelen-bazar-pod-nadslov-ti-si-balgariya-otvarya-vrati-v-grada.html", "text": "Благотворителен базар под надслов „Ти си България“ отваря врати в Пазарджик до 13 април, съобщиха организаторите на проявата от фондация „Въздигане“. Базарът ще бъде разположен във фоайето на зала “Маестро Георги Атанасов” в града. Посетителите могат да видят специално изработени авторски предмети – книги и комикси на българска историческа тематика, тениски с български владетели и монети. Официалното му откриване е днес от 11:00 часа с участието на деца от ДГ „Дъга“ – Пазарджик. Всички набрани от дните на базара средства ще бъдат обявени и използвани за изработката на рамкирани репродукции на картини на историческа тематика върху платно с размери 80 х 110 см. Всеки дарител ще получи шанса да посочи училище по свой избор, което да получи такава картина, като пусне своето предложение в специално обозначена за целта кутия. След края на базара на лотариен принцип ще бъдат изтеглени и печелившите училища.\r\nАлбена ЖИЛЕКОВА", "date": "2018.04.10", "title": "Пазарджик: Благотворителен базар под надслов „Ти си България“ отваря врати в града"}
{"url": "http://www.focus-news.net/news/2018/04/10/2509379/vidin-nad-260-samodeytsi-se-vklyuchiha-vav-folklorniya-sabor-albotin.html", "text": "Над 260 самодейци се включиха във фолклорния събор „Алботин”, съобщиха от общинския пресцентър. Традиционното събитие се проведе за седми път в подножието на прочутия Алботински скален манастир в близост до село Градец. Фолклорният събор се организира от Община Видин, съвместно със Сдружение „Видински фонд „Читалища”. В тазгодишното издание участваха самодейци от над 20 състава от Видински регион и от Област Монтана. Съборът се провежда винаги на втория ден след Възкресение Христово. Тържествен водосвет отслужи Негово Високопреосвещенство Видински митрополит Даниил, който поздрави многобройните посетители с големия християнски празник. В началото на официалната церемония за откриване на събитието, приветствие поднесе заместник-кметът на Община Видин инж. Цветан Асенов. „Всяка година се събираме тук, за да съпреживеем невероятната атмосфера по време на Великденските празници и да изразим своята подкрепа за съхраняване и развитие на българските народни песни, музика и танци. Позволете ми да благодаря от името на кмета на Община Видин Огнян Ценков и от името на цялото общинско ръководство на организаторите на това хубаво събитие, както и на кметството и на читалището в село Градец, че популяризират нашите прекрасни народни традиции и превръщат този ден в истински празник!” – каза инж. Асенов. Той пожела на всички участници във фолклорния събор „Алботин“ 2018 успешно представяне, а на многобройните зрители – слънчево настроение и изпълнен с позитивни емоции ден. И поздрави присъстващите със светлия християнски празник Възкресение Христово, като отправи пожелание за здраве, любов и благополучие в техните домове.\r\nСред официалните гости на седмото издание на събора бяха народните представители Росен Живков, Филип Попов, д-р Цветан Топчиев и областният управител на Видин Албена Георгиева, която също отправи поздравления към организаторите и участниците в „Алботин” 2018. По традиция първи на сцената излязоха самодейците от танцовия състав при читалище „Просвета”, с. Градец. Във фолклорния събор участваха още певчески групи, танцови състави, фолклорни формации от читалищата в селата Иново, Антимово, Синаговци, Капитановци, Покрайна, Търняне, Майор Узуново, Кутово; от гр. Дунавци; танцов клуб „Жарава”, женска танцова група „Фиданките”, от НЧ „Славяни-2013”, гр. Видин; от НЧ „Димитър Вълнев-1903”, с. Расово, Област Монтана.", "date": "2018.04.10", "title": "Видин: Над 260 самодейци се включиха във фолклорния събор „Алботин”"}
{"url": "http://www.focus-news.net/news/2018/04/10/2509382/shumen-knigata-obshtoto-i-razlichnoto-v-praznichnata-obrednost-na-etnosite-shte-bade-predstavena-v-grada.html", "text": "От 17.00 ч. екипът на ДГ „Конче вихрогонче” ще представи в Регионална библиотека „Стилиян Чилингиров” авторската си книга „Общото и различното в празничната обредност на етносите”, която съдържа полезна информация за празници, обичаи и традиции, както и сценарии, детски игри, интересни готварски рецепти на етническите култури. Това съобщиха от библиотеката. Книгата е плод на дългогодишен труд на екипа на детската градина в областта на интеркултурното образование и е насочена към даване на познания за културата на общностите, населяващи град Шумен и региона, към себепознаване и себеразбиране от етническа принадлежност. Целта е още в най-ранна детска възраст да се формира интеркултурна компетентност, която предполага взаимен респект и толерантност. В детската градина детето за първи път среща различните, съжителства с тях и така взаимно се опознават. Тук няма предразсъдъци, приемат се и се уважават културните различия и принадлежност. Народните традиции и обичаи на етносите са важен фактор за нашето духовно обогатяване, ето защо съдържанието на книгата „Общото и различното в празничната обредност на етносите” е полезно помагало за учители, студенти, родители и общественост. Книгата се издава с подкрепата на сдружение „Възможности без граници”.", "date": "2018.04.10", "title": "Шумен: Книгата „Общото и различното в празничната обредност на етносите” ще бъде представена в града"}
{"url": "http://www.focus-news.net/news/2018/04/10/2509385/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за за Агенция „Фокус“ от Планинската спасителна служба (ПСС) към БЧК. Времето е слънчево и ветровито по високите части на планините. Температурите варират между 5 и 10 градуса. Снежната покривка се топи, а снегът е мокър и тежък. Все още работят лифтовите съоръжения и ски пистите в курортите Боровец и Банско. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.10", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/10/2509384/vratsa-46-godishen-mazh-e-pochinal-sled-padane-v-shahta-na-bivshata-mina-plakalnitsa.html", "text": "На 09 април 2018г. служители на РУ Враца и членове на пещерен клуб от гр. Плевен са извадили от шахта на бившата мина „Плакалница“, трупа на 46-годишен мъж от с. Згориград. Това съобщиха от пресцентъра на ОДМВР-Враца. Мъжът е паднал в шахтата на 05 април 2018г, като в този момент е бил с племенника си, който е подал сигнал на тел. 112. При първоначалния оглед следи от насилие не са установени. Образувано е досъдебно производство.", "date": "2018.04.10", "title": "Враца: 46-годишен мъж е починал след падане в шахта на бившата мина „Плакалница“"}
{"url": "http://www.focus-news.net/news/2018/04/10/2509387/varna-obshtinsko-pazarche-v-devnya-e-bilo-podpaleno-zaradi-neloyalna-konkurentsiya-v-targoviyata-s-kozunatsi.html", "text": "Пожар е горял на общинското пазарче в кв. „Девня-2“, сигнализираха потребители на фейсбук страницата „Девня – древна и съвременна“, които изпратиха и снимки. Това съобщиха от пресцентъра на Община Девня. Огънят е обгорил сериозно търговския обект на ул. „Здравец“, а покривната конструкция е увиснала и всеки момент може да се срути. Най-вероятно възпламеняването е умишлено и се дължи на нелоялна конкуренция в търговията с козунаци, предполагат девненци.\r\nТе разказват, че наемателката на сергиите, на име Милена, била много развъртяна и трудолюбива жена. Всяка година по Великден бизнесдамата правела луди пари от продажбата на пакетирани козунаци. „Тя е наследница на първия частен предприемач в квартала. Работи като вол – от рано сутрин до късно вечер. Складчето ѝ се намира точно до пазарчето. Добре, че не са го запалили и него“, коментират съкварталци.\r\n„Срещу Разпети петък, когато продажбата на козунаци е в разгара си, сергиите са опожарени, за да вържат ръцете на Милена да няма къде да изложи стоката си, а клиентите да се насочат към друг търговски обект“, подозират хората, но не казват повече от това.\r\nЗасега от полицията не са подавали информация към обществеността за инцидента, което се дължи на празничните дни, в които пресцентърът не работи. Поради тази причина неясни към момента остават основни детайли, касаещи фактическата обстановка по време на пожара, включително кога точно е горял той. При всички случаи обаче за инцидента трябва да е подаден сигнал в РУ МВР-Девня и да са извършени процесуално-следствени действия под надзора на дежурен прокурор.\r\nЗадължителни компоненти на разследването би трябвало да са разпитът на наемателката и свидетели, ако има такива, анализът на записите от външното видеонаблюдение в района, назначаването на пожаро-техническа експертиза, която да обективира причината за лумналия огън и др. Търговският обект е изграден от негорими материали – желязо и бетон, от което произтичат съмненията за умишлен палеж след разливане на запалима течност. За подобни криминални деяния  законодателят е предвидил наказание „лишаване от свобода“ за срок от една до осем години.", "date": "2018.04.10", "title": "Варна: Общинско пазарче в Девня е било подпалено заради нелоялна конкуренция в търговията с козунаци"}
{"url": "http://www.focus-news.net/news/2018/04/10/2509388/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министерството на външните работи на Нидерландия предупреди гражданите си, които планират пътуване в Турция, че сигурността на техните електронни устройства може да бъде компрометирана, съобщава гръцкото електронно издание Kathimerini.\r\nМинистерството съобщи, че пътниците трябва да носят само „празни\" телефони и преносими компютри, без да се съхраняват чувствителни данни на тях.\r\nПредупреждението се отнася и за Китай, Русия и Иран, става ясно от медийни доклади.\r\n*** Шестима предполагаеми ислямисти, арестувани в неделя на Берлинския полумаратон по подозрение за планиране на терористична атака, са отново на свобода. Срещу мъжете на възраст между 18 г. и 21 г. не бяха издадени заповеди за арест. Подозренията за подготовка на нападение при провеждането на спорното събитие не са подкрепени с конкретни доказателства, поясни за изданието Der Spiegel говорител на Прокуратурата във федералната германска столица.  \r\nПри претърсването на няколко апартамента и автомобили не са открити доказателства, които да потвърдят подозренията в тероризъм. Няма намерени експлозиви или оръжия – огнестрелни или хладни, увери говорител на полицията. \r\nСред шестимата заподозрени са двама предполагаеми ислямисти, познавали тунизиеца Анис Амри, който вряза камион в традиционния коледен базар в Берлин през декември 2016 г. Групата е била наблюдавана от правоохранителните органи. На фона на инцидента в Мюнстер, „това беше предпазна мярка“, заяви представител на кръговете по сигурността. \r\nВ неделя полицията във федералната германска столица потвърди арестуването на шестима души след края на 38-мото издание на Берлинския полумаратон. Непосредствено преди началото на спортното събитие са представени „някои доказателства, че задържаните на възраст от 18 г. до 21 г. са били замесени в подготовката на престъпление, свързано със събитието\", поясниха от полицията, без обаче да споменават за възможна терористична атака. \r\nПо-рано в същия ден Die Welt съобщи, че германската полиция е предотвратила терористичен атентат срещу Берлинския полумаратон, който тази година се проведе в неделя, 8 април. \r\nСпоред изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nДванадесет души загинаха в първата голяма ислямистка атака в Германия от декември 2016 г. Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.\r\n*** Националният авиопревозвач на Франция отменя стотици полети, планирани за вторник, 10 април, заради продължаващата стачка на пилотите, кабинния екипаж и наземния летищен персонал, чрез която служителите се надяват да си издействат по-високо заплащане, съобщава електронното издание The Local в местната си редакция. \r\nСтачните действия повлияха на международните и вътрешните пътувания, като една четвърт от всички полети, планирани за вторник, ще бъдат отменени.\r\nСамо 65% от полетите на дълги разстояния до и от парижкото летище „Шарл де Гол“ ще бъдат изпълнени по разписание, а от полетите със средни разстояния – 73%, съобщиха от „Еър Франс“. \r\nСиндикатите казват, че служителите заслужават да получат увеличение на трудовите си възнаграждения след години на затягане на коланите, благодарение на което превозвачът стана отново рентабилен. Настояванията на стачкуващите са за шестпроцентно увеличение на заплатите. \r\nРъководството на „Еър Франс“ изчислява, че 34% от пилотите, 26% от кабинния екипажа и 19% от наземния летищен персонал са се включили в стачните действия. Предложението на ръководството за повишаване на заплащането с 1% тази година бе отхвърлено.\r\nСиндикатите вече предупредиха, че ще организират нови стачки. На свой ред от „Еър Франс“ обявиха, че действията на служителите коства на компанията по 25 млн. евро на ден – пари, които би трябвало да инвестира в закупуване на самолети и създаване на работни места.\r\nОсвен служителите на „Еър Франс“, стачки организираха и работещите в държавния железопътен оператор SNCF, както и студенти, държавни служители, служители в енергийния сектор и др. Въпреки че отделните протести имат различни цели, те създадоха обща атмосфера на социално недоволство на фона на амбициозните реформи на президента Еманюел Макрон.\r\n***Напрежението между САЩ и Русия ескалира след спешно заседание на Съвета за сигурност на ООН, пише британският вестник The Guardian.\r\nСАЩ и Русия се приближават към директна конфронтация, след като американският президент Доналд Тръмп предупреди, че силов отговор на химическата атака от събота е неизбежен, а Москва предупреди, че всяко военно действия от страна на Вашингтон ще има „много сериозни последствия“.\r\nСАЩ и съюзниците им обвиниха правителството на Башар Асад в извършването на химическа атака, като Доналд Тръмп лично заяви, че руският президент Владимир Путин носи частична отговорност.\r\nРусия от своя страна заявяват, че не е имало никаква химическа атака, или ако е имало тя е била инсценирана от подкрепяните от Запада бунтовници.\r\nАмериканският президент свика съвещание на генералите и отговарящите за сигурността  в администрацията му, което трая по-малко от един час. \r\n„Ние имаме много опции, военни. Ще ви информираме достатъчно скоро, вероятно следа като станат факт“, добавя президентът.\r\n***", "date": "2018.04.10", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/10/2509390/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-april.html", "text": "„Софийска вода” временно ще прекъсне водоснабдяването в някои части на столицата на 11 април 2018 г. (сряда), съобщиха от пресцентъра на дружеството.\r\nВъв връзка с подмяна на сградно водопроводно отклонение на бул. „Христо Смирненски“ жк. „Лозенец“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на бул. „Христо Смирненски“ от бул. „Свети Наум“ до ул. „Вишнева“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Смирненски “ ъгъла с ул. „Свети Наум “.\r\nВъв връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Цар Борис III “ от бул. „Гоце Делчев“ до ул. „Хайдушка гора“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III “ ъгъла с ул. „Хайдушка гора“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.10", "title": "„Софийска вода” временно ще прекъсне водоснабдяването в някои части на столицата на 11 април"}
{"url": "http://www.focus-news.net/news/2018/04/10/2509393/kathimerini-niderlandiya-otpravi-preduprezhdenie-za-kibernetichna-sigurnost-na-patuvashtite-v-turtsiya.html", "text": "Министерството на външните работи на Нидерландия предупреди гражданите си, които планират пътуване в Турция, че сигурността на техните електронни устройства може да бъде компрометирана, съобщава гръцкото електронно издание Kathimerini.\r\nМинистерството съобщи, че пътниците трябва да носят само „празни\" телефони и преносими компютри, без да се съхраняват чувствителни данни на тях.\r\nПредупреждението се отнася и за Китай, Русия и Иран, става ясно от медийни доклади.Тереза Герова", "date": "2018.04.10", "title": "Kathimerini: Нидерландия отправи предупреждение за кибернетична сигурност на пътуващите в Турция"}
{"url": "http://www.focus-news.net/news/2018/04/10/2509392/hristo-smolenov-ekspert-po-atiterorizam-evropa-tryabva-da-zaeme-rolyata-na-aktiven-mediator-mezhdu-golemite-igrachi.html", "text": "Европа трябва да заеме ролята на активен медиатор между големите играчи. Това каза в сутрешния блок  на Радио „Фокус“ експертът по антитероризъм Христо Смоленов. По думите му важно е \"старият континент да се самоосъзнае като заложник и първото бойно поле на евентуален конфликт\". \"Най-правилната политика, за да се избегне тази опасност е да се почерпи от примера на Южна Корея, която успя да нормализира отношенията между северната си съседка и САЩ\", добави още той. \"Мисля, че голямата мъдрост на Европа е в умението с достойнство да се съобразява с множество различни фактори. Tова да се съобразиш с военното превъзходство или с военното противопоставяне на двете големи супер сили, да го направиш с достойнство – това е допълнителен бонус за европейската политика, само че е време европейската дипломация да не се върши само и единствено от кариеристи, които виждат във всяко едно подобно събитие само заплаха са своята кариера. Народната дипломация трябва да се опълчи на злоупотребата с власт“, каза Христо Смолeнов. Той коментира още, че Европа трябва да прояви егоизъм, защитавайки първо себе си. Експертът препоръча по време на Българското европредседателство да се лансира идеята за конференция за деескалация на напрежението.", "date": "2018.04.10", "title": "Христо Смоленов, експерт по атитероризъм: Европа трябва да заеме ролята на активен медиатор между големите играчи"}
{"url": "http://www.focus-news.net/news/2018/04/10/2509395/burgas-kandidatite-za-priem-v-noviya-filial-na-natsionalnata-hudozhestvena-akademiya-koyto-se-otkriva-tova-lyato-v-grada-mogat-da-pokazhat-umeniyata-si-v-konkurs-za-izyashtno-i-prilozhno-izkustvo.html", "text": "Кандидатите за прием в новия филиал на Националната художествена академия, който се открива това лято в Бургас, ще имат възможност да покажат своите умения в регионален конкурс за изящно и приложно изкуство. В него може да участват всички желаещи ученици в редовна форма на обучение. Те ще бъдат разделени в две възрастови групи - XI и XII клас. Това съобщиха от пресцентъра на Община Бургас. Учениците могат да вземат участие само в едно от двете направления на конкурса, изящно или приложно изкуство.\r\nКонкурсът се провежда в два кръга. По време на първия се извършва предварителен подбор, а вторият включва рисуване по натура.\r\nЗа селекционния кръг участниците изпращат минимум три рисунки по конкурсната задача за съответната възрастова група на адрес: Бургас 8000, ул. \"Демокрация\" № 6, Галерия \"Георги Баев\".\r\nВсяка рисунка трябва да е надписана ясно на гърба с трите имена на кандидата, ЕГН, училище, адрес и телефон за връзка.\r\nРисунките трябва да се придружават от: акт за раждане на участника /ксерокопие/ и декларация от учителя по рисуване, подписана от него, подпечатана с печата на училището, в което учи ученикът, в уверение, че изпратените рисунки са правени лично от ученика, и че същият е в редовна форма на обучение в настоящата учебна година в съответния клас на посоченото училище.\r\nПощенското клеймо на всяка пратка не трябва да е с по-късна дата от 10 април 2018 г.\r\nСелекционната комисия ще заседава на 19 април. Тя ще разгледа творбите и ще определи кои автори да продължат във втория кръг.\r\nРезултатите своевременно ще се обявяват на електронните страници на Национална художествена академия и Община Бургас.\r\nВторият кръг - \"Рисуването по натура\" - ще се провежда на 1 и 2 май в учебните зали на НХА - филиал Бургас с адрес: гр. Бургас, Пристанище Бургас, Магазия 1, ет. 2.\r\nРезултатите се обявяват веднага след приключване работата на журито и се обявяват на електронните страници на Национална художествена академия и Община Бургас. Класиралите се на първите три места в двете възрастови групи ще получат диплом и плакет.\r\nОбщина Бургас ще осигури едногодишни стипендии по правилата на програма \"Бургаски деца\" на учениците, класирани на първо, второ и трето място в първа възрастова група.\r\nУчастниците от втора възрастова група, чиято конкурсна работа има оценка не по-малка от 5.50, получават право тя да се зачете за оценка от кандидатстудентския изпит по рисуване в НХА, важащ за същата година, в която се провежда конкурсът.\r\nВсички рисунки от конкурса ще останат в галерия \"Георги Баев\". Най-добрите работи ще бъдат подредени в изложба след обявяване на резултатите.\r\nПовече информация за статута на конкурса може да бъде получена на тел. 0888418949, gallerybaev@abv.bg, както и на електронната страница на НХА: https://nha.bg/bg/stranica/regionalen-konkurs-za-izyshtno-i-prilojno-izkustvo-burgas-2018.", "date": "2018.04.10", "title": "Бургас: Кандидатите за прием в новия филиал на Националната художествена академия, който се открива това лято в града, могат да покажат уменията си в конкурс за изящно и приложно изкуство"}
{"url": "http://www.focus-news.net/news/2018/04/10/2509389/afp-ear-frans-e-zagubila-170-miliona-evro-zaradi-stachnite-deystviya-na-sluzhitelite-si.html", "text": "Националният авиопревозвач на Франция е загубил 170 млн. евро заради стачните действия на пилотите, кабинния екипаж и наземния летищен персонал, която продължава вече седми ден, предава AFP, като се позовава на съобщение от „Еър Франс“.\r\n„Въздействието върху оперативната печалба на „Еър Франс“ от седемдневни стачки между 22 февруари и 11 април се оценява на 170 млн. евро\", поясниха от компанията. Тереза Герова", "date": "2018.04.10", "title": "AFP: „Еър Франс“ е загубила 170 милиона евро заради стачните действия на служителите си"}
{"url": "http://www.focus-news.net/news/2018/04/10/2509397/api-do-1730-chasa-dnes-dvizhenieto-v-posoka-burgas-pri-km-158-na-avtomagistrala-trakiya-shte-se-osashtestvyava-samo-v-aktivnata-lenta.html", "text": "До 17.30 часа днес движението в посока Бургас при км 158 на АМ \"Тракия\" ще се осъществява само в активната лента поради ремонт на мантинела в средната разделителна ивица. Това съобщиха от пресцентъра на Агенция „Пътна инфраструктура“. Шофьорите да се движат с повишено внимание и съобразена скорост, спазвайки пътната сигнализация и указанията на сигналистите.", "date": "2018.04.10", "title": "АПИ: До 17.30 часа днес движението в посока Бургас при км 158 на автомагистрала \"Тракия\" ще се осъществява само в активната лента"}
{"url": "http://www.focus-news.net/news/2018/04/10/2509398/blagoevgrad-dvizhenieto-po-pat-i-1-simitli-kresna-v-kresnenskoto-defile-v-rayona-na-tunel-kriviya-se-osashtestvyava-v-edna-lenta-poradi-izvarshvane-na-prouchvatelno-proektantski-raboti.html", "text": "Днес до 17.00 часа, както и на 11, 12, 13 и 16 април от 9.00 до 17.00 часа, движението по път I-1 Симитли – Кресна в Кресненското дефиле в района на тунел \"Кривия\" се осъществява в една лента поради извършване на проучвателно-проектантски работи. Tова съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация и указанията на сигналистите.", "date": "2018.04.10", "title": "Благоевград: Движението по път I-1 Симитли – Кресна в Кресненското дефиле в района на тунел \"Кривия\" се осъществява в една лента поради извършване на проучвателно-проектантски работи"}
{"url": "http://www.focus-news.net/news/2018/04/10/2509396/aleksandar-vuchich-ne-se-zanimavam-s-orazhiya-kato-hashim-tachi.html", "text": "Управляващите в Белград са ангажирани с мирна политика и ще реагират с мирен, откровен и търпелив отговор на изявленията на косовския президент Хашим Тачи, че Прищина ще реагира на „заплахите на Сърбия, както преди 19 г.“, с „пушки“. Това увери държавният глава на западната ни съседка Александър Вучич, съобщава белградското електронно издание Srbja Danas.\r\nВучич подчерта, че войната не е донесла никому нищо добро и че Сърбия не се нуждае от такава. „Аз съм почти сигурен, че няма да има война, защото говоря от името на Сърбия и от това на голяма част от сръбския народ, а президентът на Република Сръбска Милорад Додик - от името на друга част на нашата нация\", заяви Вучич заяви пред репортери в Мостар, където пристигна за откриването на 21-то Международно икономическо изложение. \r\nСръбският президент подчерта, че изявлението на Тачи трябва да се тълкува по-внимателно, защото всъщност е насочено към събитията, които преди 19 г. са довели до премахването на границата между двете страни на албанската нация.\r\n„Бих искал да помоля някои от международната общност да кажат какво мислят за това и дали Сърбия е била атакувана през 1999 г. Не обичам да се занимавам с оръжия и пушки като Тачи. Той ще продължи да го прави, но не пушки, а самолетите на някои други разрушиха Сърбия \", допълни Вучич.\r\n„Искаме свобода на движение, обмен на знания, по-интензивна търговия с Прищина и по-добри отношения, а те нека си говорят каквото си искат. Да се борим и да покажем кой е по-силен – това не е в ума ми и не искам да реагирам така\", категоричен бе сръбският държавен глава. \r\nВ понеделник президентът на Косово Хашим предупреди, че на „заплахите от Сърбия\" ще бъде отговорено с „пушки\".\r\n„Ще реагираме на тези заплахи точно както реагирахме преди 19 г. - с пушки\", закани се Тачи в реч, изнесена на наблюдателната кула в Кошаре по повод годишнината от битката между тогавашната югославска армия и Армията за освобождение на Косово (АОК).  \r\nПрез април 1999 г. югославската армия стартира операция, за да предотврати влизането на територията на тогавашната провинция Косово и Метохия на членовете на АОК. Сраженията при Кошаре завършват на 10 юни 1999 г. с подписването на Договора от Куманово. Косовските албанци отбелязват деня, в който - според тях – „границата между албанските земи е окончателно премахната\".Тереза Герова", "date": "2018.04.10", "title": "Александър Вучич: Не се занимавам с оръжия като Хашим Тачи"}
{"url": "http://www.focus-news.net/news/2018/04/10/2509399/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министерството на външните работи на Нидерландия предупреди гражданите си, които планират пътуване в Турция, че сигурността на техните електронни устройства може да бъде компрометирана, съобщава гръцкото електронно издание Kathimerini.\r\nМинистерството съобщи, че пътниците трябва да носят само „празни\" телефони и преносими компютри, без да се съхраняват чувствителни данни на тях.\r\nПредупреждението се отнася и за Китай, Русия и Иран, става ясно от медийни доклади.\r\n*** Туристите от балканските страни и особено от България са се възползвали от четиридневните почивни дни за Великден, за да посетят Истанбул, отбелязва турското издание Daily Sabah. \r\nБългарската църква „Св. Стефан\", позната още като Желязната църква, възстановена и с помощта на общината в Истанбул, е сред основната причина за увеличението на притока на туристи, довел до запълването на 100% от капацитета за настаняване в хотелите в кварталите „Султан Ахмед“ и „Лалели“. \r\nПо данни на местните медии българите, които са започнали да пристигат с автобуси в Истанбул още на Велики четвъртък, са посетили исторически забележителности в града като дворците Топкапъи  Долмабахче, и музея „Света София“. Гостите от България са проявили голям интерес и към търговските центрове в града и са зарадвали голяма част от търговците в Истанбул, закупувайки дрехи, парфюми, традиционни сладки изкушения като баклава и естествен сапун. Голяма част от тях са посетили и Емирган Парк, за да се насладят на емблематичния Фестивал на лалетата.\r\nПредставителите на туристическия бранш са категорични, че хотелите в региона са били на 100% пълни, като добавиха, че коефициентът на заетост в хотелите е нараснала от 48,2% на 65,1% в сравнение с миналата година. Очакванията са, че тази тенденция ще продължи. Ердинч Каракуш, служител в хотел в „Лалели“, заяви, че съоръжението за настаняване разполага със 65 стаи, а в следващите седмици по-голямата част от тях са запазени от туристи от България.\r\nВасил Лязе, член на управителния съвет на \"Фондацията на Православната църква на българската Екзархия\", отбеляза, че по Великден Желязната църква, открита отново за посетители през януари тази година, е била разгледана от над 50 хил. туристи. Около 20 хил. от тях са чужденци, предимно българи. \r\nБългарската църква „Св. Стефан\" се превръща във все по-популярна дестинация както за българите, така и за официалните делегации, пристигащи в Истанбул. Отбелязва се, че най-малко 10-15 туристически организации организират културни обиколки в църквата с водач.\r\n*** „В тази важна изборна година за Босна и Херцеговина ще се опитаме да помогнем за запазването на единството на страната по всякакъв начин. На Балканите не можем да постъпваме егоистично. Проблем на която и да е страна оказва влияние и на другите“, подчерта министър-председателят на България Бойко Борисов в рамките на посещението в Мостар, където пристигна за участие в 21-то издание на Международния икономически панаир, отбелязва скопското електронно издание „Стандард“.\r\nСъответният коментар българският премиер направи след среща с Драган Чович, член на Председателството на Босна и Херцеговина и домакин на 21-тия Международен икономически панаир в Мостар, съобщиха местните медии.\r\nБорисов е специален гост на панаира, организиран с цел укрепване на икономическото развитие чрез срещи на представителите на бизнес средите в региона със световни компании. В него ще участват и политически лидери от страните от Западните Балкани.\r\nНа срещата  Борисов и Чович обсъдиха двустранните отношения, евроатлантическата перспектива на страните от региона и най-сериозния инструмент за гарантирането й - развитието на икономиката и инфраструктурата.\r\n„Ако оправим инфраструктурата, ще има просперитет. Ако опитаме по друг начин, няма да успеем“, изрази увереност Борисов.\r\n„Сигурен съм, че нашият евроатлантически път е без алтернатива\", заяви на свой ред Чович.\r\nАгенция „Фокус“ припомня:\r\nМеждународният икономически панаир в Мостар, Босна и Херцеговина, ще събере лидери от региона на Балканите. Откриването на 21-вото издание на панаира ще се състои във вторник, 10 април, но лидерите на страните пристигнаха в Мостар още в понеделник. Сред присъстващите е държавният глава на Сърбия Александър Вучич, който в понеделник започна двудневна визита в Босна и Херцеговина. В рамките й е предвидена среща с члена на Председателството на Босна и Херцеговина Драган Чович. \r\nМинистър-председателят Бойко Борисов също замина на посещение в Босна и Херцеговина. На 10 април той ще участва в церемонията за откриването на Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.\r\n*** Управляващите в Белград са ангажирани с мирна политика и ще реагират с мирен, откровен и търпелив отговор на изявленията на косовския президент Хашим Тачи, че Прищина ще реагира на „заплахите на Сърбия, както преди 19 г.“, с „пушки“. Това увери държавният глава на западната ни съседка Александър Вучич, съобщава белградското електронно издание Srbja Danas.\r\nВучич подчерта, че войната не е донесла никому нищо добро и че Сърбия не се нуждае от такава. „Аз съм почти сигурен, че няма да има война, защото говоря от името на Сърбия и от това на голяма част от сръбския народ, а президентът на Република Сръбска Милорад Додик - от името на друга част на нашата нация\", заяви Вучич заяви пред репортери в Мостар, където пристигна за откриването на 21-то Международно икономическо изложение. \r\nСръбският президент подчерта, че изявлението на Тачи трябва да се тълкува по-внимателно, защото всъщност е насочено към събитията, които преди 19 г. са довели до премахването на границата между двете страни на албанската нация.\r\n„Бих искал да помоля някои от международната общност да кажат какво мислят за това и дали Сърбия е била атакувана през 1999 г. Не обичам да се занимавам с оръжия и пушки като Тачи. Той ще продължи да го прави, но не пушки, а самолетите на някои други разрушиха Сърбия \", допълни Вучич.\r\n„Искаме свобода на движение, обмен на знания, по-интензивна търговия с Прищина и по-добри отношения, а те нека си говорят каквото си искат. Да се борим и да покажем кой е по-силен – това не е в ума ми и не искам да реагирам така\", категоричен бе сръбският държавен глава. \r\nВ понеделник президентът на Косово Хашим предупреди, че на „заплахите от Сърбия\" ще бъде отговорено с „пушки\".\r\n„Ще реагираме на тези заплахи точно както реагирахме преди 19 г. - с пушки\", закани се Тачи в реч, изнесена на наблюдателната кула в Кошаре по повод годишнината от битката между тогавашната югославска армия и Армията за освобождение на Косово (АОК).  \r\nПрез април 1999 г. югославската армия стартира операция, за да предотврати влизането на територията на тогавашната провинция Косово и Метохия на членовете на АОК. Сраженията при Кошаре завършват на 10 юни 1999 г. с подписването на Договора от Куманово. Косовските албанци отбелязват деня, в който - според тях – „границата между албанските земи е окончателно премахната\".\r\n***", "date": "2018.04.10", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/10/2509394/dobrich-29-godishen-mazh-e-zadarzhan-po-iskane-za-ekstraditsiya-v-sasht-sled-razsledvane-za-narushavane-na-embargoto-za-targoviya-sas-siriya-sadat-shte-se-proiznese-na-11-april.html", "text": "Окръжният съд в Добрич ще реши на 11 април има ли основание 29-годишният Желяз Андреев от Добрич, задържан във връзка с водено във Флорида разследване за нарушаване на ембаргото за търговия със Сирия, да бъде освободен от ареста и има ли достатъчно аргументи за поискана от САЩ екстрадиция на Андреев. Това заяви за Радио „Фокус“ – Варна окръжният прокурор на Добрич Пламен Николов. Той подчерта, че ще бъде спазен стриктно Законът за екстрадицията и европейската заповед за арест. Все още не е ясно дали мъжът ще бъде освободен от ареста, където е задържан за 72 часа. По думите на Пламен Николов, ако не постъпят достатъчно документи, посочващи вината му, ще бъде освободен. По отношение на Закона тъй като става въпрос за САЩ, които не са член на Общността, не може да се говори за изпълнение на Европейска заповед за арест. Ако от Щатите постъпят документи, които доказват вината на добричлията по посоченото престъпление и убедят властите в страната ни, че има извършено такова, Желяз Андреев ще бъде екстрадиран, категоричен е Пламен Николов. Задържането му за 72 часа е с постановление на Върховна касационна прокуратура, допълни той. Арестът е във връзка с водено разследване във Флорида, САЩ, срещу 11 души, които са обвинени, че са нарушили ембаргото за търговия със Сирия. Петима от тях са българи. Сред тях е и Желяз Андреев.\r\nЖулиета НИКОЛОВА", "date": "2018.04.10", "title": "Добрич: 29-годишен мъж е задържан по искане за екстрадиция в САЩ след разследване за нарушаване на ембаргото за търговия със Сирия, съдът ще се произнесе на 11 април"}
{"url": "http://www.focus-news.net/news/2018/04/10/2509400/sdvr-predpriema-merki-za-ohrana-na-reda-vav-vrazka-s-macha-mezhdu-otborite-na-tsska-i-levski-na-11-april.html", "text": "СДВР предприема мерки за охрана на обществения ред и безопасност на движението в столицата във връзка с предстоящата  футболна среща от турнира „Купа България“ между отборите на ПФК ”ЦСКА” и ПФК „Левски” на 11 април (сряда), от 18.00 часа на Национален стадион ”Васил Левски”. Това съобщиха от пресцентъра на МВР.\r\nПреди, по време и след провеждането на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Планирани са стриктни действия  за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона. \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат  частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 16 часа.", "date": "2018.04.10", "title": "СДВР предприема мерки за охрана на реда във връзка с мача между отборите на ”ЦСКА” и „Левски” на 11 април"}
{"url": "http://www.focus-news.net/news/2018/04/10/2509402/sport-strelyaha-po-karavanata-na-floyd-meyuedar-pred-hotel-v-atlanta-ima-ranen-bodigard.html", "text": "Бившият световен шампион по бокс в полусредна категория Флойд Мейуедър е попаднал под обстрел от неизвестни лица, съобщава Си-Ен-Ен. Кортежът на шампиона е бил съставен от три автомобила пред нощен клуб в Атланта. Срещу караваната е бил открит огън от друг автомобил. Мейуедър е невредим, но е пострадал един от неговите телохранители - Грег ла Роса, който има рана в крака и вече е настанен в болница. \r\nПолицията още няма яснота кои са нападателите и каква е причината за въоръжената атака. Смята се обаче, че тя не е случайна. Самият Флойд Мейуедър още не е дал показания, но предстои това да се случи.\r\nВенцислав ДРАГОМАНОВ", "date": "2018.04.10", "title": "Спорт: Стреляха по караваната на Флойд Мейуедър пред хотел в Атланта, има ранен бодигард"}
{"url": "http://www.focus-news.net/news/2018/04/10/2509401/credissimo-super-nov-model-za-finansirane-s-obraten-lizing.html", "text": "Водеща ФинТек група в онлайн кредитирането - Credissimo, представи нов модел за финансиране, фокусиран в сегмента обратен лизинг, съобщават от пресцентъра на компанията. Услугата се предлага от дружеството Credissimo Супер, като предоставя на потребителите възможност да получат суми до 20 000 лв., гарантирайки с личния си автомобил.\r\nТова е поредната стъпка в разширяването на финансовото портфолио на групата, която със своя 10 годишен опит заема водещи позиции на пазарите в България, Македония и Полша.\r\n„Като европейски лидер във ФинТек сферата и потребителски ориентирана група, ние в Credissimo постоянно търсим нови технологични решения, с които да отговяваме на потребностите на нашите клиенти. Credissimo Супер е изключително удобен начин за финансиране на всеки, който има нужда от сума до 20 000 лв., с период на изплащане до 48 месеца. Вярваме, че с новото ни предложение ще помогнем на много хора да получат бързо желаните средства, за да посрещнат спокойно разходите си, с помощта на автомобила си.“, заяви Славян Ценов, изпълнителен директор на компанията.\r\nЧрез своя новаторски подход, дружеството предоставя на потребителите възможност да попълнят лесно своето заявление за обратен лизинг изцяло онлайн, гарантирайки с личния си автомобил на www.credissimosuper.bg. Становище се получава в рамките на 15 минути, а след одобрение, сумата може да бъде усвоена на посочена от клиента банкова сметка или от всяка каса на EasyPay.\r\nНовият финансов продукт стартира със специално предложение за първите си клиенти, като предлага гратисно плащане до 6 месеца. Повече информация за  и промоционалните условия, можете да откриете на www.credissimosuper.bg. \r\nOт години, oбратният лизинг е масово наложен и изключително добре приет на световния финансов пазар. Компаниите, предлагащи този вид финансиране, отчитат сериозен ръст и развитие не само в САЩ, но и в Европа, предимно във Франция, Испания, Швейцария и Холандия.\r\nБългарската ФинТек група постоянно внедрява революционни решения и устойчиво се развива повече от 10 години, като продължава своята експанзия в Европа и Латинска Америка. Credissimo Супер е още едно доказателство, че групата ще продължи да отговаря на потребителските очаквания, предлагайки им изцяло нов модел за финансиране, чрез .", "date": "2018.04.10", "title": "Credissimo Супер – нов модел за финансиране с обратен лизинг"}
{"url": "http://www.focus-news.net/news/2018/04/10/2509403/varna-mgerb-podari-velikdenski-kozunatsi-na-sotsialni-tsentrove-v-grada.html", "text": "В навечерието на Великден МГЕРБ подари козунаци на социални институции във Варна, съобщиха от пресцентъра на ПП ГЕРБ – Варна. Младежката организация на ГЕРБ допринесе за празничното настроение в Центровете за настаняване от семеен тип на територията на общината. Осигурени бяха козунаци за всички центрове в кв. „Владислав Варненчик”, в кв. „Изгрев” и в с. Тополи, където са настанени деца и младежи с увреждания или лишени от родителски грижи.\r\nСоциалните работници благодариха за жеста и партийната подкрепа, която не за първи път получават. От МГЕРБ пожелаха светли празници на всички деца и младежи, настанени в центровете, както и на всеотдайните екипи, които ги даряват с много грижи и се стараят да поддържат семеен уют.", "date": "2018.04.10", "title": "Варна: МГЕРБ подари великденски козунаци на социални центрове в града"}
{"url": "http://www.focus-news.net/news/2018/04/10/2509407/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.10", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/04/10/2509406/pregled-na-osnovnite-temi-vav-velikotarnovskiya-pechat.html", "text": "„Хиляди посрещнаха Великден на Царевец“, е заглавие от областния всекидневник „Янтра Днес”. Над 4000 жители и гости на Велико Търново посрещнаха Възкресение Христово под открито небе на крепостта „Царевец”. Сред присъстващите на богослужението имаше туристи от цял свят. Те се изкачиха до Патриаршията „Възнесение Господне”, където за осма поредна година се проведе службата за Пасха. Извършиха я Великотърновският митрополит Григорий и свещеници от епархията. На празника дойдоха кметът Даниел Панов и зам.-кметът Снежана Данева-Иванова заедно със семействата си, областният управител проф. Любомира Попова, зам.-министърът на труда и социалната политика Росица Димитрова, както и други представители на местната власт.\r\n„Секира за празника: Краставиците във В. Търново удариха космическите 6 лв./кг“, е друга тема от ежедневника. За Великден краставиците на Общинския пазар във Велико Търново достигнаха космическите 6 лв. за килограм. За сравнение в съседния магазин кило трупно свинско месо струваше 5,50 лв. Намираха се и краставици по 5 лв./кг, като търговците обясняваха, че зеленчукът бил български, оранжериен, затова бил скъп. Само дни преди празниците на пазара вносните краставици струваха по 2,80 – 3,00 лв. за килограм. Същите после стават български и вече са на двойна цена. Като че ли всички търговци се бяха наговорили цената да бъде една и съща.\r\n„Кръст и икона „Възкресение Христово” дари на храм „Св. Трисветители” инж. Добромир Добрев“, е заглавие от трета страница на ежедневника. „Малки и големи събраха 150 чувала с отпадъци в кв. „Асенов“ и гората на Ксилифор“  четем на страница четири в изданието. На страница пет е в публикуван материал със заглавие: „Великденски хепънинг за децата организираха от БМЧК“.\r\nНа спортната страница на вестник „Янтра Днес“ четем: “Етър“ би с 2:1 “Дунав“ в елитната U17 група“.\r\n„Велико Търново посрещна Христовото възкресение на върха на Царевец“, е заглавие от първа страница на другия областен ежедневник - “Борба“.  Повече от 4000 търновци и гости на града, сред които и туристи от различни държави, посрещнаха Христовото Възкресение на Царевец, където Великотърновският митрополит Григорий отслужи Пасхалното богослужение. Точно в полунощ на Великден той изнесе благодатния огън пред Патриаршията музей „Възнесение Господне“, където сред гостите беше и кметът на Община Велико Търново инж. Даниел Панов с цялото си семейство.\r\n„С GPS-и следят нивата на реките Янтра и Белица“, е друга тема от ежедневника. Дигитална система ще следи в реално време нивата на реките Янтра и Белица. Три нивомера със съвременни датчици и оборудвани с GPS системи ще изпращат данните към контролен център, базиран в общината. Инвестицията е осигурена по общинската инвестиционна програма и е част от мерките за превенция и управление на рисковете от наводнения. Първият датчик вече е монтиран под моста на улица „Сан Стефано“ в кв. „Чолаковци“. Именно там е една от критичните точки на нивото на р. Янтра. Вторият и третият нивомер ще бъдат поставени в участък от течението на Янтра край с. Пушево и в Килифарево – в коритото на р. Белица.\r\n„22-годишен търновец роди идеята за организация “Терминал България“, “За Великден момченце получи мечтаната инвалидна количка“, “Санират още 28 блока в областния град“ и “Започва рмеонт на северния вход на старата столица“, са други заглавия от страниците на всекидневника.\r\n“Силно представяне на Емил Стефанов в шахматния шампионат“, “Железничарите“ си тръгнаха с точка от Враца, препънаха домакините за елита“ и “Тръмбешчани с важна победа в Габрово“, са акцентите от спортната страница на изданието.", "date": "2018.04.10", "title": "Преглед на основните теми във великотърновския печат"}
{"url": "http://www.focus-news.net/news/2018/04/10/2509404/kyustendil-sedem-chuvala-s-plastmasovi-kapachki-sa-sabrani-za-broeni-dni-v-ramkite-na-kampaniyata-dravche-po-dravche-da-zhiveem-po-dobre.html", "text": "Седем чувала с пластмасови капачки са събрани за броени дни в металното сърце, поставено на площад „Велбъжд” в рамките кампанията „Дръвче по дръвче, да живеем по-добре”. Това каза пред Радио „Фокус” – Кюстендил Елица Димитрова, един от организаторите на кампанията. Металното сърце беше поставено на площад „Велбъжд” на 28 март, а още за Великден то е било препълнено с пластмасови капачки, пускани от жители на града. Капачките вече са събрани в седем чувала, а сърцето продължава да стой на площада и в него отново се събират капачки. Предстои събраните до момента да бъдат предадени в пункт на фирма за отпадъци, а със средствата ще бъде закупен посадъчен материал за кампанията. Първата инициатива – облагородяване и засаждане на цветя и дървета, е насрочена за 15 април на терен на улица „Хаджи Димитър” в Кюстендил.\r\nВенцеслав ИЛЧЕВ", "date": "2018.04.10", "title": "Кюстендил: Седем чувала с пластмасови капачки са събрани за броени дни в рамките на кампанията „Дръвче по дръвче, да живеем по-добре”"}
{"url": "http://www.focus-news.net/news/2018/04/10/2509386/the-local-frantsiya-ear-frans-otmenya-stotitsi-poleti-zaradi-prodalzhavashtata-stachka.html", "text": "Националният авиопревозвач на Франция отменя стотици полети, планирани за вторник, 10 април, заради продължаващата стачка на пилотите, кабинния екипаж и наземния летищен персонал, чрез която служителите се надяват да си издействат по-високо заплащане, съобщава електронното издание The Local в местната си редакция. \r\nСтачните действия повлияха на международните и вътрешните пътувания, като една четвърт от всички полети, планирани за вторник, ще бъдат отменени.\r\nСамо 65% от полетите на дълги разстояния до и от парижкото летище „Шарл де Гол“ ще бъдат изпълнени по разписание, а от полетите със средни разстояния – 73%, съобщиха от „Еър Франс“. \r\nСиндикатите казват, че служителите заслужават да получат увеличение на трудовите си възнаграждения след години на затягане на коланите, благодарение на което превозвачът стана отново рентабилен. Настояванията на стачкуващите са за шестпроцентно увеличение на заплатите. \r\nРъководството на „Еър Франс“ изчислява, че 34% от пилотите, 26% от кабинния екипажа и 19% от наземния летищен персонал са се включили в стачните действия. Предложението на ръководството за повишаване на заплащането с 1% тази година бе отхвърлено.\r\nСиндикатите вече предупредиха, че ще организират нови стачки. На свой ред от „Еър Франс“ обявиха, че действията на служителите коства на компанията по 25 млн. евро на ден – пари, които би трябвало да инвестира в закупуване на самолети и създаване на работни места.\r\nОсвен служителите на „Еър Франс“, стачки организираха и работещите в държавния железопътен оператор SNCF, както и студенти, държавни служители, служители в енергийния сектор и др. Въпреки че отделните протести имат различни цели, те създадоха обща атмосфера на социално недоволство на фона на амбициозните реформи на президента Еманюел Макрон. Тереза Герова", "date": "2018.04.10", "title": "The Local (Франция): „Еър Франс“ отменя стотици полети заради продължаващата стачка"}
{"url": "http://www.focus-news.net/news/2018/04/10/2509409/varna-poradi-promivka-na-vodoem-v-s-tsarevtsi-mozhe-da-bade-spryano-vodopodavaneto-v-seloto.html", "text": "Поради промивка на водоем в с. Царевци може да бъде спряно водоподаването в селото до 17.00 часа. Това съобщиха за Радио „Фокус“ – Варна от дружество „Водоснабдяване и канализация“ във Варна. С прекъсване на водоподаването ще бъдат абонатите около ЖП гара и щаба на Флота до около 17.00 часа и домакинствата в карето: ул. „1 май“ , ул. „Георги Стаматов“ , ул. „Моряшка“ и ул. „Кирил и Методи“ до около 15.00 часа.", "date": "2018.04.10", "title": "Варна: Поради промивка на водоем в с. Царевци може да бъде спряно водоподаването в селото"}
{"url": "http://www.focus-news.net/news/2018/04/10/2509405/varna-organizatsiyata-na-gerb-vladislavovo-podari-velikdenski-kozunatsi-i-yaytsa-na-krizisen-tsentar.html", "text": "Великденски козунаци, яйца и тематична украса подари на обитателите от кризисния център към фондация „SOS семейства в риск“ във Варна организацията на ПП ГЕРБ-Владиславово. Това съобщиха от пресцентъра на ПП ГЕРБ – Варна. Благотворителната акция в навечерието на празника бе организирана по инициатива на районния ръководител на ПП ГЕРБ-Владиславово Николай Костадинов и общинските съветници от ГЕРБ-Варна Марица Гърдева и Николай Георгиев.\r\nМарица Гърдева, която е председател на групата на ГЕРБ в Общинския съвет, и Николай Георгиев, осигуриха на обитателите в центъра яйца, красиви стикери за декорация, лакомства и продукти от първа необходимост. И им разказаха за обредите и традициите, които се почитат на Възкресение Христово. Кметът на район „Владислав Варненчик“ Николай Костадинов, който е и ръководител на районната организация на ГЕРБ, изненада посетителите на кризисния център, подсигурявайки им традиционните за празника обредни хлябове – козунаци.\r\nВ момента в „SOS семейства в риск“ са настанени 5 жени и 3 дечица. Кризисният център към фондацията е създаден през 2008 г., като капацитетът му позволява там да бъдат обгрижвани десет души – жертви на насилие от цялата страна. Директор е Ана Николова. С тях работи екип от професионалисти – социални работници и психолози. Разчита се и на доброволци.\r\nРайонната организация на ПП ГЕРБ-Владиславово оказва помощ на центъра не за първи път. С нейно съдействие преди време са били оборудвани две помещения в кризисния център, а благотворителните инициативи по време на празници са традиция.", "date": "2018.04.10", "title": "Варна: Организацията на ГЕРБ-Владиславово подари великденски козунаци и яйца на кризисен център"}
{"url": "http://www.focus-news.net/news/2018/04/10/2509411/dimitar-margaritov-kzp-namiraneto-na-zlatnata-sreda-mezhdu-atraktivnoto-i-korektnoto-v-reklamata-shte-predpazi-potrebitelite-ot-zabludi.html", "text": "Най-важното е да се намери златното сечение между това рекламният продукт да бъде представен атрактивно и в същото време да се даде възможност на потребителя да си изгради точна представа какво ще си закупи, по какъв начин ще може да го ползва, без да се търси непременно бързото решение, недостатъчно добре информираният избор единствено с цел дадени продукти да бъдат реализирани на пазара. Особено валидно е за онлайн средата, защото в последно време и в бъдеще вероятно тя ще бъде основният терен, на който ще се излъчват тези послания. Коментарът е на председателя на Комисията за защита на потребителите (КЗП) Димитър Маргаритов в предаването „Бизнес старт” по Bloomberg TV Bulgaria по повод информацията, че през тази година за първи път разходите за търговски съобщения в уеб-пространството ще достигнат 40% от всички изразходвани за тази цел средства в световен мащаб. Това съобщиха от пресцентъра на КЗП.   \r\n„Процесът на трансформация е свързан с това, че активните и младите хора прекарват все повече своето време в Интернет – в социалните мрежи и платформи за електронно съдържание”, коментира Маргаритов. Той припомни, че от този месец предплатените в собствената ни страна абонаменти за онлайн съдържание са достъпни на територията на Европейския съюз, независимо в коя държава-членка се намирате. „Отпадането на виртуалните граници в онлайн средата допълнително стимулира увеличаването и на рекламните послания, които се излъчват през Интернет. Социалните мрежи влияят все повече не само върху общуването между хората като цяло, но и върху потребителското поведение. Те все по-често се ползват и за търговия – потребители си предоставят едни на други възможността да търгуват различни стоки, а и самите търговци осъзнават, че това е мястото за най-активно общуване. Това крие своите рискове за потребителите”, добави председателят на КЗП.  \r\nСпоред Маргаритов, на фона на всичко това, както и на данните, че около половината население на света използва Интернет, а 70% от хората там пазаруват в Мрежата, се очертава необходимостта от изграждане на култура, която да не позволи потребителите да станат жертва на опити на търговците за нелоялни практики. Това е особено важно с оглед обстоятелството, че „рекламата като продукт на креативността винаги може да съдържа илюстрация на въображение – не можем да очакваме да е абсолютно реалистична и припокриваща се с действителността. Именно това я отличава от всички други послания, които могат да носят информация за дадени продукти”, коментира Маргаритов. „Същевременно си даваме сметка, че в някои случаи могат да бъдат отправяни заблуждаващи послания, невярна информация, които посредством рекламата и по-атрактивните чисто визуални послания да доведат до това потребителите, които по-прибързано вземат решения или недообмислят някои моменти, да закупят неща, които не са им потребни или впоследствие да установят, че не са били изгодни за тях”, допълни той. Затова по думите му потребителите трябва да съпоставят офертите и да запазват хладнокръвие пред изкушаващите послания, а контролните органи да наблюдават обстановката и при сигнали и по собствена инициатива да премахват съдържание, което противоречи на закона.  \r\n„Търговците би трябвало да имат съзнание, както при пласирането на продуктите посредством онлайн магазините и платформите, така и когато избират рекламист и одобряват изготвената от него реклама за техните продукти с оглед коректността и лоялността, вместо да се търси заблуждаващият елемент и това, което може да донесе лесна печалба”, обърна внимание Маргаритов. Той подчерта, че особено в Интернет средата и социалните медии много по-бързо, отколкото във всяка друга комуникационна атмосфера се разбира, когато има нередности. \r\nВ заключение Маргаритов посочи, че „когато се подхожда разумно, ще могат да бъдат извлечени по-скоро ползи, отколкото неприятности от този тип общуване и начина, по който се развиват в съвременния свят отношенията във виртуалната среда”.", "date": "2018.04.10", "title": "Димитър Маргаритов, КЗП: Намирането на златната среда между атрактивното и коректното в рекламата ще предпази потребителите от заблуди"}
{"url": "http://www.focus-news.net/news/2018/04/10/2509413/varna-vidimostta-v-chast-ot-oblastta-e-namalena-poradi-magla.html", "text": "Видимостта в част от Варненска област е намалена поради мъгла, предаде репортер на Радио „Фокус“-Варна. Пътните настилки са предимно сухи, по високите, усойни места е възможно да има влажни пътни участъци. Трафикът по основните направления в област Варна се осъществява нормално, По данни на Агенция „Пътна инфраструктура“ по път Варна – Бургас от км 122+000 до км 124+000 се извършват  ремонтни дейности на асфалтовата настилка. Движението се осъществява в свободната лента, съобразно създадената организация за движение. По пътя Кранево – Варна при км 83+100 е ограничено движението на МПС над 10 т.. Обходният маршрут е през Кичево – Оброчище. По част от третокласната пътна мрежа в областта се извършват ремонтни дейности. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.", "date": "2018.04.10", "title": "Варна: Видимостта в част от областта е намалена поради мъгла"}
{"url": "http://www.focus-news.net/news/2018/04/10/2509391/ministar-lilyana-pavlova-kmetat-na-sofiya-yordanka-fandakova-i-holandskiyat-poslanik-bea-ten-tashar-shte-otkriyat-tsvetna-mozayka-pred-vhod-a6-na-ndk-na-11-april.html", "text": "Министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България Беа тен Тъшър ще открият цветна мозайка, изобразяваща логото на Българското председателство на Европейския съюз. Това съобщиха от правителствената информационна служба. Събитието се проведе утре, 11 април, от 09.30 часа, пред вход А6 на Националния дворец на културата.  \r\nИдеята за цветната мозайка е на Посолството на Кралство Нидерландия, подкрепена е от Столичната община и е израз на приятелството и партньорството на Нидерландия и България в рамките на Европейския съюз. Те е направена от 38 000 цветни луковици, дарение от Холандия, които бяха засадени в средата на октомври миналата година.  Дизайнер на цветната мозайка е Ян Хулдемонд, който е бил и главен дизайнер на световноизвестните градини Keukenhof.", "date": "2018.04.10", "title": "Министър Лиляна Павлова, кметът на София Йорданка Фандъкова и холандският посланик Беа тен Тъшър ще открият цветна мозайка пред вход А6 на НДК на 11 април"}
{"url": "http://www.focus-news.net/news/2018/04/10/2509412/sliven-spetsializirana-politseyska-operatsiya-peshehodna-pateka-shte-se-provede-v-grada.html", "text": "Специализирана полицейска операция „Пешеходна пътека“ ще се проведе в Сливен, съобщи пред Радио „Фокус“ – Сливен началникът на Районното управление на полицията в Сливен главен инспектор Димитър Кикьов. Операцията ще се състои първоначално на територията на град Сливен, а после и в останалите общински центрове в областта. Операцията е предизвикана от увеличения брой инциденти именно на пешеходни пътеки. Често те са предизвикани от самите пешеходци, които пресичат неправилно или излизащи внезапно на пътното платно, посочи Кикьов. Другата причина са водаците, които не осигуряват предимство на пешеходните пътеки. В различни часове на различни пътни участъци ще има засилено полицейско присъствие и нарушителите ще бъдат санкционирани. Кикьов припомни, че когато не се осигури предимство и се застраши живот на участник в движението се стига и до отнемане на шофьорска книжка. Ако не е създадена опасност за живота, санкцията е само парична. На неправилно пресичащите пешеходци също се налагат наказания – глоба от 20 лв. с фиш или акт.\r\nЛюдмила ЙОРГОВА", "date": "2018.04.10", "title": "Сливен: Специализирана полицейска операция „Пешеходна пътека“ ще се проведе в града"}
{"url": "http://www.focus-news.net/news/2018/04/10/2509415/pernik-negovo-preosveshtenstvo-belogradchishkiyat-episkop-polikarp-otsluzhi-arhiereyska-liturgiya-v-tsentralniya-pernishki-hram-sv-ivan-rilski.html", "text": "Негово Преосвещенство Белоградчишкият епископ Поликарп, който от 29 март е викарий на Софийска епархия, отслужи Архиерейска литургия в централния пернишки храм „Св. Иван Рилски“, съобщиха от пресцентъра на Община Перник. На ритуала присъства кметът на Община Перник Вяра Церовска и нейният екип, народният представител от ПП ГЕРБ д-р Александър  Александров , областният управител Ирена Соколова и десетки граждани. \r\n„Благодаря ви, че сте тук и ще отслужите литургия за празника в нашия храм. Желая ви успех и за мен е чест за ангажираността, която показвате. Много здраве и винаги да завършвате всичко, което започнете, с успехи“, с тези думи се обърна кметът  към Негово Преосвещенство. \r\nПерник е първото населено място  извън столицата, където епископ Поликарп  служи като софийски викарий.\r\nЕпископ Поликарп ще бъде пръв помощник на Светейшия български патриарх Неофит, който според църковния устав е и Софийски митрополит. \r\nЕпископ Поликарп е роден на 21 септември 1978 г. в Кюстендил. В православната вяра е възпитан в семейството му. Живее в село Блажиево, община Бобошево, и в Бобов дол.", "date": "2018.04.10", "title": "Перник: Негово Преосвещенство Белоградчишкият епископ Поликарп отслужи Архиерейска литургия в централния пернишки храм „Св. Иван Рилски“"}
{"url": "http://www.focus-news.net/news/2018/04/10/2509416/sofiya-dvizhenieto-po-avtomagistrala-trakiya-ot-km-14-do-km-15-v-posoka-burgas-se-osashtestvyava-v-izprevarvashtata-lenta.html", "text": "Движението по АМ \"Тракия\" от км 14 до км 15 в посока Бургас се осъществява в изпреварващата лента, поради ремонтни дейности, съобщиха от пресцентъра на Агенция \"Пътна инфраструктура\".", "date": "2018.04.10", "title": "София: Движението по автомагистрала \"Тракия\" от км 14 до км 15 в посока Бургас се осъществява в изпреварващата лента"}
{"url": "http://www.focus-news.net/news/2018/04/10/2509417/tass-federalnata-sluzhba-za-sigurnost-na-rusiya-e-predotvratila-shest-teroristichni-akta-ot-nachaloto-na-godinata.html", "text": "От началото на годината Федералната служба за сигурност на Руската федерация е предотвратила подготовката на шест терористични акта, включително срещу избирателни участъци и в търговски център. Това заяви председателят на Националния антитерористичен комитет (НАК) Александър Бортников, предава TACC.\r\n„В първото тримесечие на 2018 г. са извършени три престъпления с терористична насоченост: в Дагестан, в Хабаровски край и в Сахалинската област. На стадий подготовка са предотвратени шест терористични акта“, уточни Борников в рамките на заседание на НАК.\r\nСъщевременно той допълни, че от началото на 2018 г. в Русия е пресечена дейността на 12 терористични клетки. Задържани са 189 „бандити“ и техни поддръжници, а други 15 са неутрализирани. Тереза Герова", "date": "2018.04.10", "title": "ТАСС: Федералната служба за сигурност на Русия е предотвратила шест терористични акта от началото на годината"}
{"url": "http://www.focus-news.net/news/2018/04/10/2509419/dimitar-stefanov-kmet-na-tutrakan-obshtinata-poluchi-323-miliona-lv-evrofinansirane-za-vodnite-si-proekti.html", "text": "32,3 милиона лв. е еврофинансирането, което община Тутракан получи за водните си проекти, част от които е изграждането на пречиствателна станция. Това каза в сутрешния блок „Добро утро, България“ на Радио „Фокус“ кметът на Тутракан Димитър Стефанов. По думите му проектът за пречиствателната станция е бил изключително наложителен и чакан, като чрез реализираните дейности в река Дунав вече ще се изливат пречистени води. Позитивите ще бъдат видими както за жителите на дунавския град, така и за околната среда, добави той.  \r\n„Предвижда се да се построи пречиствателна станция, като заедно с пречиствателната станция ще се укрепи и самата свлачищна зона, която се намира в тази част на града. И разбира се, доизграждане на канализационна система на град Тутракан. В проекта са включени и две припомпващи станции. Мисля, че този проект отдаван трябваше да се реализира по простата причина, че отпадните води на града се изливат в международна река и наистина трябва да обърнем внимание на самата чистота на река Дунав“, уточни кметът на Тутракан. Работи се по обществените поръчки свързани с проекта, като се очаква да бъде изпълнен в 30 -месечен срок и с необходимото качество, каза още Димитър Стефанов и уточни, че вече са подписани договорите за подобряване на енергийната ефективност на сградите на „Пожарна безопасност“, „Гражданска защита“ и Общинската администрация. \r\nГрадоначалникът допълни, че през тази година в Общината ще бъде изграден и обучителен център за доброволци към „Гражданска защита“, който да се използва за зелено училище, когато няма обучения.", "date": "2018.04.10", "title": "Димитър Стефанов, кмет на Тутракан: Общината получи 32,3 милиона лв. еврофинансиране  за водните си проекти"}
{"url": "http://www.focus-news.net/news/2018/04/10/2509420/dobrich-traditsionniyat-horov-kontsert-ot-initsiativata-detski-hor-i-priyateli-shte-se-provede-na-14-april.html", "text": "Традиционният хоров концерт от  инициативата „Детски хор и приятели“ тази година ще е на 14 април (събота) от 11.30 ч. в Огледална зала „Нели Божкова“, съобщават от пресцентъра на Община Добрич.\r\nИзпълнения ще имат Детски хор „Маестро Захари Медникаров“ и Дамска хорова формация „Мистика“ с диригент Росица Дурмушлийска, клавирен съпровод Радостина Гроздева - Кръстева, солист Атанас Атанасов\r\nСмесен хор „Черноморски звуци“ град Балчик с диригент д-р Валентина Георгиева, хормайстор Наталия Смирнова, клавирен съпровод Марияна Тихолова и\r\nВокална студия „Съншайн“ град Балчик с диригент  д-р Валентина Георгиева, клавирен съпровод Марияна Тихолова, солист Ева Вебер\r\nКратка информация за съставите:Смесен хор „Черноморски звуци“ е създаден през 1914 г. и активно присъства в културния живот на Североизточна България. В творческата биография на хора са вписани множество участия, дипломи и награди от международни хорови конкурси и фестивали в цяла Европа. Има издадени 4 компактдиска, 2 документални филма  и историческа книга. \r\nЗа активен принос в българската музикална култура хорът е носител на четири престижни отличия: „Златна лира“ и „Кристално огърлие“ от СБМТД; „Златен плакет“ от БХС /три пъти/ и „Златна статуетка“ от СБК /2 пъти/. През 2014 г. хорът е удостоен с грамота от Община Балчик за цялостен принос в културния живот на гр. Балчик. Носител на златен и сребърен медал от IV Международен фестивал „Европа и нейните песни“ /Барселона, Испания 2001 г./ и Златен и сребърен медал от „Прага Кантат“ /Чехия 2010/, Сребърен диплом от VI международния коледен фестивал в гр. Краков /Полша 2015 г./\r\nОт 2011 г. хорът е организатор на едноименен международен хоров фестивал, който се провежда ежегодно в началото на месец юни. Хормайстор Наталия Смирнова, пианист Марияна Тихолова. \r\nВалентина Георгиева е доктор по музикознание, диригент, музикален педагог, ръководител на детски вокални формации, председател на Сдружение „Музикален свят-Балчик“, създател и артистичен директор на международния хоров фестивал „Черноморски звуци“. Възпитаник е на АМТИ-Пловдив. Специализирала хорово дирижиране в ДМА „П. Владигеров“-София, получава докторската си степен през 2013 г. в НБУ. Валентина Георгиева е активен участник в международни хорово-диригентски курсове, жури в национални и международни фестивали, член на Управителния съвет на Български хоров съюз. Диригент на смесен хор „Черноморски звуци“ от 1998 г.  Вокална студия „Съншайн“ при НЧ „Паисий Хилендарски-1870“ е създадена през есента на 2013 г. Изпълнителите са на възраст от 6 до 17 години. Репертоарът им съдържа детски песни от съвременни композитори. Вокалната студия участва в десетки концерти на територията на гр. Балчик и региона, традиционните коледни и пролетни концерти организирани от сдружение „Музикален свят-Балчик“ и в последните четири издания на Международния хоров фестивал „Черноморски звуци“.  В три поредни години /през 2015, 2016, 2017/, студията печели I-ва награда в общински детски конкурс „Моята България“, а през 2015 - Грамота за отлично представяне в Младежки фестивал „Млади таланти“, гр. София. През пролетта на 2016 г., в рамките на Музикални празници в гр. Шумен, Вокалната студия беше базисен състав в ателие „Съвременни методи за работа с детски певчески състави“ и участва в Панорама на българското хорово изкуство. През ноември 2016 г. Вокалната студия участва в 35-я Международен фестивал на хоровата музика „Й.Д.Чиреску“ /гр. Черна вода, Румъния/, през април 2017 г. имаше своето първо концертно турне в Република Словения, а през февруари 2018 г. концерти в гр. Валажске Мезиржичи, Република Чехия. \r\nОсновател и художествен ръководител на студията е д-р Валентина Георгиева, която се стреми да възпитава у децата високи естетически критерии, вокални умения и любов към песента. Пианист Марияна Тихолова.Добричкият детски хор е създаден през 1961 г. Неговият основател и диригент Захари Медникаров избира надарени деца от всички училища на града и се заема с много амбиция и ентусиазъм да ги обедини в перспективен творчески колектив. През 50-годишния си път този състав подготвя  богат и разнообразен репертоар – от  музиката на старите майстори до наши дни. Децата пеят с еднаква лекота както песни от детския свят, така и сложни произведения от световната музикална култура. Творческият маршрут на хора преминава от малък състав, в който децата в двегодишен период разучават леки детски песнички и преминават в среден състав. Там децата трупат репертоар, навлизат в истинския свят на хоровото пеене – изграждат чувство за музикална фраза, звучност, хармония и разбира се особено внимание се отделя на солфежа. Завършващ етап от обучението на хористите е концертния състав. Активното присъствие на детския певчески колектив има много измерения – традиционното участие в прегледа „Нова българска музика”, в националните ученически хорови празници „Добри Войников” в гр. Шумен, в международния хоров фестивал „Варненско лято” и в много други авторитетни форуми. От първото задгранично турне през 1965 г. в Чехословакия до последвалите блестящи изяви в много страни по света.\r\nВ репертоара на хора присъстват църковни православни песнопения, творби от ХVІ до ХVІІІ век, от предкласиката, класиката и романтизма до наши дни.\r\nОт 1985 г. до сега с детски хор „Маестро Захари Медникаров” работи Росица Дурмушлийска. От 2005 г. преподавател по солфеж и ръководител на малък състав е Андреана Димитрова. Клавирен съпровод е Радостина Гроздева-Кръстева. За израстването на детски хор „Маестро Захари Медникаров” са дали своя принос много диригенти, корепетитори, организатори и преподаватели по солфеж. Заслужено уважение към Фани Медникарова, Олга Иванова, Катя Попова, Божана Тонева, Мина Драгнева, Евгения Василева, Мими Хинева, Теодора Сотирова.\r\nАрхивите пазят топлите спомени на авторитети в областта на хоровото изкуство:\r\n„Добричкият хор е колектив, който не може да се изслуша равнодушно, хор, който пленява, грабва, омайва, хор, който достига до най-вълнуващия и трепетен момент на звуковата магия.”  Проф. Димитър Русков\r\n„Днес атмосферата в Италия (Арецо) е преди всичко българска. Хор като вашия в Италия е все още един сън.” Виторияно Маритан, диригент\r\n„От всички хорове, които съм слушал, аз считам този за най-добър” . Вл. Соколов, диригент\r\n„У децата на този хор е събуден усет към красота, който е станал тяхна втора природа. Когато пеят, те се вживяват невероятно силно в музикалните образи. Те стават чисти, одухотворени, като картини на Рафаел.”  Дороти Лании делла Гуара\r\n„Когато слушам детския хор от Добрич, чувствам сърцето ми и душата ми да вибрират с най-чистите интимни емоции, на които съм способен.”  Пабло Колино, диригент\r\n„Моите високи почитания към хора на г-н Медникаров, който накара да трептят сърцата на японците. Завиждам на българския музикален климат.” Проф. Сабуро Сонобе,Токио\r\n„Изявата на детския хор от Добрич беше категорична във всички измерения. Хористите на Медникаров музицират свободно и артистично при абсолютна интонация, звукова и художествена дисциплина.”  Проф. Васил Арнаудов\r\n„Благодаря на г-н Медникаров и неговите хористи за онова, което изживях при срешата ми с тяхната музика. Запазвам вълнуващ, покъртителен спомен.”  Филип Каар, БелгияДамска хорова формация \"Мистика\" с диригент Росица Дурмушлийска е сформирана спонтанно от бивши хористи на маестро Захари Медникаров през 2004 г. след негово юбилейно честване. Животът на всички хористи е свързан с музиката още от ранни детски години и това е резултат от дългогодишния труд на маестрото. През всички тези години \"Мистика\"   безвъзмездно и достойно е представяла България и град Добрич на много конкурси и фестивали у нас и в чужбина.  \r\nЗа изминалите 14 години \"Мистика\" има  над 160 изяви и може да отчете  доста богата концертна дейност. С успехи и награди са свързани участията на формацията в международни хорови фестивали у нас и в Румъния, Полша, Македония, Украйна, Италия, Унгария, Чехия, Австрия.  \r\nРепертоарът на формацията включва ортодоксална музика, кантати, български \r\nфолклор. Реализирани са и много съвместни концерти с Български камерен оркестър - Добрич, Духов оркестър - Добрич, изпълнявани са пиеси в съпровод на орган.\r\nОсновател и диригент на \"Мистика\" е Росица Дурмушлийска. Тя е завършила \r\nАМТИИ в град Пловдив в класа на маестро професор Иван Спасов. Тя е диригент на детски хор \"Маестро Захари Медникаров\" от 1985 г.  През 2011 г. Росица Дурмушлийска е удостоена с титлата \"Маестра\" на международния фестивал на църковната музика в гр. Лидо ди Йезоло, Италия. През 2017 г. „Мистика” получи първо място, златен медал, грамоти и награди за участието си в I-я международен хоров фестивал в Питещи – Унгария. За своя 10-годишен юбилей и за активно участие в културната дейност на град Добрич формация „Мистика” е наградена с диплом по случай 1-ви ноември  2014 г. Деня на народните будители.", "date": "2018.04.10", "title": "Добрич: Традиционният хоров концерт от  инициативата „Детски хор и приятели“ ще се проведе на 14 април"}
{"url": "http://www.focus-news.net/news/2018/04/10/2509421/burgas-gradat-shte-se-vklyuchi-v-natsionalnata-initsiativata-na-balgarskiya-horov-sayuz-balgariya-pee-2018-g-s-kontsert-na-21-april.html", "text": "За първи път Бургас ще се включи в националната инициативата на Българския хоров съюз \"България пее\" 2018 г. с концерт, който ще се състои на 21 април, от 18:30 часа в залата на Културен дом на Нефтохимика. Това съобщиха от пресцентъра на Община Бургас.\r\nБургас ще се представи с вокален ансамбъл \"Фортисимо\" с диригент Милена Добрева, Детски хор \"Милка Стоева\" с диригент Светла Стоева, хор на ПФА \"Странджа\" - Бургас с хормайстор Атанаска Бонева, Народен хор \"Трепетлика\" с диригент Пепа Запрянова, хор \"Родна песен\" с диригент Левон Манукян, НУМСИ \"Проф. Панчо Владигеров\" ще участва с Представителен хор с диригент Тодорка Бинева и Детски хор с диригент Галя Русева.\r\n\"България пее\" е национална инициатива на Българския хоров съюз за популяризиране на хоровото пеене и поставянето му във фокуса на общественото внимание. Кампанията има за цел да покаже принадлежността на хиляди българи към това демократично и въздействащо изкуство, да представи красотата, богатството и колорита на хоровото майсторство в България; да обедини хоровете от страната в името на обща идея; да демонстрира потенциала и желанието за развитието на българските хорове у нас.\r\nСъбитието се организира от Община Бургас по инициативата на Български хоров съюз и е с вход свободен.", "date": "2018.04.10", "title": "Бургас: Градът ще се включи в националната инициативата на Българския хоров съюз \"България пее\" 2018 г. с концерт на 21 април"}
{"url": "http://www.focus-news.net/news/2018/04/10/2509423/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за организацията на хранена в детска градина „Иглика“ в Пещера и за предпочитанията на децата и културата им на хранене. Събеседник по темата ще бъде  Верка Климентова, директор на детската градина. Ще ви разкажем и за историята на църквата „Свети Димитър“ в родопския град, за даренията, които получава от миряните и за актуалното й състояние. Повече за нея ще ни разкаже отец Тодор от храма. В предаването ще научим повече и за изнесените сватбени ритуали, които се провеждат на крепостта „Перистера“ и за обичайти и традициите, свързани с тях. \r\nТелефоните за връзка със студиото са 0885 606692 и 034 420020.", "date": "2018.04.10", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/04/10/2509345/der-spiegel-shestimata-predpolagaemi-teroristi-arestuvani-na-berlinskiya-polumaraton-sa-otnovo-na-svoboda.html", "text": "Шестима предполагаеми ислямисти, арестувани в неделя на Берлинския полумаратон по подозрение за планиране на терористична атака, са отново на свобода. Срещу мъжете на възраст между 18 г. и 21 г. не бяха издадени заповеди за арест. Подозренията за подготовка на нападение при провеждането на спорното събитие не са подкрепени с конкретни доказателства, поясни за изданието Der Spiegel говорител на Прокуратурата във федералната германска столица.  \r\nПри претърсването на няколко апартамента и автомобили не са открити доказателства, които да потвърдят подозренията в тероризъм. Няма намерени експлозиви или оръжия – огнестрелни или хладни, увери говорител на полицията. \r\nСред шестимата заподозрени са двама предполагаеми ислямисти, познавали тунизиеца Анис Амри, който вряза камион в традиционния коледен базар в Берлин през декември 2016 г. Групата е била наблюдавана от правоохранителните органи. На фона на инцидента в Мюнстер, „това беше предпазна мярка“, заяви представител на кръговете по сигурността. \r\nВ неделя полицията във федералната германска столица потвърди арестуването на шестима души след края на 38-мото издание на Берлинския полумаратон. Непосредствено преди началото на спортното събитие са представени „някои доказателства, че задържаните на възраст от 18 г. до 21 г. са били замесени в подготовката на престъпление, свързано със събитието\", поясниха от полицията, без обаче да споменават за възможна терористична атака. \r\nПо-рано в същия ден Die Welt съобщи, че германската полиция е предотвратила терористичен атентат срещу Берлинския полумаратон, който тази година се проведе в неделя, 8 април. \r\nСпоред изданието сред групата арестувани има лице, което е пряко свързано с кръговете на Анис Амри – тунизиецът, който извърши терористичното нападение от 19 декември 2016 г. срещу коледния базар във федералната германска столица. Жилището на един от четиримата е било претърсено от правоохранителните органи малко преди нападението на „Брайтшайдплатц“.\r\nДванадесет души загинаха в първата голяма ислямистка атака в Германия от декември 2016 г. Други посетители на коледния пазар бяха сериозно ранени. Тунизиецът Анис Амри успя да избяга, без да бъде разпознат. За няколко дни той успя да прекоси почти половин Европа. На 23 декември той бе застрелян от италианската полиция близо до Милано.Тереза Герова", "date": "2018.04.10", "title": "Der Spiegel: Шестимата предполагаеми терористи, арестувани на Берлинския полумаратон, са отново на свобода"}
{"url": "http://www.focus-news.net/news/2018/04/10/2509348/valentin-martinov-chlen-na-us-na-sszb-ne-se-li-nameri-reshenie-na-problemite-v-sektor-sigurnost-sindikalnite-chlenove-shte-podnovyat-protestite.html", "text": "Не се ли намери решение на проблемите в сектор „Сигурност“ синдикалните членове ще подновят протестите. Това каза в сутрешния блок „Добро утро, България“ на Радио „Фокус“ Валентин Мартинов, Член на УС на Синдиката на служителите в затворите във връзка с днешното съвещание, свикано от правосъдния министър Цецка Цачева. По думите му необходима е цялостна промяна във водената досега политика към служителите в затворите. „Засега прекратихме протестните действия, тъй като след срещата с премиера Бойко Борисов ни беше обещано изравняване на социалните придобивки с колегите от МВР, но всеки момент може да ги подновим. След случаите на бягството от Софийския затвор на двамата рецидивисти и нападението на служител, мисля че трябва да покажем по някакъв начин, че не трябва да се продължава така“, поясни той. Валентин Мартнов добави, че преди планираната среща при министър Цачева служители на затвори от цялата страна ще се съберат на демонстрация, с която да покажат съпричастност с колегите си от Софийския затвор. Случаят с двамата избягали затворници не е прецедент, като той е резултат на проблеми, за които синдикатите са алармирали многократно през последните 10 години, каза още той.", "date": "2018.04.10", "title": "Валентин Мартинов, Член на УС на ССЗБ: Не се ли намери решение на проблемите в сектор „Сигурност“ синдикалните членове ще подновят протестите"}
{"url": "http://www.focus-news.net/news/2018/04/10/2509424/d-r-maya-rasheva-tsentar-za-speshna-meditsinska-pomosht-varna-dezhurnite-ekipi-ne-sa-bili-dopalnitelno-natovareni-prez-chetirite-pochivni-dni.html", "text": "Екипите на Центъра за спешна медицинска помощ – Варна не са били допълнително  натоварени през четирите почивни празнични дни по Великден. Това каза за Радио „Фокус“ – Варна д-р Мая Рашева, директор на Центъра за спешна медицинска помощ във Варна. „Натовареността на екипите е била като един нормален ден“, заяви д-р Мая Рашева. По думите й в рапорта няма отбелязани тежки пътнотранспортни произшествия. Обичайно екипите на Центъра за спешна медицинска помощ най-често са викани във връзка със сърдечно -съдови заболявания и мозъчно-съдови инциденти, отбеляза д-р Мая Рашева.\r\nМарияна ВАЛЕНТИНОВА", "date": "2018.04.10", "title": "Д-р Мая Рашева, Център за спешна медицинска помощ – Варна: Дежурните екипи не са били допълнително натоварени през четирите почивни дни"}
{"url": "http://www.focus-news.net/news/2018/04/10/2509422/pazardzhik-367-dushi-sa-preminali-prez-speshniya-tsentar-na-oblastnata-bolnitsa-prez-chetirite-praznichni-dni.html", "text": "Общо Общо 367 души са преминали през Спешния център на Областната болница в Пазарджик през четирите празнични дни, съобщи за Радио „Фокус“ – Пазарджик д-р Дола Шопова, зам.-директор на болницата. От тях 87 пациенти са хоспитализирани в лечебното заведение. Само двама от тях са приети след претърпян пътен инцидент, като единият е с комоцио, а другият - със счупена ръка. „Като цяло пациентите, които са приети в болницата са със стари хронични заболявания или вследствие на битов травматизъм. За щастие, няма хоспитализирани деца с тежки заболявания. Като цяло дежурствата през празничните дни в Спешния център са преминали спокойно“, уточни д-р Шопова. Тя допълни, че всички хоспитализирани пациенти са под наблюдение и за тях се полагат качествени медицински грижи.\r\nАлбена ЖИЛЕКОВА", "date": "2018.04.10", "title": "Пазарджик: 367 души са преминали през Спешния център на Областната болница през четирите празнични дни"}
{"url": "http://www.focus-news.net/news/2018/04/10/2509428/a1-on-makedoniya-tsenite-na-pochivkite-v-gartsiya-sa-po-visoki-zaradi-noviya-danak-za-prebivavane.html", "text": "Цените за настаняване в Гърция ще бъдат по-високи през настоящия летен сезон заради новия данък за пребиваване, който влезе в сила от началото на годината, отбелязва скопският телевизионен канал A1 On, като припомня, че нощувките ще поскъпнат с между половин и четири евро, в зависимост от типа на настаняването.\r\nПрезидентът на Гръцката федерация на хотелиерите и председател на Съюза на хотелиерите от Халкидики Григорис Тасиос обясни, че туристическата такса се прилага за стая, а не на човек. Тя се събира от туристите при пристигането им и важи както за настаняване в хотели, така и в апартаменти и стаи под наем. Размерът на изискуемата сума зависи от категорията на съоръжението – половин евро за категория от една и две звезди, 1,5 евро за хотелите с три звезди, три евро – за четири звезди и четири евро за петзвездните хотели. \r\nВъвеждането на данъка за пребиваване бе гласувано в гръцкия парламент на 22 май 2016 г., а решението е да влезе в сила на 1 януари 2018 г.\r\nТуристите, които планират уикенди или прекарват лятна почивка в Гърция, ще трябва да вземат предвид и пътните такси. Към настоящия момент за Халкидики и Солун движението по магистралата се таксува с 1,80 евро на посока. За пътуване с автомобил до столицата Атина, туристите ще трябва да предвидят около 37 евро в посока.Тереза Герова", "date": "2018.04.10", "title": "A1 On (Македония): Цените на почивките в Гърция са по-високи заради новия данък за пребиваване"}
{"url": "http://www.focus-news.net/news/2018/04/10/2509427/obshtina-grad-dobrich-obyavyava-za-otkrita-protsedurata-za-kandidatstvane-po-programata-za-finansirane-na-grazhdanski-initsiativi.html", "text": "Община град Добрич обявява открита процедурата за кандидатстване по Програмата за финансиране на граждански инициативи  в полза на местната общност от бюджета на общината за 2018 година, съобщават от пресцентъра на общината. \r\nПроектните предложения на неправителствените организации и граждански сдружения на територията на град Добрич се подават чрез формуляр за кандидатстване, съгласно изискванията на Програмата, приета с Решение № 19-9/24.04.2017 год. на Общински съвет.\r\nКраен срок за кандидатстване – 10.05.2018 год., 17 часа. Получените след този срок предложения няма да бъдат разглеждани.\r\nС Програмата, формуляра за кандидатстване и приложенията можете да се запознаете на сайта на Община град Добрич www.dobrich.bg.  \r\nНа 24.04.2018 год. от 13.30 часа в Малка заседателна зала (втори етаж), Комисията по Програмата организира Информационен ден за кандидатстващите организации. Всеки кандидат може да зададе въпросите си и да получи необходимата му информация преди подаването на проектните предложения.", "date": "2018.04.10", "title": "Община град Добрич обявява за открита процедурата за кандидатстване по Програмата за финансиране на граждански инициативи"}
{"url": "http://www.focus-news.net/news/2018/04/10/2509426/nsi-prez-fevruari-2018-g-indeksat-na-promishlenoto-proizvodstvo-namalyava-s-15-v-sravnenie-s-predhodniya-mesets.html", "text": "По предварителни данни през февруари 2018 г. индексът на промишленото производство, изчислен от сезонно изгладените данни, намалява с 1.5% в сравнение с януари 2018 година. Това съобщиха от пресцентъра на Националния статистически институт. \r\nПрез февруари 2018 г. при календарно изгладения индекс на промишленото производство е регистриран спад от 1.0% спрямо съответния месец на 2017 година. Месечни изменения\r\nПрез февруари 2018 г. увеличение спрямо предходния месец е регистрирано в производството и разпределението на електрическа и топлоенергия и газ - с 1.4%, а намаление е отчетено в добивната промишленост - с 4.3%, и в преработващата промишленост - с 3.2%. \r\nПо значителен спад в преработващата промишленост е регистриран при: производството на изделия от други неметални минерални суровини - с 9.2%, производството на дървен материал и изделия от него, без мебели  - с 9.1%, печатната дейност и възпроизвеждането на записани носители - с 8.2%, производството на хранителни продукти - със 7.0%. Ръст се наблюдава при: производството на тютюневи изделия - с 14.1%, обработката на кожи; производството на обувки и други изделия от обработени кожи без косъм - с 8.5%, производството на превозни средства, без автомобили - с 4.0%. Годишни изменения\r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 1.0%, а спад е регистриран в добивната промишленост - с 14.2%, и в производството и разпределението на електрическа и топлоенергия и газ - с 2.3%.\r\nПо-значително увеличение в преработващата промишленост спрямо предходната година се наблюдава при: производството на превозни средства, без автомобили - с 62.2%, производството на автомобили, ремаркета и полуремаркета - с 15.8%, ремонта и инсталирането на машини и оборудване - с 11.5%, производството на мебели - с 10.3%. Намаление е отчетено при: производството на дървен материал и изделия от него, без мебели - с 18.7%, производството на текстил и изделия от текстил, без облекло - с 10.4%, производството на химични продукти - със 7.9%, печатната дейност и възпроизвеждането на записани носители - със 7.8%.", "date": "2018.04.10", "title": "НСИ: През февруари 2018 г. индексът на промишленото производство намалява с 1.5% в сравнение с предходния месец"}
{"url": "http://www.focus-news.net/news/2018/04/10/2509429/silistra-dvama-obvinyaemi-proizvezhdali-i-razprostranyavali-narkotitsi-ostavat-v-aresta.html", "text": "31-годишният Неделчо Н. и съучастникът му – 28-годишният Красимир Д., са задържани с определение на Силистренския окръжен съд. Двамата мъже са привлечени като обвиняеми по досъдебно производство за държане на канабис и разпространение и производство на амфетамини в лаборатория в силистренското село Айдемир. Това съобщиха от Апелативна прокуратура – Варна.\r\nЛабораторията е разкрита след специализирана полицейска операция, проведена на 5 април тази година. При нея са иззети общо 60 грама амфетамини, произведени от двамата обвиняеми, и още 40 грама канабис. В същото време в Стара Загора е задържана пратка с амфетамин, произведен от лабораторията в Айдемир. Срещу получателите там е образувано друго досъдебно производство.\r\n31-годишният Неделчо Н. е извършил престъплението по член 354а, ал. 1, във връзка с член 20, ал. 2 от НК, в което го обвинява Окръжната прокуратура в Силистра, в изпитателния срок на условно предсрочно освобождаване от затвора по ефективна присъда за същото престъпление. \r\nПродължават процесуално-следствените действия по разкритата лаборатория за амфетамини в село Айдемир под ръководството на Окръжната прокуратура в Силистра.", "date": "2018.04.10", "title": "Силистра: Двама обвиняеми, произвеждали и разпространявали наркотици, остават в ареста"}
{"url": "http://www.focus-news.net/news/2018/04/10/2509425/makedoniya-spored-premiera-zoran-zaev-pregovorite-za-imeto-navlizat-vav-finalnata-prava.html", "text": "Македонският премиер Зоран Заев смята, че преговорите за името с Гърция навлизат във финалната права, предава телевизия \"Канал 5\", като се позовава на негово интервю пред държавната агенция МИА.\r\nСпоред Заев \"ако последва съобщение за предстояща среща на ниво министър-председатели, това трябва да означава конкретно потвърждение за правилността на посоката, в която се върви и за намиране на предстоящо решение.\"\r\nТелевизията съобщава, че след срещата на външните министри Никола Димитров и Никос Коцияс, която трябва да се проведе в Охрид на 12 април 2018 г., четвъртък, ще последва нова лидерска среща на политическите партии, най-вероятно през уикенда.\r\nВ началото на следващата седмица ще бъде обявен докладът за напредъка на Македония, в който се очаква правителството да получи безрезервна европейска подкрепа. Тереза Герова", "date": "2018.04.10", "title": "Македония: Според премиера Зоран Заев преговорите за името навлизат във финалната права"}
{"url": "http://www.focus-news.net/news/2018/04/10/2509414/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В днешното издание на предаването „Добре дошли в Свищов“ на Радио „Фокус“ – Велико Търново продължаваме да Ви запознаваме с по-важните акценти от програмата на Община Свищов, посветена на пролетните празници. Част от нея и през настоящата година ще бъде Националният конкурс за млади изпълнители на популярна песен „Звездици за Лора“. Музикалното състезание се организира за 14 – та поредна година в памет на свищовските ученици, загинали при трагичен инцидент в река Лим през 2004 година. Повече за участниците, които ще се включат през настоящата година, регламентът, наградите и очакванията ще ни разкаже един от организаторите и баща на едно от децата Илиян Николов. И още в минутите на предаването ще Ви запознаем и с най-новия социален проект на Община Свищов, с който ще бъде увеличен капацитета на Дневния център за деца с увреждания в града. Предстои да бъдат извършени преустройство и ремонт на сградата. Средствата са осигурени по Оперативна програма „Региони в растеж“ 2014-2020 г., а повече за това какво ще включват дейностите ще научим от директорката на Центъра Теменужка Тодорова. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.04.10", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/04/10/2509433/nsi-prez-fevruari-2018-g-oborotat-v-targoviyata-na-drebno-belezhi-rast-ot-31-v-sravnenie-sas-sashtiya-mesets-na-predhodnata-godina.html", "text": "По предварителни сезонно изгладени данни през февруари 2018 г. оборотът в раздел „Търговия на дребно, без търговията с автомобили и мотоциклети“ по съпоставими цени запазва равнището на предходния месец. През февруари 2018 г. оборотът в търговията на дребно, изчислен въз основа на календарно изгладени данни, бележи ръст от 3.1% в сравнение със същия месец на предходната година. Това съобщават от пресцентъра на Националния статистически институт. Месечни изменения\r\nПрез февруари 2018 г. се наблюдава по-значителен ръст на оборота спрямо предходния месец при търговията на дребно с фармацевтични и медицински стоки - с 6.5%. Намаление е отбелязано при: търговията на дребно чрез поръчки по пощата, телефона или интернет - с 6.8%, търговията на дребно с автомобилни горива и смазочни материали - с 5.3%, търговията на дребно с компютърна и комуникационна техника - с 4.8%, и търговията на дребно с разнообразни стоки - с 1.2%. Годишни изменения\r\nПрез февруари 2018 г. в сравнение със същия месец на 2017 г. оборотът нараства по-значително при: търговията на дребно с фармацевтични и медицински стоки - с 15.3%, търговията на дребно с битова техника, мебели и други стоки за бита - с 6.3%, и търговията на дребно с хранителни стоки, напитки и тютюневи изделия - с 5.4%. Спад е регистриран при: търговията на дребно чрез поръчки по пощата, телефона или интернет - с 9.8%, търговията на дребно с автомобилни горива и смазочни материали - със 7.5%, и търговията на дребно с текстил, облекло, обувки и кожени изделия - със 7.4%.", "date": "2018.04.10", "title": "НСИ: През февруари 2018 г. оборотът в търговията на дребно бележи ръст от 3.1% в сравнение със същия месец на предходната година"}
{"url": "http://www.focus-news.net/news/2018/04/10/2509432/pregled-na-osnovnite-temi-vav-varnenskiya-pechat.html", "text": "„Имотите поскъпват с до 10%“,  е водещото заглавие първа страница в днешния брой на варненския вестник „Черно море“. Цените на недвижимите имоти у нас се повишават с около 8 – 10 процента на година и достигат нереално високи цени. „Светли вторник е, почитаме Св. Богородица“, ни информира на стр. 3 изданието. Във всички варненски православни храмове ще бъдат отслужени литургии. Светлата седмица започна след Великден. Нарича се така, защото възкресението на Христос донася просветление за всички. „Д-р Анастасия Головина – жената, заслужила правото да каже „и аз съм человек“, четем на стр. 5. Приносът на първата българка – дипломиран лекар, за развитието на страната ни след Освобождението Когато говорим за тази жена, много лесно бихме се изкушили от позицията на времето да се съсредоточим върху професионалните й постижения, които съвсем не са малко – повече от 130 научни статии, публикувани в 20 периодични издания, между които има немски, руски и американски и да пропуснем факта, че става дума не само за първата българка лекарка, но и за първата българка с висше образование. „Въвеждат ековинетки в три цвята за колите“, съобщава още вестникът. Ековинетки с различен цвят ще лепим до месеци на колите си. Цветът на стикерите ще се определя от вредните изгорели газове, които изхвърля автомобилът.", "date": "2018.04.10", "title": "Преглед на основните теми във варненския печат"}
{"url": "http://www.focus-news.net/news/2018/04/10/2509434/kyustendil-448-patsienti-sa-obsluzheni-po-vreme-na-praznichnite-dni-ot-ekipite-na-speshen-tsentar-v-oblastta.html", "text": "448 пациенти са обслужени по време на празничните дни от екипите на „Спешен център” в област Кюстендил. Това съобщи за Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите й 253 са били домашните посещения, а останалите са извършени амбулаторни прегледи на място. „Имаме една катастрофа с пострадал млад мъж, който е настанен със съмнение за комоцио в дупнишката болница. Нямаме други инциденти. Не сме имали проблеми по отношение на създадената от нас организация. Имахме екип в Рилски манастир във връзка с по-високата посещаемост. Там също имаме прегледани хора, но не и настанени в лечебно заведение”, каза д-р Георгиева. Според нея една малка част от пациентите са били прекалили с алкохол или храна, но като цяло патологията е идентична и с останалите дни – инфаркт, инсулт, кризи. „Няма особена разлика от това, че тези хора са били обслужени през празничните дни, изключвал хората с алкохолни или хранително отравяния”, каза д-р Георгиева. По думите й е имало и хора, които са били с вирусни заболявания заради промяната в температурите.\r\nВенцеслав ИЛЧЕВ", "date": "2018.04.10", "title": "Кюстендил: 448 пациенти са обслужени по време на празничните дни от екипите на „Спешен център” в областта"}
{"url": "http://www.focus-news.net/news/2018/04/10/2509431/plovdiv-1414-patsienti-sa-preminali-prez-speshnite-kabineti-na-otdelenieto-po-speshna-meditsina-na-umbal-sveti-georgi-prez-praznichnite-dni.html", "text": "1414 пациенти са преминали през спешните кабинети на Отделението по спешна медицина на УМБАЛ „Свети Георги“ – Пловдив по време на четирите празнични дни – от 6 до 9 април включително. Това съобщиха за Радио „Фокус“-Пловдив от пресцентъра на лечебното заведение. Преминалите през спешните кабинети са с около 120 повече в сравнение със същия празничен период на миналата година. Тогава, по време на Великденските празници, от 14 до 17 април 2017 г., прегледаните са били  1297 души, от които 340 са били хоспитализирани. Тази година хоспитализираните са 305 души.\r\nПрез „Детското спешно отделение“ са преминали 435 деца, което е с 38 повече от миналата година. Звено „Хирургия“ са посетили 351 пациенти, а през миналата година техният брой е бил 279.\r\nЗавишение се отчита и при „Вътрешни болести“ и „Ортопедия и травматология“. Тази година по Великден те са имали съответно 233  и 219 пациенти, а през 2017 г. – 190 и 201.\r\nПрез останалите спешни кабинети на УМБАЛ „Свети Георги“ от 6 до 9 април са преминали 176 души. През миналата година броят на тези пациенти е бил по-голям – 230.\r\nЦветана ТОНЧЕВА", "date": "2018.04.10", "title": "Пловдив: 1414 пациенти са преминали през спешните кабинети на Отделението по спешна медицина на УМБАЛ „Свети Георги“ през празничните дни"}
{"url": "http://www.focus-news.net/news/2018/04/10/2509430/dots-d-r-snezha-zlateva-voennomorska-bolnitsa-varna-nyama-registrirani-sluchai-na-zloupotrebili-s-alkohol-ili-narkotitsi-prez-pochivnite-dni.html", "text": "Няма регистрирани във Военноморска болница – Варна случаи на злоупотребили с алкохол или наркотици през четирите почивни празнични дни по Великден. Това каза за Радио „Фокус” – Варна доц. д-р Снежа Златева, ръководител на Клиниката по интензивно лечение на остри отравяния и токсикоалергии към Военноморска болница – Варна. Тя допълни, че в момента в клиниката се лекуват 9 души, сред които двама възрастни, пострадали при пожар. В отделението се лекуват още пациенти с предизвикани алергични реакции след употреба на медикаменти, както и случай на злоупотреба с медикаменти, допълни доц. д-р Снежа Златева.\r\nМарияна ВАЛЕНТИНОВА", "date": "2018.04.10", "title": "Доц. д-р Снежа Златева, Военноморска болница – Варна: Няма регистрирани случаи на злоупотребили с алкохол или наркотици през почивните дни"}
{"url": "http://www.focus-news.net/news/2018/04/10/2509436/sport-izpalkomat-na-fide-poiska-ostavkata-na-prezidenta-kirsan-ilyumzhinov.html", "text": "Изпълкомът на Международната федерация по шахмат поиска оставката на президента Кирсан Илюмжинов. За оттеглянето на руснака гласуваха 14 души, а \"против\" бе само един на заседанието в Минск. Причината е, че швейцарската банка UBS планира да закрие сметката на федерацията заради санкции на САЩ към Илюмжинов, което би довело до финансови проблеми във ФИДЕ.\r\nВече се появиха и няколко кандидати за поста. Сред тях са вицепрезидентът Георгиос Макрополус (Гърция), който временно управлява организацията от април 2017 година, 12-тият световен шампион Анатолий Карпов, както и самият Илюмжинов. Изборът е на 3 октомври в Грузия.\r\nПрез 2015-а година Илюмжинов, който е президент на руската република Калмикия, бе включен в \"черния\" списък на САЩ с лица, които са помагали на правителството на Сирия.\r\nВенцислав ДРАГОМАНОВ", "date": "2018.04.10", "title": "Спорт: Изпълкомът на ФИДЕ поиска оставката на президента Кирсан Илюмжинов"}
{"url": "http://www.focus-news.net/news/2018/04/10/2509439/makedoniya-premierat-zoran-zaev-priklyuchva-s-konsultatsiite-za-predstoyashti-promeni-v-pravitelstvoto.html", "text": "Македонският премиер Зоран Заев приключва с консултациите за предстоящи промени в състава на правителството, предава скопската агенция \"Мета\".\r\nСпоред агенцията Заев е категоричен, че \"при вземането на крайното решение  ще се съобрази от една страна с критиките за дейността на отделните министри, а от друга - с високите очаквания на обществото\".\r\n\"Мета\" акцентира върху изявлението на премиера, че той има ясна представа както за реконструкцията на правителството, така и за кадровото \"проветряване\" на администрацията.Тереза Герова", "date": "2018.04.10", "title": "Македония: Премиерът Зоран Заев приключва с консултациите за предстоящи промени в правителството"}
{"url": "http://www.focus-news.net/news/2018/04/10/2509438/varna-nad-800-patsienti-sa-preminali-prez-speshniya-tsentar-na-bolnitsa-sveta-anna-prez-pochivnite-dni.html", "text": "Над 800 пациенти са преминали през спешния център на болница „Света Анна“ във Варна през четирите почивни празнични дни по Великден. Това съобщиха за Радио „Фокус“ – Варна от пресцентъра на болница „Света Анна“. През първия почивен ден – 6 април, през спешния център на варненския „Пирогов“ са преминали 177 души, на 7 април – 222, на 8 април – 195, на 9 април – 227 души. От болничното заведение допълниха, че се отчита незначителен ръст на броя на преминалите през спешния център пациенти през празничните почивни дни. Не са регистрирани тежки произшествия или инциденти, необходимостта от медицинска помощ е била свързана с обичайни оплаквания и заболявания.\r\nМарияна ВАЛЕНТИНОВА", "date": "2018.04.10", "title": "Варна: Над 800 пациенти са преминали през спешния център на болница „Света Анна“ през почивните дни"}
{"url": "http://www.focus-news.net/news/2018/04/10/2509410/sky-news-yuliya-skripal-e-izpisana-ot-bolnitsa.html", "text": "Юлия, дъщерята на бившия офицер от руското Главно разузнавателно управление (ГРУ) Сергей Скрипал, е изписана от болница, където бе настанена след отравянето в Солзбъри в началото на месец март, предава британският телевизионен канал Sky News.\r\nИзточник на медията разкрива, че Юлия е напуснала болничното заведение в понеделник. Очаква се по-късно да бъде направено и официално изявление от лекувалите я лекари. Тереза Герова", "date": "2018.04.10", "title": "Sky News: Юлия Скрипал е изписана от болница"}
{"url": "http://www.focus-news.net/news/2018/04/10/2509440/kathimerini-turski-helikopter-e-preletyal-nad-gratskiya-ostrov-ro.html", "text": "Турски хеликоптер е прелетял над източния гръцки остров Ро, западно от Кастелоризо, съобщава електронното издание Kathimerini.\r\nХеликоптерът е напуснал периметъра, след като гръцките ВВС са му отправили предупреждение. Не беше ясно дали в инцидента, който се е случи около 11:30 часа в понеделник, е участвал военен хеликоптер.\r\nИзточници в Министерството на отбраната в Атина заявиха, че са изпълнени международните правилата за прихващане. Уточнява се, че министърът на отбраната Панос Каменос е в постоянен контакт с началника на Генералното военно командване и с началника на Генералния щаб на Гръцките въоръжени сили.\r\nМинистър-председателят Алексис Ципрас също е бил информиран за инцидента.\r\nМиналия четвъртък, 6 април, турски военни самолети извършиха седем нарушения на въздушното пространство на Гърция.\r\nСъгласно разпространената информация, в четвъртък шест изтребители F-16, двойка F-4s и един транспортен самолет CN-235 са навлезли в Атинския регион за полетна информация. Уточнено бе, че нарушенията са извършени в североизточната, централната и югоизточната част на Егейско море. \r\nВъв всички случаи турските машини са били идентифицирани и съпроводени от гръцки бойни самолети в съответствие с международните правила за ангажиране. Шест от осемте турски самолета са били с бойно въоръжение, поясняват от редакцията.Тереза Герова", "date": "2018.04.10", "title": "Kathimerini: Турски хеликоптер е прелетял над гръцкия остров Ро"}
{"url": "http://www.focus-news.net/news/2018/04/10/2509435/pristanishte-varna-e-zatvoreno-za-manevrirane-poradi-magla.html", "text": "Ограничение на трафика на кораби е въведено на пристанище Варна. Това сочи справка в сайта на Дирекция „Ръководство на корабния трафик – Черно море”. Към момента всички портове и канали на пристанището са затворени за маневриране за всички плавателни съдове поради силно намалена видимост. Вятърът е с пориви от 2 до 6 м/с.", "date": "2018.04.10", "title": "Пристанище Варна е затворено за маневриране поради мъгла"}
{"url": "http://www.focus-news.net/news/2018/04/10/2509441/pernik-sporten-kompleks-druzhba-v-zalata-po-borba-shte-bade-predstaven-noviyat-trenyor-na-kluba-po-borba-minyor.html", "text": "От 16.00 часа в Спортен комплекс \"Дружба\" в Перник в залата по борба ще бъде представен новият треньор на Клуба  по борба \"Миньор\". Това съобщиха от Община Перник.", "date": "2018.04.10", "title": "Перник: Спортен комплекс \"Дружба\" в залата по борба ще бъде представен новият треньор на Клуба  по борба \"Миньор\""}
{"url": "http://www.focus-news.net/news/2018/04/10/2509444/riosv-smolyan-razporedi-obshtinite-da-pochistyat-rechnite-korita-i-patishtata.html", "text": "РИОСВ – Смолян даде предписания на кметовете на контролираните общини в срок до края на месец април да извършат проверки на речните корита, общинските пътища и прилежащите територии в териториалния им обхват за нерегламентирани замърсявания. Това съобщават пресцентъра на РИОСВ-Смолян. При наличие на нерегламентирани сметища, общините са длъжни да организират премахването им. След изтичане  на срока на предписанията ще бъдат извършени проверки от експерти на инспекцията. \r\nПри установяване на замърсени терени ще бъдат предприети административно-наказателни мерки, предвидени в Закона за опазване на околната среда.", "date": "2018.04.10", "title": "РИОСВ – Смолян разпореди общините да почистят речните корита и пътищата"}
{"url": "http://www.focus-news.net/news/2018/04/10/2509408/faz-trima-dushi-ostavat-v-kritichno-sastoyanie-sled-intsidenta-v-myunster.html", "text": "След смъртоносния инцидент в Мюнстер, при който загинаха трима души, други трима души остават в критично състояние, съобщава германският национален ежедневник Die Frankfurter Allgemeine Zeitung. \r\nВ събота 48-годишния Йенс Р. вряза превозно средство в група хора в Мюнстер. При инцидента загинаха двама души на възраст 51 г. и 65 г., пострадаха 20 души. Извършителят бе застрелян. Тереза Герова", "date": "2018.04.10", "title": "FAZ: Трима души остават в критично състояние след инцидента в Мюнстер"}
{"url": "http://www.focus-news.net/news/2018/04/10/2509446/sofiya-do-1700-chasa-dnes-v-uchastaka-km-46-47-v-posoka-sofiya-na-avtomagistrala-trakiya-se-osashtestvyava-samo-v-aktivnata-lenta.html", "text": "До 17.00 часа днес в участъка км 46 - 47 в посока София на автомагистрала \"Тракия\" се осъществява само в активната лента поради ремонтни дейности в изпреварващата лента. Това съобщиха от пресцентъра на Агенция \"Пътна инсфраструктура\". Шофьорите да се движат с повишено внимание и съобразена скорост.", "date": "2018.04.10", "title": "София: До 17.00 часа днес в участъка км 46 - 47 в посока София на автомагистрала \"Тракия\" се осъществява само в активната лента"}
{"url": "http://www.focus-news.net/news/2018/04/10/2509445/blagoevgrad-dvama-dushi-ot-s-dolno-osenovo-sa-privlecheni-kato-obvinyaemi-za-krazhbata-na-40-000-leva-ot-zhena-v-oblastniya-tsentar.html", "text": "В качеството си на обвиняеми са привлечени М. Т. (24 г.) и А. Г. (26 г.), и двамата от с. Долно Осеново, общ.Симитли. Това съобщиха от ОДМВР-Благоевград. На 3 април 2018 г. в гр. Благоевград, в съучастие и като съизвършители, те са отнели дамска чанта с намиращата се в нея сума от около 40 000 лв. от на 69-годишна жена от града. За лицата е постановено задържане за срок до 72 часа.", "date": "2018.04.10", "title": "Благоевград: Двама души от с. Долно Осеново са привлечени като обвиняеми за кражбата на 40 000 лева от жена в областния център"}
{"url": "http://www.focus-news.net/news/2018/04/10/2509442/dobrich-okrazhnata-prokuratura-shte-vnese-iskane-za-zadarzhane-za-srok-do-60-dni-na-mazha-izdirvan-sas-zapoved-za-arest-ot-sasht-za-izmama-i-eksport-na-stoki-bez-litsenz.html", "text": "В Окръжната прокуратура в Добрич е постъпило постановление на прокурор от Върховна касационна прокуратура за временно задържане под стража на българския гражданин Желяз А. То е било издадено във връзка с  получена молба от компетентните американски власти с цел последваща екстрадиция в САЩ. Това съобщиха от пресцентъра на Апелативна прокуратура – Варна. 29-годишният мъж е издирван със заповед за арест, издадена от Областния съд на Южен окръг на Флорида, САЩ, по две обвинения -  за измама към държавата и експорт на стоки без лиценз. Лицето е задържано за срок от 72 часа от Окръжната прокуратура в Добрич.  В този срок ще бъде изготвено искане за временното задържане за срок до 60 дни на Желез А. на основание договора за екстрадиция между правителството на Република България и правителството на САЩ, което ще бъде внесено в Добричкия окръжен съд. \r\nВ момента се чакат материалите по преписката срещу българския гражданин. Престъпленията, в които мъжът е обвинен, отговарят на измама и контрабанда по българското законодателство. Те са наказуеми и по законите на САЩ с лишаване от свобода за максимален срок от 20 години.", "date": "2018.04.10", "title": "Добрич: Окръжната прокуратура ще внесе искане за задържане за срок до 60 дни на мъжа, издирван със заповед за арест от САЩ за измама и експорт на стоки без лиценз"}
{"url": "http://www.focus-news.net/news/2018/04/10/2509450/burgas-167-dushi-sa-preminali-prez-speshniya-tsentar-na-umbal-v-grada-po-praznitsite.html", "text": "167 души са преминали през Спешния център на УМБАЛ Бургас за четирите почивни дни по Великден. Това съобщи за Радио „Фокус“-Бургас говорителят на болницата Юлия Андреева. Половината от тях са приети в болницата.Най-натоварени са били детският и травматологичният кабинет. Прегледаните деца са 91, като 34 са хоспитализирани в детските отделения. Най-честите заболявания при децата са били пневмония, ларингит, вирусни заболявания с висока температура.\r\n62-ма пациенти с леки травми са прегледани в травматологичния кабинет, само 5 от тях се е наложило да постъпят в болница. Празниците са преминали без тежки катастрофи и сериозни инциденти. По-голямата част от оплакванията на хората, потърсили помощта на спешните медици по празниците са били свързани с бъбречни и стомашни проблеми.\r\nНатоварено е било Родилно отделение – през четирите почивни дни на бял свят са дошли 19 бебета, от които 11 са момичета. Първото бебе, родено в 6.20 ч. сутринта на Великден е момче и се казва Божидар.\r\nВеселина НИКОЛОВА", "date": "2018.04.10", "title": "Бургас: 167 души са преминали през Спешния център на УМБАЛ в града по празниците"}
{"url": "http://www.focus-news.net/news/2018/04/10/2509448/blagoevgrad-10-godishno-momche-e-postradalo-sled-fizicheska-samorazprava-na-ploshtadka-za-igra-v-zh-k-elenovo.html", "text": "Около 14:05 часа на 7 април 2018 г. в 02 Районно управление на МВР-Благоевград е получен сигнал от ЦСМП-Благоевград за пострадало момче след физическа саморазправа. Това съобщиха от ОДМВР-Благоевград. От работещите по случая полицейски служители е установено, че пострадалото момче е на 10 години от гр. Благоевград, като на площадка за игра в ж. к. “Еленово“ в гр. Благоевград са му нанесени удари по лицето и тялото и ритник в областта на таза. Със заповед за задържане до 24 часа е задържан извършителят на деянието Т. М. (29 г.) от гр. Благоевград. По случая е образувано досъдебно производство. Работата продължава.", "date": "2018.04.10", "title": "Благоевград: 10-годишно момче е пострадало след физическа саморазправа на площадка за игра в ж. к. “Еленово“"}
{"url": "http://www.focus-news.net/news/2018/04/10/2509451/blagoevgrad-dvama-mazhe-sa-porezni-rani-sled-skandal-v-razlog.html", "text": "Сигнал за възникнал скандал в град Разлог, който прераснал във физическа саморазправа е получен около 20:30 часа на 7 април 2018 г. в Районно управление на МВР-Разлог. Това съобщиха от ОДМВР-Благоевград. От пристигналите на място полицейски служители е установено, че саморазправата е между трима мъже от гр. Разлог на възраст 24 г., 24 г. и 44 г. от една страна и двама мъже на 22г. и 44 г. от гр. Разлог от друга страна. Пострадали при инцидента са двама мъже, които са порезни рани и без опасност за живота. Наранено е гръбначно животно /кон/ и са нанесени материални щети. За случая е уведомена РП-Разлог. Работата продължава.", "date": "2018.04.10", "title": "Благоевград: Двама мъже са порезни рани след скандал в Разлог"}
{"url": "http://www.focus-news.net/news/2018/04/10/2509449/pravda-sarbiya-spored-ministara-na-otbranata-aleksandar-vulin-sarbiya-e-voenno-neutralna-strana-a-mig-ovete-i-tankovete-s-koito-razpolaga-sa-nay-savremennite-v-regiona.html", "text": "Сръбският министър на отбраната Александър Вулин още веднъж заяви, че страната ще продължи да бъде военно неутрална, която сама ще взема решения за своята сигурност, а \"МиГ\"-овете и танковете, които тя ще получи от Русия, са най-съвременните в региона, пише белградското електронно издание \"Правда\", като се позовава на интервю на Вулин за телевизия \"Пинк\".\r\nМинистър Вулин, който в навечерието на Великденските празници беше на посещение в Москва, смята, че \"Русия е стратегически партньор на Сърбия и всичко, което е договорено между президентите Путин и Вучич, се доставя навреме, включително танковете, бронираните машини за пехотата и хеликоптерите Ми-17\".\r\nСпоред Вулин чрез постепенната модернизация на армията Сърбия ще гарантира мира и стабилността на Балканите.\r\nВ интервюто си сръбският военен министър заявява още, че ВВС предстои да получат още 4 самолета \"МиГ - 35\" от Беларус, с каквито никой в региона не разполага. Тереза Герова", "date": "2018.04.10", "title": "\"Правда\" (Сърбия): Според министъра на отбраната Александър Вулин Сърбия е военно неутрална страна, а \"Миг\"-овете и танковете с които разполага, са най-съвременните в региона"}
{"url": "http://www.focus-news.net/news/2018/04/10/2509453/gabrovo-9-godishno-momche-e-blasnato-ot-lek-avtomobil-v-oblastniya-tsentar.html", "text": "9-годишно момче е блъснато от лек автомобил в Габрово, съобщиха от Областна дирекция на МВР – Габрово. Вчера, около 14.00 часа, на ул. „Д-р Тота Венкова“ е възникнало пътнотранспортно произшествие, при което лек автомобил „Фолксваген“, управляван от 18-годишен младеж от Габрово, блъснал излязло на платното 9-годишно момче от същия град. Момчето е настанено в МБАЛ-Габрово с фрактура на лявата китка, без опасност за живота. Водачът е тестван за употреба на алкохол, като техническото средство отчело нулев резултат. На местопроизшествието е извършен оглед. По случая е образувано досъдебно производство.", "date": "2018.04.10", "title": "Габрово: 9-годишно момче е блъснато от лек автомобил в областния център"}
{"url": "http://www.focus-news.net/news/2018/04/10/2509455/studentski-savet-pri-stopanska-akademiya-realizira-poredna-blagotvoritelna-kampaniya-za-doma-v-gr-pavlikeni.html", "text": "Студентски съвет при Стопанска академия организира за пореден път благотворителна кампания с цел да подпомогне на Центъра за настаняване от семеен тип за деца и младежи с увреждания в гр. Павликени. Това съобщиха от пресцентъра на Стопанска академия „Д. А. Ценов“. Кампанията премина под наслов „Да дарим надежда!“ и се проведе в навечерието на Великденските празници.\r\nСлед проведени предварителни разговори и проучвания, студентите са установили, че живущите в Центъра 22 деца, на възраст между 11 и 22 години, се нуждаят от перилни препарати, тоалетни принадлежности, халати за баня, чехли, пижами, спално бельо и дрехи. В организираната благотворителна кампания се включиха както студенти, преподаватели и служители от Академията, така и граждани на гр. Свищов. Събрани бяха всички необходими вещи, както и много якета, обувки и др. Даренията бяха предоставени в дома от членове на Студентски съвет.", "date": "2018.04.10", "title": "Студентски съвет при Стопанска академия реализира поредна благотворителна кампания за дома в гр. Павликени"}
{"url": "http://www.focus-news.net/news/2018/04/10/2509454/sport-meksiko-siti-priema-otnovo-svetovnoto-parvenstvo-za-bezdomni-hora.html", "text": "Мексико Сити за втори път ще бъде домакин на световното първенство по футбол за бездомни хора. Новината съобщи Райън Маки, изпълнителен директор на Фондация „Homeless World Cup“, която е носител на правата за турнира. Столицата на Мексико прие десетия юбилеен мондиал за хора в неравностойно положение през 2012 година, когато дебют в състезанието направи и българския „Отбор на надеждата“.\r\nТазгодишният световен шампионат ще се проведе от 8 до 15 ноември и както преди 6 години ще бъде финансиран от Фондация „Телмекс“, която е собственост на един от най-богатите хора на планетата - мексиканския милиардер Карлос Слим. В надпреварата ще се включат повече от 500 състезатели от над 40 страни. Очаква се турнирът да бъде наблюдаван на живо от над 200 000 души в рамките на осемте дни, в които мачовете от мондиала ще се играят на един от най-големите площади в света – „Цокало“. Прогнозата е още няколко милиона зрители да проследят събитието и онлайн.\r\n„Отбор на надеждата“ вече получи покана за участие в шампионата при мъжете, а тимът ще бъде воден от футзалния специалист Борислав Фердинандов. Първият селекционен турнир за определяне на националния състав, който ще представя България в Мексико Сити, ще се проведе на 12 май в спортната зала в столичния квартал „Челопечене“.\r\nВенцислав ДРАГОМАНОВ", "date": "2018.04.10", "title": "Спорт: Мексико Сити приема отново световното първенство за бездомни хора"}
{"url": "http://www.focus-news.net/news/2018/04/10/2509452/d-r-lidiya-gocheva-preobladavat-patsientite-s-bitov-travmatizam-preminali-prez-speshniya-tsentar-v-pazardzhik-po-praznitsite.html", "text": "Общо 595 души са преминали през Спешния център на Областната болница в Пазарджик за периода от 2 до 9 април, съобщи за Радио „Фокус“ – Пазарджик д-р Лидия Гочева, началник на Спешното отделение в болницата. Преобладават пациентите с битов травматизъм, както и тези с леки наранявания на крайниците. Има един случай на пациент с инфаркт. „Като цяло дежурството през последните седем дни е преминало спокойно. Работили са по два екипа на денонощие, които включват двама лекари, три сестри и двама санитари“, уточни д-р Гочева. Екипът на Спешно отделение се състои от 12 лекари, фелдшери и медицински сестри и помощен персонал. Разполага със Зала за диагностично уточняване и наблюдение с 3 легла за престой до 24 часа и Противошокова зала с апаратура за мониториране на жизнените параметри- дефибрилатор, респиратор и инфузионни помощ.\r\nАлбена ЖИЛЕКОВА", "date": "2018.04.10", "title": "Д-р Лидия Гочева: Преобладават пациентите с битов травматизъм, преминали през Спешния център в Пазарджик по празниците"}
{"url": "http://www.focus-news.net/news/2018/04/10/2509447/premierat-boyko-borisov-v-edno-neshto-sam-ubeden-es-iska-mir-i-prosperitet-na-balkanskite-strani.html", "text": "В едно нещо съм убеден – ЕС иска мир и просперитет на Балканските страни. Това каза министър-председателят Бойко Борисов след срещата си с президента на Сърбия Александър Вучич в Мостар, предаде репортер на Агенция „Фокус“.  Благодаря на домакините за поканата. В едно нещо съм убеден – ЕС иска мир и просперитет на Балканските страни. Дали големите геостратегически играчи искат същото – надявам се да е така. Президентът Вучич полага огромни усилия, като човек от Балканите познавам сърбите и знам колко му е трудно, знам колко усилия полага, за да продължи процеса и да запази мира. Истински се надявам, че и колегите в Косово ще продължат в същия дух. Тези провокации и конфликти напоследък започват действително да тревожат всички, защото раните са много пресни“, коментира премиерът. \r\n„В общи линии настроението не е много оптимистично, по-скоро усещането е, че ни предстои нещо лошо, преди няколко месеца не беше така. Нека да съм песимист, нека ме упрекнат в това. Обръщам се към нашите братя мюсюлмани, бошняци, към нашите братя хървати, сърби, целия регион от Гърция до Румъния, Хърватия, Словения, тези, които са на Балканите – да проявим разум, защото последствията ще са само за Балканите. Не бива да бъдем егоисти, нито една от държавите на Балканите, и да си мислим, че даден конфликт ще подмине някоя от нас. Мостар е хубаво място да се кажат тези неща“, коментира Бойко Борисов. \r\n„Обръщам се към всички лидери на Балканите - да проявим разум, последствията ще са само за нас, за никой друг. Има геостратегически интерес. Нашата майка е Европа. Убеден съм, слушайки колегите в Европа, в Европейския Съвет и Съюз, че те искат мир и просперитет на Балканите около това да се обединим. Още веднъж поздравявам Вучич за здравата енергия и се надявам така да продължи и за напред, защото не винаги в Европа това, което искаш става веднага, или понякога става по-бавно“, каза още премиерът.\r\n„Срещата между Европейският съвет, заедно с колегите от Западните Балкани ще се проведе на 16-17 май. Убеден съм, че ще намерим начини, така че президентът Тачи да участва, въпреки че има няколко държави, които не са признали Косово и неофициално чувам, че биха отказали да участват в такава среща. Например с Мариано Рахой се разбрахме, че той е на двудневно посещение от предишния ден, така че с всички ще намерим някакъв начин да не проваляме Съвета. Той е жизненоважен за всички и съм оптимист за провеждането му“, обясни Борисов. „Като казвам песимист, имам предвид в последните седмици тези престрелки във въздуха, които се случиха между Сърбия и Косово. Безкрайно съм откровен с вас. Неприемането на избирателния закон или промените, които се искат, трайно ще блокират Босна и Херцеговина. Поне такова ми е усещането. Надявам се президентът Тачи да намери някакъв по-бърз път, по който да се решат тези проблеми, защото на 16-17 май ние трябва да влезем в този съвет с оптимизъм, с решени проблеми и да покажем на европейците, че сме готови за присъединяването на Западните Балкани. С проблемите си как да влезем? Влизаме с проблемите и даваме да ги решават те – те си имат достатъчно проблеми. Така че ние, политическият елит на Балканите трябва да решим проблемите. Мирът е най-важното. Всичко друго няма значение. Допуснем ли пак пореден конфликт на Балканите, всички държави губят. Който го допусне, той ще завлече всички“, допълни премиерът.", "date": "2018.04.10", "title": "Премиерът Бойко Борисов: В едно нещо съм убеден – ЕС иска мир и просперитет на Балканските страни"}
{"url": "http://www.focus-news.net/news/2018/04/10/2509443/interfaks-amerikanskiyat-razrushitel-donald-kuk-se-e-priblizhil-na-sto-kilometra-ot-tartus.html", "text": "Американският разрушител „Доналд Кук“ с крилати ракети „Томахоук“ и системата за противоракетна отбрана „Иджис“, се е приближил на 100 километра от сирийския пристанищен град Тартус, където е разположена база на Военноморските сили на Руската федерация, предава Интерфакс, като се позовава на телевизионния канал .\r\nПо данни на американското издание , позовавайки се на източник от Пентагона, разрушител от ВМС на САЩ може да пристигне в Средиземно море до няколко дни. „САЩ имат още един разрушител – „Доналд Кук“, в източната част на Средиземно море, откъдето може да участва във всеки удар срещу Сирия… Вторият може да пристигне до няколко дни“, съобщи вестникът.\r\nНа свой ред председателят на парламентарната комисия по отбрана Владимир Шаманов заяви, че САЩ не са уведомили Русия за приближаването на американските кораби.\r\n„В района на Тартус се появява група кораби на ВМС на САЩ. Според приетата международна практика потенциалните участници в събитията в района се уведомяват по-рано. Ние не сме уведомени, макар на законни основания да сме ратифицирали договор за нашите две бази в Тартус и Хмеймим“, подчерта Шаманов в рамките на заседание на Държавната дума, като същевременно допълни, че президентът на САЩ Доналд Тръмп вече намекна за възможен удар срещу Русия.Тереза Герова", "date": "2018.04.10", "title": "Интерфакс: Американският разрушител „Доналд Кук“ се е приближил на сто километра от Тартус"}
{"url": "http://www.focus-news.net/news/2018/04/10/2509456/burgas-1-000-lv-sa-otkradnati-ot-manastir-sveta-bogoroditsa-v-mestnostta-ayazmoto-kray-k-s-meden-rudnik.html", "text": "На 8 април т.г. около 15.05 ч. в Четвърто Районно управление – Бургас е получено съобщение за кражба на парична сума от манастир „Света Богородица”, разположен в местността „Аязмото” край к-с „Меден Рудник”. Това съобщиха от ОДМВР-Бургас. Установено е, че четирима младежи успели да откраднат оборота от продадените за Великден свещи в размер на 1 000 лв., след което побягнали в неизвестна посока. В резултат на полицейските действия е констатирано, че младежите са от бургаския квартал „Горно Езерово” и са на възраст между 13 и 16 години. Същите направили пълни самопризнания и върнали част от отнетата парична сума. Работата по случая продължава от служители на Четвърто Районно управление – Бургас.", "date": "2018.04.10", "title": "Бургас: 1 000 лв. са откраднати от манастир „Света Богородица” в местността „Аязмото” край к-с „Меден Рудник”"}
{"url": "http://www.focus-news.net/news/2018/04/10/2509418/ministar-tsetska-tsacheva-provede-razgovori-s-predsedatelya-na-sindikata-na-sluzhitelite-v-zatvorite-v-balgariya-hristo-ilkov-i-s-predsedatelya-na-sindikat-ohrana-petko-chalakov.html", "text": "Министърът на правосъдието Цецка Цачева проведе разговори с председателя на Синдиката на служителите в затворите в България Христо Илков и с председателя на синдикат „Охрана“ Петко Чалъков, на които бе договорено да продължат работните срещи между министерството и синдикалните организации. Това съобщиха от пресцентъра на министерството.\r\nПреговорите трябва да доведат до окончателното разпределение на отпуснатите от правителството допълнителни 15 млн. лв. за възнаграждения на служителите в Главна дирекция „Изпълнение на наказанията“ и Главна дирекция „Охрана“.\r\nСрещата е насрочена за утре, 11 април, в 13 часа в Министерството на правосъдието.", "date": "2018.04.10", "title": "Министър Цецка Цачева проведе разговори с председателя на Синдиката на служителите в затворите в България Христо Илков и с председателя на синдикат „Охрана“ Петко Чалъков"}
{"url": "http://www.focus-news.net/news/2018/04/10/2509459/burgas-pozharo-taktichesko-uchenie-se-provede-v-targovski-tsentar-v-grada.html", "text": "Пожаро-тактическо учение се проведе в бургаски мол, предаде репортер на Радио „Фокус“-Бургас. Събитието се състоя  във връзка с пожарите в двата руски мола – в Кемерово и Москва от последните дни, при които загинаха и бяха ранени множество хора. Учението бе ръководено от директора на Регионална дирекция „Пожарна безопасност и защита на населението“ – Бургас  комисар Васил Василев,  със съдействието на Община Бургас.  Инсцениран бе пожар в заведение, разположено в атриума на търговския център, а сле това и гасенето на огнените пламъци.\r\nСлед подаден сигнал за „инцидента“, персоналът беше евакуиран и бе сигнализирано на Регионална дирекция „Пожарна безопасност и защита на населението“ – Бургас . Четирите противопожарните автомобили  се придвижиха в реално време по различни маршрути с цел определяне най-бързия и най-оптималния от тях.\r\n„Максималното време за евакуация за тази сграда е 6 мин. Системите се проверяват постоянно. Работим много добре. Оценки ще ни дават нашите ръководители, но екипите ни са готови за ликвидиране на произшествия в подобни обекти“, каза комисар Василев.\r\nПо думите му всяка сграда с процеса на проектиране и строителство изпълнява така наречените пасивни мерки. Те са свързани с обемно-планировачните решения – пътища за евакуация, дължина на пътищата за евакуация, с брой стълбищни клетки, както и с обезпечаване конструкцията на сградата.\r\n„В сграда на търговския център  през нормално работно време има около 800 продавача и от 5 000 до 7 000 посетители при максимална натовареност. В нормален ден обикновено има  около 2000 души“, каза Лазарин Ранчев, ръководител звено „Пожарна и безопасност“ и консултант  на ръководния екип в бургаския мол.\r\nВеселина НИКОЛОВА", "date": "2018.04.10", "title": "Бургас: Пожаро-тактическо учение се проведе в търговски център в града"}
{"url": "http://www.focus-news.net/news/2018/04/10/2509460/dobrich-nad-700-dushi-sa-preminali-prez-speshnoto-otdelenie-na-mbal-dobrich-prez-praznichnite-dni.html", "text": "720 души са преминали през Спешното отделение на МБАЛ – Добрич през празничните дни. Това съобщи изпълнителният директор на Многопрофилната болница за активно лечение в добруджанския град - д-р Трифон Йорданов, предаде кореспондентът на Радио „Фокус” – Варна. 227 са децата, прегледани по спешност в почивните дни, 492 – възрастните. Били са обслужвани от три екипа – два за възрастни пациенти и един за деца, което е огромно натоварване, по думите на директора. Той съобщи още, че днес болницата в Добрич получава дарение – един ТИР с болнично обзавеждане. То включва легла, преносими столчета за отделенията, дюшеци и друго болнично оборудване, като шкафчета. Д-р Йорданов изказва благодарност на Дружеството с нестопанска цел „Яйла“ и дарителя Г-н Яков Джераси. Дарението е на приблизителна стойност 1400 лв. Предстои утре официално да бъде обявено съдържанието на дарението в присъствието на представители на Общината. По думите на директора това дарение ще се отрази положително на материалната база. „Това наистина са болнични легла втора употреба, но при един оглед на тяхното техническо състояние, виждаме, че това са неща, които ще подобрят комфорта и битовите условия в нашата болница. Независимо от това, че ежегодно ние получаваме и от други фирми дарения, държа да подчертая, че МБАЛ – Добрич разполага с относително много добра материална база. И ако вие посетите нашите болнични отделения, ще видите, че към настоящия момент ние разполагаме с добра битова материална база за настаняване на нашите съграждани и пациенти“, каза д-р Трифон Йорданов и допълни, че МБАЛ – Добрич разполага и с много добра медицинска апаратура. \r\nЖулиета НИКОЛОВА", "date": "2018.04.10", "title": "Добрич: Над 700 души са преминали през Спешното отделение на МБАЛ – Добрич през празничните дни"}
{"url": "http://www.focus-news.net/news/2018/04/10/2509462/ministar-lilyana-pavlova-mladite-hora-aktivno-tryabva-da-uchastvat-v-debata-za-badeshteto-na-evropa.html", "text": "Дебатът за бъдещето на Европа трябва да се състои с активното участие на младите хора. Те трябва да бъдат уверени, че гласът им ще бъде чут и че тяхното мнение има значение. Това е голямото предизвикателство пред нас, особено през 2018 г., когато България е председател на Съвета на ЕС, заяви министърът за Българското председателство Лиляна Павлова, която откри Конференция за гражданското застъпничество заедно с ръководителя на Представителството на ЕК в България – Огнян Златев и директора на Българския център за нестопанско право – Надя Шабани. Това съобщиха от пресцентъра на министерството.\r\nЦелта на събитието е да се обсъди ролята и въздействието на гражданите в процеса на създаване на политики, насърчаване и увеличаване на активните граждани. Конференцията е по инициатива на проф. Алберто Алемано, професор в международното бизнес училище HEC Paris и Училището по право Ню Йорк, основател на The Good Lobby.\r\nПо време на форума министър Павлова посочи пред младите хора, че именно те са нашите застъпници, нашите адвокати, чрез които можем да привлечем по-апатично настроените техни връстници към силата на гражданското общество. „Защото ние не просто се събираме и разпитваме за мнението им, но след това реализираме идеите им“, добави министърът. Тя даде следния пример: „През пролетта и лятото на миналата година основната ни цел бе да заложим на провеждането на председателство, отворено към гражданите. Затова благодаря и на информационните центрове „Европа директно“ към ЕК в страната, с които реализирахме регионалното измерение на обществените дискусии и получихме обратна връзка от гражданите“. Така дебатите допринесоха за оформянето на приоритетите на председателството. „В резултат на проведени дискусии, се спряхме върху два фокуса, които да бъдат специалния български принос към европейския дневен ред - младите хора и Западните Балкани“, каза още министърът. \r\nПо време на изказването си тя спря и на инструментите, чрез които гражданите на ЕС могат да повлияят на настоящето, в което живеят. \r\n„Един важен законодателен пакет е Регистърът за прозрачност, по който в момента се провежда междуинституционален диалог. Регулирането ще позволи лобистите да могат да работят прозрачно. У нас думата „лобиране“ се свързва с определени непрозрачни практики, но ние трябва да я направим позитивна. Както позитивен смисъл вече носят думите – Балкани и младите хора. По този начин, регулирайки лобирането на общоевропейско ниво – на ниво ЕК, ЕП и Съвета на ЕС, ще дадем пример и на държавите членки как да се лобира, за да може да се чува мнението на гражданите, бизнеса, на младите хора при изготвянето на законодателство“, обясни министър Павлова. \r\nТя подчерта, че още нещо, което трябва да се подобри, е Европейската гражданска инициатива. „Тя е прекрасна инициатива, но изядена от бюрокрация. Тя функционира и в момента като дава възможност на 1 милион граждани от най-малко 7 държави членки да поискат от ЕК в рамките на нейните правомощия предложение за законодателен акт. Работим по изменение на правилата за нейното функциониране, за да стане по-малко бюрократична, но и да гарантира защитата на личните данни. Вярвам, че и по време на днешните дебати, ще намерим част от търсените отговори“, завърши министър Павлова изказването си на форума в Представителството на ЕК в България.", "date": "2018.04.10", "title": "Министър Лиляна Павлова: Младите хора активно трябва да участват в дебата за бъдещето на Европа"}
{"url": "http://www.focus-news.net/news/2018/04/10/2509464/pregled-na-mezhdunarodnite-novini-do-13-chasa-agentsiya-fokus.html", "text": "Туристите от балканските страни и особено от България са се възползвали от четиридневните почивни дни за Великден, за да посетят Истанбул, отбелязва турското издание Daily Sabah.\r\nБългарската църква „Св. Стефан\", позната още като Желязната църква, възстановена и с помощта на общината в Истанбул, е сред основната причина за увеличението на притока на туристи, довел до запълването на 100% от капацитета за настаняване в хотелите в кварталите „Султан Ахмед“ и „Лалели“. \r\nПо данни на местните медии българите, които са започнали да пристигат с автобуси в Истанбул още на Велики четвъртък, са посетили исторически забележителности в града като дворците Топкапъи  Долмабахче, и музея „Света София“. Гостите от България са проявили голям интерес и към търговските центрове в града и са зарадвали голяма част от търговците в Истанбул, закупувайки дрехи, парфюми, традиционни сладки изкушения като баклава и естествен сапун. Голяма част от тях са посетили и Емирган Парк, за да се насладят на емблематичния Фестивал на лалетата.\r\nПредставителите на туристическия бранш са категорични, че хотелите в региона са били на 100% пълни, като добавиха, че коефициентът на заетост в хотелите е нараснала от 48,2% на 65,1% в сравнение с миналата година. Очакванията са, че тази тенденция ще продължи. Ердинч Каракуш, служител в хотел в „Лалели“, заяви, че съоръжението за настаняване разполага със 65 стаи, а в следващите седмици по-голямата част от тях са запазени от туристи от България.\r\nВасил Лязе, член на управителния съвет на \"Фондацията на Православната църква на българската Екзархия\", отбеляза, че по Великден Желязната църква, открита отново за посетители през януари тази година, е била разгледана от над 50 хил. туристи. Около 20 хил. от тях са чужденци, предимно българи. \r\nБългарската църква „Св. Стефан\" се превръща във все по-популярна дестинация както за българите, така и за официалните делегации, пристигащи в Истанбул. Отбелязва се, че най-малко 10-15 туристически организации организират културни обиколки в църквата с водач.\r\n*** „В тази важна изборна година за Босна и Херцеговина ще се опитаме да помогнем за запазването на единството на страната по всякакъв начин. На Балканите не можем да постъпваме егоистично. Проблем на която и да е страна оказва влияние и на другите“, подчерта министър-председателят на България Бойко Борисов в рамките на посещението в Мостар, където пристигна за участие в 21-то издание на Международния икономически панаир, отбелязва скопското електронно издание „Стандард“.\r\nСъответният коментар българският премиер направи след среща с Драган Чович, член на Председателството на Босна и Херцеговина и домакин на 21-тия Международен икономически панаир в Мостар, съобщиха местните медии.\r\nБорисов е специален гост на панаира, организиран с цел укрепване на икономическото развитие чрез срещи на представителите на бизнес средите в региона със световни компании. В него ще участват и политически лидери от страните от Западните Балкани.\r\nНа срещата  Борисов и Чович обсъдиха двустранните отношения, евроатлантическата перспектива на страните от региона и най-сериозния инструмент за гарантирането й - развитието на икономиката и инфраструктурата.\r\n„Ако оправим инфраструктурата, ще има просперитет. Ако опитаме по друг начин, няма да успеем“, изрази увереност Борисов.\r\n„Сигурен съм, че нашият евроатлантически път е без алтернатива\", заяви на свой ред Чович.\r\nМеждународният икономически панаир в Мостар, Босна и Херцеговина, ще събере лидери от региона на Балканите. Откриването на 21-вото издание на панаира ще се състои във вторник, 10 април, но лидерите на страните пристигнаха в Мостар още в понеделник. Сред присъстващите е държавният глава на Сърбия Александър Вучич, който в понеделник започна двудневна визита в Босна и Херцеговина. В рамките й е предвидена среща с члена на Председателството на Босна и Херцеговина Драган Чович. \r\nМинистър-председателят Бойко Борисов също замина на посещение в Босна и Херцеговина. На 10 април той ще участва в церемонията за откриването на Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния икономически панаир.\r\n*** Медии съобщават за придвижването на два американски разрушителя към Сирия.\r\nПо данни на американското издание , позовавайки се на източник от Пентагона, разрушител от ВМС на САЩ може да пристигне в Средиземно море до няколко дни. „САЩ имат още един разрушител – „Доналд Кук“, в източната част на Средиземно море, откъдето може да участва във всеки удар срещу Сирия… Вторият може да пристигне до няколко дни“, съобщава вестникът.\r\nСпоред , който също се позовава на Пентагона, „Доналд Кук“ е въоръжен с 60 крилати ракети „Томахоук“. Разрушителят е напуснал пристанището в Кипър и се е отправил в посока Сирия. Турският вестник  пише, че край разрушителя най-малко четири пъти са прелетяли руски самолети. Пентагонът отрече информацията.\r\n*** САЩ и редица други страни нямат конструктивна позиция за ситуацията в Сирия, те отказват да погледнат реалността в очите, но Руската федерация няма да се откаже от дипломацията за разрешаването на сирийската криза. Това заяви говорителят на Кремъл Дмитрий Песков.\r\n„Вие виждате неконструктивната позиция, която заеха някои страни, в това число и САЩ. Виждате – ще го кажем така, че те априори отказват да погледнат реалността в очите и слагат етикети на относителни факти като използването на химически отровни вещества в Източна Гута“, заяви Песков в отговор на въпрос дали Кремъл ще предприеме мерки за смекчаване на ситуацията във връзка с развитието на събитията в Сирия. \r\nГоворителят на руския президент отбеляза, че нито една страна не е споменала за необходимостта от безпристрастно разследване на предполагаемата химическа атака в сирийския град Дума. \r\nСъщевременно Песков увери, че Русия няма да се откаже от дипломатическите усилия, насочени към разрешаване на сирийската криза. \r\n„Разбира се, това ограничава маневрата за дипломатически усилия, но това не означава, че руската страна възнамерява да откаже от активна работа в дипломатическата област, разбира се, тази работа ще продължи\", категоричен бе Песков.\r\n*** Националният авиопревозвач на Франция отменя стотици полети, планирани за вторник, 10 април, заради продължаващата стачка на пилотите, кабинния екипаж и наземния летищен персонал, чрез която служителите се надяват да си издействат по-високо заплащане.\r\nСтачните действия повлияха на международните и вътрешните пътувания, като една четвърт от всички полети, планирани за вторник, ще бъдат отменени.\r\nСамо 65% от полетите на дълги разстояния до и от парижкото летище „Шарл де Гол“ ще бъдат изпълнени по разписание, а от полетите със средни разстояния – 73%, съобщиха от „Еър Франс“. \r\nСиндикатите казват, че служителите заслужават да получат увеличение на трудовите си възнаграждения след години на затягане на коланите, благодарение на което превозвачът стана отново рентабилен. Настояванията на стачкуващите са за шестпроцентно увеличение на заплатите. \r\nРъководството на „Еър Франс“ изчислява, че 34% от пилотите, 26% от кабинния екипажа и 19% от наземния летищен персонал са се включили в стачните действия. Предложението на ръководството за повишаване на заплащането с 1% тази година бе отхвърлено.\r\nСиндикатите вече предупредиха, че ще организират нови стачки. На свой ред от „Еър Франс“ обявиха, че действията на служителите коства на компанията по 25 млн. евро на ден – пари, които би трябвало да инвестира в закупуване на самолети и създаване на работни места.\r\nОсвен служителите на „Еър Франс“, стачки организираха и работещите в държавния железопътен оператор SNCF, както и студенти, държавни служители, служители в енергийния сектор и др. Въпреки че отделните протести имат различни цели, те създадоха обща атмосфера на социално недоволство на фона на амбициозните реформи на президента Еманюел Макрон.\r\n*** Държавният глава на Украйна Петро Порошенко пристига във вторник на посещение във ФРГ.\r\nВ Берлин той ще бъде приет за среща от канцлера Ангела Меркел. В рамките на дискусиите между двамата лидери ще бъде обсъдена възможността за изпращането на мироопазваща мисия на ООН в Източна Украйна. В програмата на визитата на Порошенко е включена и среща с германския му колега Франк-Валтер Щайнмайер и министърът на външните работи на ФРГ Хайко Маас.\r\n***", "date": "2018.04.10", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/10/2509463/blagoevgrad-obshtina-petrich-reshava-problem-s-bazata-na-dg-sinchets-v-s-parvomay.html", "text": "Община Петрич решава проблем с базата на ДГ „Синчец” в с. Първомай. Решението идва след спечелен проект, който предвижда извеждане на децата от Дом „Петър Димитров” с. Първомай в среда,близка до семейната и освобождаване сградата на дома за нуждите на детската градина в селото. Това съобщиха от пресцентъра на Община Петрич. Проектът \"Подкрепа за деинституционализация на грижите за деца в община Петрич\" е по процедура „Подкрепа за деинституционализация на грижите за деца“ на ОП \"Региони в растеж\" 2014-2020. Срокът за изпълнение е 24 месеца, общата стойност на проектното предложение е 1 111 550.00 лв. По линия на проекта ще бъдат обновени три обекта и ще се изгради един нов. Това са обектите: Ремонт и оборудване на съществуващ дневен център за деца с увреждания, което ще позволи да бъде разширен като капацитет Дневен център „Слънце”с нови помещения в сградата на болницата; Нов Център за обществена подкрепа в същото крило на болницата; Център за настаняване от семеен тип за деца, който ще бъде на мястото на стария рентген, като следва пълен ремонт, обновяване и оборудване на помещенията; изграждане на нови Преходни жилища за деца от 15 до 18- годишна възраст. Посредством дейностите по проекта ще бъде осигурена подходяща и ефективна социална инфраструктура, нов вид услуги, включително и здравно-социални, които да заменят досегашния модел на институцията като грижа за деца. „Ще постигнем успешно продължаване на процеса на деинституционализация на социалните услуги за деца, чрез замяна на грижите в институция с грижи в семейство или в близка до семейната среда”, обобщи кметът Димитър Бръчков. Допълни, че с реализирането на новите услуги, децата от предстоящия за закриване Дом за деца лишени от родителска грижа „Петър Димитров”с. Първомай ще бъдат изведени и настанени в Център за настаняване от семеен тип и Преходно жилище. Това ще подобри грижата за децата в среда близка до семейната.\r\n„Освобождавайки сградата на дом „Петър Димитров” с. Първомай, решаваме и един голям проблем за селото. Към днешна дата в детската градина на село Първомай се обучават и възпитават 76 деца в яслените групи, които се нуждаят от нова сграда. Още 19 деца в подготвителна група са настанени в сградата на кметството. Всички те ще бъдат пренасочени към базата на Дом „Петър Димитров”, която е добре поддържана. Ако се наложат допълнителни дейности, Общината ще осигури финансирането”, допълни по темата кметът Димитър Бръчков. В момента се водят преговори освободените от сградата на кметството в с.Първомай помещения, да бъдат предоставен за ползване на Гранично полицейски управление (ГПУ) „Златарево”. „90% от служителите в ГПУ „Зратарево” са жители на община Петрич и преместването на управлението в с. Първомай ще улесни достъпа на гражданите, ще даде по-голяма сигурност и на местните хора. Институцията няма да бъде толкова отдалечена”, обобщи кметът Димитър Бръчков.", "date": "2018.04.10", "title": "Благоевград: Община Петрич решава проблем с базата на ДГ „Синчец” в с. Първомай"}
{"url": "http://www.focus-news.net/news/2018/04/10/2509466/sofiya-7-godishno-dete-e-nastaneno-v-bolnitsa-sled-nahapvane-ot-kuche.html", "text": "7-годишно дете е настанено в УМБАЛСМ „Пирогов“ след като било нахапано от куче от породата ротвайлер. Това съобщиха за Агенция „Фокус“ от пресцентъра на МВР. Детето е без опасност за живота. Инцидентът е станал около 18.00 часа на 9 април в двора на 121-во училище „Георги Измирлиев“ в кв. „Гоце Делчев“. Задържани са стопанина на кучето и човека, който го е разхождал.", "date": "2018.04.10", "title": "София: 7-годишно дете е настанено в болница след нахапване от куче"}
{"url": "http://www.focus-news.net/news/2018/04/10/2509458/premierat-boyko-borisov-proyavata-na-egoizam-na-balkanite-shte-ima-posleditsi-samo-za-darzhavite-i-narodite-v-regiona.html", "text": "С призив към всички лидери на Балканите да се прояви разум и да се устои на провокациите, които зачестяват напоследък, се обърна министър-председателят Бойко Борисов след срещата си с президента на Сърбия Александър Вучич. Това съобщиха от правителствената информационна служба. На нея бяха обсъдени ситуацията в региона и развитието на инфраструктурните проекти, които осигуряват свързаност между страните тук и останалата част от Европа.\r\n\"През последните няколко години всички с радост наблюдаваме как икономиката и инвестициите вървят нагоре. В едно нещо съм абсолютно убеден – ЕС иска мир и просперитет на Балканите. За другите големи играчи на международната сцена – надявам се да е така\", каза Борисов на съвместната си пресконференция с Вучич.\r\nБългарският министър-председател обаче посочи, че провокациите и конфликтите в региона напоследък тревожат всички. „Настроението не е оптимистично, по-скоро усещането е, че ни предстои нещо лошо, а преди няколко месеца не беше така“, коментира Борисов, визирайки инцидентите и словесните престрелки между Сърбия и Косово, липсата на съгласие по промените в изборния закон на Босна и Херцеговина, напрежението около Кипър и Гърция, войната в Сирия. Той приветства усилията на сръбския президент Вучич за запазване на спокойствието в преговорния процес с Прищина и на мира. „Искрено се надявам, че и колегите в Косово ще продължат в същия дух“, каза премиерът Бойко Борисов и посочи, че ще потърси разговори по темата с президента на страната Хашим Тачи.\r\nПрезидентът Вучич беше категоричен, че страната му е за мир и стабилност в региона и че Сърбия ще продължи да търси начин за намиране на компромис в решаването на проблемите между Белград и Прищина. Той подчерта, че на Балканите не са необходими сблъсъци. „Ще се боря за стабилност, няма да спя“, каза Вучич и допълни, че ще иска намеса на международната общност за запазване на мира в региона.\r\nБорисов изрази оптимизъм за провеждането на Срещата на върха в София за Западните Балкани, въпреки че някои държави не са признали Косово. „Надявам се да намерим път да се решат тези проблеми, защото на 17 май трябва да влезем в Съвета с оптимизъм, с решени проблеми. Ние, политическият елит, сме отговорни за това. Всичко друго е егоистично, всичко друго няма значение. Който го допусне, той ще завлече всички“, подчерта министър-председателят Бойко Борисов.\r\n„Обръщам се към нашите братя мюсюлмани, бошняци, хървати, сърби, целия регион – да проявим разум, защото последствията ще са само за Балканите. Изживяхме го. България се върна десетилетия назад само заради войната. Не бива да бъдем егоисти, да мислим че един конфликт ще отмине някой от нас. За една секунда се руши, 20 години се възстановява… Мостар е хубаво място да се каже това“, посочи Борисов като припомни, че именно този град в Босна и Херцеговина е символ на войната отпреди 20-ина години, която спря развитието на региона. Той беше категоричен, че ЕС иска мир и стабилност на Балканите.", "date": "2018.04.10", "title": "Премиерът Бойко Борисов: Проявата на егоизъм на Балканите ще има последици само за държавите и народите в региона"}
{"url": "http://www.focus-news.net/news/2018/04/10/2509470/d-r-velin-denev-tssmp-smolyan-pochivnite-dni-za-velikden-protekoha-normalno-i-bez-naprezhenie-za-speshnata-pomosht-v-oblastta.html", "text": "Почивните дни за Великден протекоха нормално, без особено напрежение за спешната помощ и с обичайните повиквания. Това каза за Радио „Фокус“ – Смолян д-р Велин Денев – директор на Центъра за спешна медицинска помощ (ЦСМП) в Смолян. По думите му за първи път от доста време, всичко мина така, както трябваше да бъде и това е добре за екипите. Повикванията за спешна помощ са били малко повече от тези в обичайните дни, като е нямало конфликти, сбивания, злоупотребили с алкохол и други сериозни случаи. Д-р Денев каза още, че оплакванията на хората, за които са търсили помощта на медицинските специалисти през почивните дни са били от всичко по малко.\r\nНели ГЕРГЬОВСКА", "date": "2018.04.10", "title": "Д-р Велин Денев, ЦСМП – Смолян: Почивните дни за Великден протекоха нормално и без напрежение за спешната помощ в областта"}
{"url": "http://www.focus-news.net/news/2018/04/10/2509469/vitseprezidentat-iliyana-yotova-vrachi-sertifikati-na-badeshti-yuristi-preminali-4-mesechen-stazh-v-komisiyata-po-pomilvaneto.html", "text": "За втори път от началото на мандата вицепрезидентът Илияна Йотова връчи сертификати на бъдещи юристи, преминали 4-месечен стаж в Комисията по помилването към президента на Република България, съобщават от прессекретариата на държавния глава.\r\n„Успехът е гарантиран само когато работите в екип“, обърна се Илияна Йотова към младите хора. Те, от своя страна, изразиха благодарност за предоставения шанс отблизо да се запознаят с дейността на Комисията по помилването и да работят съвместно с нейните експерти.", "date": "2018.04.10", "title": "Вицепрезидентът Илияна Йотова връчи сертификати на бъдещи юристи, преминали 4-месечен стаж в Комисията по помилването"}
{"url": "http://www.focus-news.net/news/2018/04/10/2509473/api-nad-32-mln-lv-shte-se-investirat-v-remonta-na-tunel-kriviya-na-pat-i-1-prez-kresnenskoto-defile.html", "text": "Стартират проучвателно-проектантските работи за ремонта на тунел „Кривия“ при 388-ми километър на път I-1 /Е 79/ София - Кулата в Кресненското дефиле. Общата дължина на съоръжението е 343 м. Планираните дейности се финансират от бюджета на Агенция „Пътна инфраструктура“ (АПИ). Срокът за изпълнение на проучвателните работи е 120 дни, а на ремонта - 300 дни. Това съобщиха от пресцентъра на АПИ.\r\nПо повод стартиралите проучвателно-проектантски работи днес до 17 часа, както и в предстоящите работни дни до 16 април - от 9 до 17 часа, движението по път I-1 в района на тунела ще се осъществява в една лента. Необходимо е шофьорите да карат внимателно и със съобразена скорост, спазвайки пътната сигнализация и указанията на сигналистите. В събота и неделя няма да има проучвателни дейности, за да не се затруднява трафикът.\r\nПредвидено е извършване на геотехническо обследване на съоръжението, изготвяне на технически проект и основен ремонт на тунела. Той включва нова отводнителна система, хидроизолация, нова светофарна уредба и енергоефективно осветление и други системи, повишаващи безопасността на движение.\r\nИзпълнител на проучвателните и на ремонтните работи е ДЗЗД „Геопът – Тунел Кривия“, в което са: „Геострой“ АД и „Пътстрой-92“ АД. Стойността на договора е 3 212 721,60 лв с ДДС. Строителният надзор се осъществява от „Пътконсулт 2000“ ЕООД. Техният договор е на стойност 54 720 лв. с ДДС.", "date": "2018.04.10", "title": "АПИ: Над 3,2 млн. лв. ще се инвестират в ремонта на тунел „Кривия“ на път I-1 през Кресненското дефиле"}
{"url": "http://www.focus-news.net/news/2018/04/10/2509437/veliko-tarnovo-za-vtora-poredna-godina-obshtinata-podkrepi-daritelskata-kampaniya-velikden-za-vseki.html", "text": "За втора поредна година Община Велико Търново подкрепи благотворителната инициатива „Великден за всеки – дари празник на баба и дядо”, съобщиха от пресцентъра на Общината. Дарителската акция е насочена в подкрепа на пенсионерите.\r\nОт получените хранителни продукти в рамките на инициативата, чрез Българската хранителна банка бяха разпределени 2 дарения, предназначени за предоставяне до крайни бенефициенти на територията на Община Велико Търново.\r\n65 кг. колбаси, дарени от горнооряховска фирма бяха вложени в приготвянето на допълнително празнично (Великденско) меню за всички потребители на комплексни социални услуги. За празниците хората получиха и над 800 кг. сладкарски изделия, дарени от великотърновска фирма.\r\nОбщина Велико Търново благодари на всички партньори и дарители, допринесли за успешната реализация на кампанията. Инициативата „Великден за всеки“ е дело на омбудсмана на Република България.", "date": "2018.04.10", "title": "Велико Търново: За втора поредна година Общината подкрепи дарителската кампания „Великден за всеки”"}
{"url": "http://www.focus-news.net/news/2018/04/10/2509472/za-poredna-godina-tsvetan-tsvetanov-shte-pomogne-na-velikotarnovski-uchenitsi-da-preminat-po-stapkite-na-botevata-cheta.html", "text": "За четвърта поредна година председателят на парламентарната група на ГЕРБ и великотърновски народен представител Цветан Цветанов ще подкрепи финансово ученици от всички училища в старата столица, които желаят да се включат в една от най-родолюбивите прояви у нас – Националния поход „По стъпките на Ботевата чета“. Това съобщиха от пресцентъра на партията.\r\nТози ангажимент Цветан Цветанов пое при среща с една от ръководителките на великотърновската група Снежана Димитрова. Благодарение на Цветанов, за пореден път, над 50 търновски младежи ще имат възможността да преминат по 120-километровата алея на безсмъртието от Козлодуйския бряг до връх Околчица. Част от групата отново се очаква да бъде и студентът Божидар Русев, който учи в Англия, но се връща специално заради похода,  провеждащ се ежегодно от 27 май до 2 юни.\r\nВ знак на признателност, родолюбивите млади хора направиха мил подарък на Цветанов по повод рождения му ден на 8 април. Младежите изработиха фотоалбум, съдържащ десетки снимки от срещите им с председателя на най-голямата парламентарна група на връх Околчица от последните години. Освен кадри от похода, в който ежегодно се включва и самият Цветанов, в албума място са намерили и запечатани моменти от посещението на децата в Народното събрание, където гостуваха по негова покана. В книжката учениците са изписали и своите пожелания към Цветан Цветанов, по повод Великден и личния му празник. \r\nДецата и техните ръководители не крият благодарностите си към Цветанов и често му правят приятни изненади. През годините те го отличиха със свои призове „Родолюбец“ и „Златно сърце“. \r\nОсновен организатор на великотърновското участие в мащабното национално събитие е Туристически клуб „Незабравка“ към ПГЕ „А. С. Попов“.", "date": "2018.04.10", "title": "За поредна година Цветан Цветанов ще помогне на великотърновски ученици да преминат по стъпките на Ботевата чета"}
{"url": "http://www.focus-news.net/news/2018/04/10/2509468/ministar-neno-dimov-nad-dve-treti-ot-darzhavite-v-es-imat-problem-s-mrasniya-vazduh-iznenadan-sam-che-temata-ne-e-povdigana-dosega-na-visoko-nivo.html", "text": "Над две трети от държавите в ЕС имат проблем с мръсния въздух, изненадан съм, че темата не е повдигана досега на високо ниво. Това каза пред журналисти министърът на околната среда и водите Нено Димов преди Неформалния съвет на министрите на ЕС по околна среда, който се провежда в рамките на два дни в Националния дворец на културата, предаде репортер на Агенция „Фокус“. „Има три основни теми, които ще разгледаме днес и утре. Може би една от най-важните е тази за чистотата на атмосферния въздух.  За първи път, доколкото съм информиран, поне със сигурност за първи път откакто България е член на ЕС, това е тема, което се повдига на толкова високо ниво. Над две трети от държавите членки имат този проблем и за мен беше изненада, че темата не е повдигана досега на високо ниво.\r\n„Втората тема, също е толкова важна, става дума за т. нар. по-добро регулиране“, обясни министър Димов. По думите му става дума за опит да бъде синхронизирано законодателството, така че да се намали административната тежест и различните секторни политики да могат да прилагат законодателството в сферата на околната среда по начин, който да позволява икономическото развитие да се случва по-лесно, предприемачеството да бъде улеснено. „Развитието на икономиката е приоритет и на България, и на ЕС“, коментира той.\r\nМинистър Димов обърна внимание, че третата тема, която ще бъде дискутирана утре сутринта, е свързана с глобалното затопляне и подготовката на СОР24, големият дебат, който ще се състои в град Катовице, Полша след няколко седмици.", "date": "2018.04.10", "title": "Министър Нено Димов: Над две трети от държавите в ЕС имат проблем с мръсния въздух, изненадан съм, че темата не е повдигана досега на високо ниво"}
{"url": "http://www.focus-news.net/news/2018/04/10/2509475/ognyan-zlatev-predstavitelstvo-na-ek-v-balgariya-grazhdanskite-dialozi-se-prevarnaha-v-zapazena-marka-na-nastoyashtata-evropeyska-komisiya.html", "text": "Откритият дебат с гражданите на ЕС е водещ приоритет за европейските политици и той трябва да продължи, за да спечелим сърцата и умовете на хората, особено на младите, каза ръководителят на Представителството на Европейската комисия (ЕК) в България Огнян Златев при откриването на Конференция за гражданското застъпничество. В нея участва и министърът за Българското председателство Лиляна Павлова. Това съобщиха от Представителството на ЕК в България.\r\nИменно в духа на този стремеж, ЕК даде началото на редица инициативи като  \"Гражданските диалози\", които се превърнаха в запазена марка на настоящата Комисия, допълни Огнян Златев. Те се обозначиха като място, на което европейските граждани могат да получат отговори на своите въпроси и станаха неделима част от дебата за \"Бъдещето на Европа\". Българските граждани също имат възможност да бъдат част от този дебат и да споделят своите виждания, притеснения и надежди за бъдещето на Европейския съюз - в следващите 20 дни България ще е домакин на три такива диалога. \r\nНаред с тази инициатива европейските институции направиха голяма крачка към своите граждани, давайки им възможност да участват пряко в разработването на неговото законодателство: благодарение на европейската гражданска инициатива 1 милион граждани на ЕС ще могат да искат от Европейската комисия да направи законодателно предложение. Това означава, че успешните инициативи биха могли да играят важна роля при определяне на законодателните приоритети на ЕС.", "date": "2018.04.10", "title": "Огнян Златев, Представителство на ЕК в България: Гражданските диалози се превърнаха в запазена марка на настоящата Европейска комисия"}
{"url": "http://www.focus-news.net/news/2018/04/10/2509461/stachki-vav-frantsiya-i-germaniya-dovedoha-do-otmyana-na-stotitsi-poleti-obzor.html", "text": "Стотици полети от Германия и Франция, планирани за вторник, 10 април, бяха отменени заради стачни действия. \r\nНационалният авиопревозвач на Франция няма да може да изпълни стотици полети заради продължаващата стачка на пилотите, кабинния екипаж и наземния летищен персонал, чрез която служителите се надяват да си издействат по-високо заплащане. \r\nСтачните действия повлияха на международните и вътрешните пътувания, като една четвърт от всички полети, планирани за вторник, са отменени.\r\nСамо 65% от полетите на дълги разстояния до и от парижкото летище „Шарл де Гол“ ще бъдат изпълнени по разписание, а от полетите със средни разстояния – 73%, съобщиха от „Еър Франс“. \r\nСиндикатите казват, че служителите заслужават да получат увеличение на трудовите си възнаграждения след години на затягане на коланите, благодарение на което превозвачът стана отново рентабилен. Настояванията на стачкуващите са за шестпроцентно увеличение на заплатите. \r\nРъководството на „Еър Франс“ изчислява, че 34% от пилотите, 26% от кабинния екипажа и 19% от наземния летищен персонал са се включили в стачните действия. Предложението на ръководството за повишаване на заплащането с 1% тази година бе отхвърлено.\r\nСиндикатите вече предупредиха, че ще организират нови стачки. На свой ред от „Еър Франс“ обявиха, че действията на служителите коства на компанията по 25 млн. евро на ден – пари, които би трябвало да инвестира в закупуване на самолети и създаване на работни места.\r\n„Въздействието върху оперативната печалба на „Еър Франс“ от седемдневни стачки между 22 февруари и 11 април се оценява на 170 млн. евро\", поясниха от компанията.\r\nОсвен служителите на „Еър Франс“, във Франция стачки организираха и работещите в държавния железопътен оператор SNCF, както и студенти, държавни служители, служители в енергийния сектор и др. Въпреки че отделните протести имат различни цели, те създадоха обща атмосфера на социално недоволство на фона на амбициозните реформи на президента Еманюел Макрон.\r\nХаос беляза и въздушния транспорт в Германия. „Луфтханза“ отмени най-малко 800 полета, планирани за вторник. Причината е предупредителната стачка, която обявиха служителите на четири летища в страната.  Анулирани обаче ще бъдат и полети на редица други превозвачи, а засегнатите летища са тези във Франкфурт на Майн, Мюнхен, Кьолн и Бремен.\r\nЗасегнати ще бъдат 90 хил. клиенти на „Луфтханза“, за които има изготвен заместващ полетен план. В сряда полетните операции трябва да се извършат отново по график.\r\nМениджърът на персонала на „Луфтханза“ Бетина Фолкерс реагира с възмущение на предупредителната стачка. „Изключително неприемливо е синдикатът да разреши този конфликт на гърба на пътниците. „Луфтханза“ не е страна в този спор, но преди всичко наши клиенти и ние сме засегнати от последиците от него\", подчерта представителят на компанията. \r\nРешаващият кръг на преговорите за колективни договори на служителите ще се състои на 15 и 16 април, но въпреки това синдикатите решиха да увеличат натиска върху работодателите и да организират нови предупредителни стачки.\r\nПо-рано бе съобщено, че пасажерите, които в понеделник и вторник имат планирано пътуване от и до летището във Франкфурт на Майн трябва да се подготвят за чакане и отмяна на полетите. Причината е предупредителна стачка, която може да доведе до „значителни забавяния на операциите и отмяна на полети\", става ясно от съобщение, публикувано на официалната интернет страница на летището. Тя ще продължи в часовете между 5:00 и 18:00 (местно време). В понеделник засегнати на летището във Франкфурт на Майн бяха изходите А и Z на Терминал 1, които ще бъдат изцяло затворени. Интересното е, че все още няма яснота кои точно служители ще се включат в стачните действия. \r\nВъв вторник обаче може да се очаква забавяне на работата на всички изходи, предупреди летищният оператор „Фрапорт“. Пасажерите трябва да предвидят по-ранно пристигане на летището, за да преминат в срок необходимите проверки. \r\nВ Мюнхен стачката ще продължи от 6:00 до 24:00 часа (местно време).\r\nПовече от 2,3 млн. служители настояват за шестпроцентно увеличение на заплатите си. Работодателите все още не са представили предложение за преодоляване на ситуацията. Преговорите за промяна в колективния договор започна на 26 февруари. Оттогава насам синдикатите подкрепят исканията си със стачки.Тереза Герова", "date": "2018.04.10", "title": "Стачки във Франция и Германия доведоха до отмяна на стотици полети (ОБЗОР)"}
{"url": "http://www.focus-news.net/news/2018/04/10/2509477/smolyan-obshtinata-izgradi-sobstvena-oranzheriya.html", "text": "Кметът Николай Мелемов посети оранжерията на Община Смолян, която е изградена по негова идея. Тя се намира до Спортната зала и е направена на общински имот. Това съобщиха от пресцентъра на Общината. Целта е градът да стане по-красив и зацветен за по-продължителен период от време, коментира Мелемов. Засети са 20 500 семена от петте  вида цветя – вербена, азалия, колеос, тагетис и петуния. Всеки един вид е с  различна разновидност от цвят, като минимум от вид  се получават по три цвята.\r\nИдеята е оранжерията да произвежда два пъти в годината 40 хиляди цветя – пролетни и летни. Семената са едногодишни и са внос от Холандия от лицензиран вносител. В оранжерията, която е изградена през месец февруари т.г.,  има монтирана и  отоплителна инсталация.\r\nОбщата стойност на доставката и монтажа на покритото помещение е 3 600 лв. , като инвестицията ще бъде изплатена за година , година и половина.", "date": "2018.04.10", "title": "Смолян: Общината изгради собствена оранжерия"}
{"url": "http://www.focus-news.net/news/2018/04/10/2509471/sreshtata-borisov-vuchich-v-mostar-vazhno-e-da-bade-zapazen-mirat-na-balkanite.html", "text": "Двустранното и регионалното сътрудничество бяха основна тема на срещата в Мостар на президента на Сърбия Александър Вучич и българския премиер Бойко Борисов, отбелязва скопският телевизионен канал A1 On.\r\n„Имаме много време пред нас, много неща може да се случат и преди предстоящата среща на върха в София, защото е важно да направим всичко възможно, за да запазим мира и стабилността на Балканите“, заяви Вучич.\r\n„Повишава се интересът на инвеститорите към региона. ЕС се стреми към мир и просперитет на Балканите. Дали и големи геополитически играчи искат същото - не знам“, отбеляза на свой ред Борисов като изрази надежда, че и колегите му Косово ще продължат в същия дух.\r\nБорисов подчерта, че целия регион, от Гърция до Румъния трябва да покаже разум, защото последствията ще бъдат усетени от всички.\r\n„Необходима е секунда, за да рухне това, което е градено с години“, предупреди българският министър-председател. \r\nЛидерите на България и Сърбия са обсъдили и предстоящата среща на върха ЕС-Западни Балкани, която трябва да се проведе в София на 17 май, и противопоставянето на фотмата от страна на Испания, Румъния и Кипър, заради обявеното присъствието на представител на Косово, чиято независимост не признават.\r\nБорисов увери, че срещата в София ще се състои и подчерта, че би искал там да присъства и президентът на Косово Хашим Тачи.Тереза Герова", "date": "2018.04.10", "title": "Срещата Борисов-Вучич в Мостар: Важно е да бъде запазен мирът на Балканите"}
{"url": "http://www.focus-news.net/news/2018/04/10/2509457/dmitriy-peskov-govoritel-na-kremal-sasht-otkazvat-da-poglednat-realnostta-v-ochite.html", "text": "САЩ и редица други страни нямат конструктивна позиция за ситуацията в Сирия, те отказват да погледнат реалността в очите, но Руската федерация няма да се откаже от дипломацията за разрешаването на сирийската криза. Това заяви говорителят на Кремъл Дмитрий Песков, предава РИА Новости.\r\n„Вие виждате неконструктивната позиция, която заеха някои страни, в това число и САЩ. Виждате – ще го кажем така, че те априори отказват да погледнат реалността в очите и слагат етикети на относителни факти като използването на химически отровни вещества в Източна Гута“, заяви Песков в отговор на въпрос дали Кремъл ще предприеме мерки за смекчаване на ситуацията във връзка с развитието на събитията в Сирия. \r\nГоворителят на руския президент отбеляза, че нито една страна не е споменала за необходимостта от безпристрастно разследване на предполагаемата химическа атака в сирийския град Дума. \r\nСъщевременно Песков увери, че Русия няма да се откаже от дипломатическите усилия, насочени към разрешаване на сирийската криза. \r\n„Разбира се, това ограничава маневрата за дипломатически усилия, но това не означава, че руската страна възнамерява да откаже от активна работа в дипломатическата област, разбира се, тази работа ще продължи\", категоричен бе Песков.Агенция „Фокус“ припомня:\r\nВ събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията. \r\nСъобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. В същия ден може да се проведе и второ заседание по молба на Русия, потвърдиха източници от дипломатическите кръгове.\r\nВ ранните часове на понеделник, 9 април, бе нанесен масиран ракетен удар по военновъздушната база Т-4 в провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи. По-късно базираната в Лондон Сирийска обсерватория за човешките права (СОЧП) приведе данни за най-малко 14 загинали, включително – според активистите – военни на съюзника на Дамаск – Иран. \r\nВсе още не е ясно кой стои зад ракетната атака срещу базата на сирийската база в Хомс, макар местните медии да твърдят, че отговорни за нея са САЩ. Пентагонът отрече участието си в операцията, а по-късно – и Париж. Москва и Дамаск обвиниха Израел за атаката. Тереза Герова", "date": "2018.04.10", "title": "Дмитрий Песков, говорител на Кремъл: САЩ отказват да погледнат реалността в очите"}
{"url": "http://www.focus-news.net/news/2018/04/10/2509474/makedoniya-predstoi-glasuvaneto-na-parviya-vot-na-nedoverie-na-pravitelstvoto-na-zoran-zaev.html", "text": "Официалната страница на парламента в Скопие публикува искането на ВМРО-ДПМНЕ за гласуване на вот на недоверие на правителството на Зоран Заев, като парламентарния председател Талат Джафери потвърди, че дискусията на вота ще бъде в сряда 10 април 2018 г., предава скопската агенция \"Мета\".\r\nИскането за вота на недоверие беше внесено с подписите на 41 депутати от опозиционната ВМРО-ДПМНЕ в навечерието на Великденските празници.\r\nКато основание на искането се посочва погазването на конституцията и законите на страната и \"насилственото приемане на закона за употребата на езиците\".\r\n\"Мета\" съобщава, че всички депутати от СДСМ са получили СМС от председателя на парламента за участие в предстоящата дискусия.Тереза Герова", "date": "2018.04.10", "title": "Македония: Предстои гласуването на първия вот на недоверие на правителството на Зоран Заев"}
{"url": "http://www.focus-news.net/news/2018/04/10/2509467/veliko-tarnovo-s-blizo-120-000-leva-razshiryavat-kapatsiteta-na-dnevniya-tsentar-za-detsa-s-uvrezhdaniya-v-svishtov.html", "text": "С близо 120 000 лева разширяват капацитета на Дневния център за деца с увреждания в Свищов. Средствата са осигурени за осъществяването на проект , който се реализира по Оперативна програма „Региони в растеж“ 2014-2020 гoдина и е на обща стойност 119 600.00 лева, каза в предаването „Добре дошли в Свищов“ на Радио „Фокус“ – Велико Търново директорът на институцията Теменужка Тодорова. 85 000 лева от средствата са осигурени  от Европейския съюз,  15 000 лева е националното съфинансиране, а останалите 19 600 лева са осигурени от Община Свищов като  бенефициент. \r\n„С изпълнението на дейностите ще се надгради и разшири капацитетът на услугата, с което ще се създадат условия за подкрепа на семействата, отглеждащи деца с увреждания или в риск от развитие на увреждания чрез услуги по ранна интервенция“, посочи още Теменужка Тодорова. Тя припомни, че към настоящия момент съществуващият Дневен център за деца с увреждания в Свищов предоставя социални услуги на 30 деца в две отделни сгради. Това, по думите й, води до разделение на децата, на наличното специализирано оборудване, на екипа от специалисти и съществено затруднява ефективното и целесъобразно използване на наличните ресурси. „С реализирането на Проекта ще се осъществи ремонт и преустройство на допълнителни помещения в сградата, за да се обедини местонахождението на двете условно създадени групи на социалната услуга. Предвижда се ремонт на четири бивши класни стаи, библиотека, хранилище, помощни и санитарни помещения, коридор. Ще бъде осигурена достъпна, структурирана и визуализирана работна среда, като за всички деца ще са осигурени подходящи помещения за групова и индивидуална работа, терапевтични въздействия, санитарно и хигиенно обслужване“, обясни Теменужка Тодорова. \r\nТя уточни, че предстои ремонт и на административните помещения. Срокът за изпълнение на проекта е края на следващата година, но ръководството на Центъра и това на Община Свищов се надяват, че дейностите ще приключат по-рано.\r\nЛуиза ТРАНЧЕВА", "date": "2018.04.10", "title": "Велико Търново: С близо 120 000 лева разширяват капацитета на Дневния център за деца с увреждания в Свищов"}
{"url": "http://www.focus-news.net/news/2018/04/10/2509476/v-ndk-be-podpisano-sporazumenie-za-noviya-programen-period-po-finansoviya-mehanizam-na-eip-mezhdu-balgariya-i-stranite-islandiya-lihtenshtayn-i-norvegiya.html", "text": "В НДК бе подписано програмно споразумение за новия програмен период по финансовия механизъм на е Европейското икономическо пространство (ЕИП) между България и страните Исландия, Лихтенщайн и Норвегия, предаде репортер на Агенция „Фокус“. Това бе първото програмно споразумение между страната ни и страните донори. От българска страна споразумението подписа министърът на околната среда и водите Нено Димов, Споразумението бе подписано в началото на неформалния Съвет по околна среда, който е част от програмата на Българското председателство на Съвета на Европейски съюз.\r\nДеница КИТАНОВА", "date": "2018.04.10", "title": "В НДК бе подписано споразумение за новия програмен период по финансовия механизъм на ЕИП между България и страните Исландия, Лихтенщайн и Норвегия"}
{"url": "http://www.focus-news.net/news/2018/04/10/2509480/pristanishte-varna-veche-e-otvoreno-za-manevrirane-na-korabi.html", "text": "Пристанище Варна вече е отворено за маневриране на кораби. Това сочи справка в сайта на Дирекция „Ръководство на корабния трафик – Черно море”. В района на пристанището времето е с разкъсана облачност. Поривът на вятъра е 4-7 м/с.", "date": "2018.04.10", "title": "Пристанище Варна вече е отворено за маневриране на кораби"}
{"url": "http://www.focus-news.net/news/2018/04/10/2509482/dobrich-razshiryava-se-obhvatat-na-stroitelno-montazhnite-deynosti-po-integriran-proekt-za-podobryavane-na-vodniya-sektor-v-grad-dobrich.html", "text": "Разширява се обхватът на строително-монтажните дейности по „Интегриран проект за подобряване на водния сектор в град Добрич“, предаде кореспондентът на Радио „Фокус” – Варна. Проектът е най-мащабният и се изпълнява от Община град Добрич. В периода 10-20 април по ЛОТ 2 ще се работи по следните улици:\r\n„Роза“от ул. „Агликина поляна“ до ул. „Детелина“, по ул. „Детелина“ от ул. „Ружа“ до ул. „Роза“, по ул. „Ивайло“ от ул. „Арда“ до ул. „Тунджа“, по ул. „Кокиче“ и „Спартак“ от ул. „Тунджа“ до ул. „Първомайска“, по ул. „Ивайло“ от ул. „Тунджа“ до ул. „Първомайска“, връзка ул. „Теменуга“ с ул. „ Христо Ботев“, по ул. „Цар Освободител“ от ул. „Роза“ до ул. „Ружа“, по ул. „Бойчо Огнянов“ от ул. „Каменица“ до ул. „Емона“,  от ул. „Ясна Поляна“ до ул. „Христо Ботев“, по ул. „Никола Петков“ от Спортно училище „Георги Раковски“ до бившето СОУ „Дора Габе“, по ул. „Иван Георгиев“ от ул. „Батовска“ до ул. „Росица“, по ул. „Първомайска“ от бул.“Русия“ до ул. „Незабравка“. В периода 10-15 април по ЛОТ 3 ще се работи по следните улици:\r\n“Ген.Цимерман“, “П.Р.Славейков“, “Струма“, бул. “Добричка Епопея“, ул. “Янтра“, “Разлог“, “Вежен“, “Хаджи Димитър“, “Панайот Станчев“, “Драва“ и ул. “Сава Огнянов“. Пълният списък по дни и вид дейности може да се види на сайта на Община град Добрич.\r\nЖулиета НИКОЛОВА", "date": "2018.04.10", "title": "Добрич: Разширява се обхватът на строително-монтажните дейности по „Интегриран проект за подобряване на водния сектор в град Добрич“"}
{"url": "http://www.focus-news.net/news/2018/04/10/2509478/ministar-neno-dimov-podpisvaneto-na-programnoto-sporazumenie-za-programa-okolna-sreda-i-izmenenie-na-klimata-ne-e-samo-praven-akt-a-izraz-na-doverie-mezhdu-stranite-donori-i-mosv.html", "text": "Подписването на програмното споразумение за Програма „Околна среда и изменение на климата\" не е само правен акт, а израз на доверие между страните донори и МОСВ. Това каза министърът на околната среда и водите Нено Димов при подписването на Споразумение за новия програмен период по финансовия механизъм на Европейското икономическо пространство между България и страните Исландия, Лихтенщайн и Норвегия, предаде репортер на Агенция „Фокус“. „За мен е изключително удоволствие и чест заедно днес да сложим началото на стартирането на пътната програма, финансирана по финансовия механизъм за България за новия период 2014-2021 г. с програмен оператор МОСВ“, каза министърът. Той отчете, че през периода 2007-2009 г. по Финансовия механизъм на Европейското икономическо пространство са били успешно изпълнени 9 проекта в сектор „Околна среда“ на обща стойност над 8 млн. лв.. По думите му Меморандумът за разбирателство за периода 2009 – 2014 между България, Исландия, Лихтенщайн и Норвегия е било естествено продължение на съвместните партньорски усилия, като е бил осигурен финансов ресурс в размер на 36 млн. лв. за реализацията на 38 проекта. „Изпълнението на програмите подпомогна МОСВ при прилагането на политиките за управлението на водите и в частност интегрирано управление на ресурсите в морските и вътрешните води и подробен мониторинг на морските води. С постигнатите резултати част от проектите допринесоха за актуализиране програмите от мерки, заложени в плановете на управление на речните басейни“, каза Нено Димов.\r\nДеница КИТАНОВА", "date": "2018.04.10", "title": "Министър Нено Димов: Подписването на програмното споразумение за Програма „Околна среда и изменение на климата\" не е само правен акт, а израз на доверие между страните донори и МОСВ"}
{"url": "http://www.focus-news.net/news/2018/04/10/2509483/d-r-lyubomir-videnov-tssmp-vidin-na-velikden-e-imalo-nay-mnogo-povikvaniya-v-tsentara-za-speshna-meditsinska-pomosht.html", "text": "На Великден е имало най-много повиквания в Центъра за спешна медицинска помощ (ЦСМП), каза за Радио „Фокус“ – Видин д-р Любомир Видинов, завеждащ филиала на ЦСМП във Видин. Той посочи, че натоварването в почивните дни по Великденските празници е било обичайно. „Повикванията приети в ЦСМП бяха свързани предимно с хронични заболявания и хората ни търсеха нас, защото общопрактикуващите лекари не работеха. Имаше и охранител на църква, получил порезни рани от нападатели“, заяви д-р Виденов. Той допълни, че през четирите почивни дни повикванията са били най-много на 8 април в неделя. „Имало и е два случая на пациенти, които са прекалили с алкохол, при други – битови травми. Това е картината на случаите, при които са се отзовали екипи на ЦСМП-Видин“, обясни д-р Виденов. Натоварване е имало и във филиалите на ЦСМП-Видин, които са в Белоградчик, Кула, Брегово и Димово.\r\nАнна ЛОЗАНОВА", "date": "2018.04.10", "title": "Д-р Любомир Виденов, ЦСМП-Видин:  На Великден е имало най-много повиквания в Центъра за спешна медицинска помощ"}
{"url": "http://www.focus-news.net/news/2018/04/10/2509481/kyustendil-uvelichavane-na-rastitelnostta-okolo-ulichnite-platna-e-sred-merkite-za-podobryavane-na-kachestvoto-na-vazduha-v-grada.html", "text": "Увеличаване на растителността около уличните платна е сред мерките за подобряване на качеството на въздуха в Кюстендил. Това каза пред Радио „Фокус” – Кюстендил Ирина Велкова, еколог към Община Кюстендил. По думите й това е само една от мерките, включени в изготвената общинска програма, чието изпълнение се следи от компетентните органи и от страна на Общински съвет. Вече са предприети дейности за увеличаване на уличните площи и озеленяване с растителност, способна да абсорбира праха и аерозолите от въздуха, по булеварди с интензивно движение. И за тази година е планирано засаждане на бързо растящи декоративни видове с добри показатели за пречистване на въздуха. \r\nНа територията на община Кюстендил липсва постоянна станция за измерване на чистотата на атмосферния въздух, поради което се извършват периодични замервания с помощта на мобилна лаборатория от Министерство на околната среда и водите. Последното подобно замерване е проследило няколко показателя, сред които фини прахови частици, въглероден окис, серен диоксид, азотен диоксид, амоняк и метан. При резултатите е отчетено единствено леко повишение при ниво на фини прахови частици, поради което от местната администрация са предприели изготвяне на програма за намаляване на този вид замърсяване, съдържаща различни мерки и дейности. Те са в различни категории, а тяхното изпълнение се следи от страна на Общинския съвет в Кюстендил, подготвят се и ежегодни отчети по тази тема.\r\nПо думи на Велкова с цел по-добро качество на въздуха е в сила и забрана за движение на товарни автомобили в централната градска част. В същото време са обособени в града и пешеходни зони, в които е забранено движението на моторни превозни средства. Осъществява се и постоянен контрол върху възможността за тротоарно право по време на строителни дейности, при което собствениците са длъжни да почистват своевременно общинската собственост. „Вече е изготвен проект за оптимизация на местата за паркиране в отделните градски части, съобразен с необходимостта и съответните възможности”, каза Ирина Велкова. Тази мярка включва и най-натоварената улица „Цар Освободител”, а в кратки срокове предстои реализация на това проектно предложение.\r\nВенцеслав ИЛЧЕВ", "date": "2018.04.10", "title": "Кюстендил: Увеличаване на растителността около уличните платна е сред мерките за подобряване на качеството на въздуха в града"}
{"url": "http://www.focus-news.net/news/2018/04/10/2509485/pazardzhik-3000-kasa-tsigari-bez-banderol-sa-izzeti-politseyski-proverki-v-oblastta.html", "text": "Шест преписки за незаконно съхранение или търговия с акцизни стоки без бандерол са образувани през изминалите празнични дни в област Пазарджик, съобщиха от Пресцентъра на ОДМВР-Пазарджик. Полицаите от областта са проверили множество жилища и търговски обекти. При инспекциите са открити общо около 3000 къса с цигари, 1.5 килограма сух нарязан тютюн и 10 литра алкохол, всичките без бандерол. Акцизните стоки са иззети, а спрямо двама мъже и четири жени се водят преписки.", "date": "2018.04.10", "title": "Пазарджик: 3000 къса цигари без бандерол са иззети полицейски проверки в областта"}
{"url": "http://www.focus-news.net/news/2018/04/10/2509479/temata-balgariya-v-balkanskite-medii-poseshtenieto-na-boyko-borisov-za-mezhdunarodniya-ikonomicheski-panair-v-mostar-i-balgarskite-turisti-v-istanbul-za-velikden-agentsiya-fokus.html", "text": "„В тази важна изборна година за Босна и Херцеговина ще се опитаме да помогнем за запазването на единството на страната по всякакъв начин. На Балканите не можем да постъпваме егоистично. Проблем на която и да е страна оказва влияние и на другите“, подчерта министър-председателят на България Бойко Борисов в рамките на посещението в Мостар, където пристигна за участие в 21-то издание на Международния икономически панаир, отбелязва скопското електронно издание „Стандард“.\r\nСъответният коментар българският премиер направи след среща с Драган Чович, член на Председателството на Босна и Херцеговина и домакин на 21-ия Международен икономически панаир в Мостар, съобщиха местните медии.\r\nБорисов е специален гост на панаира, организиран с цел укрепване на икономическото развитие чрез срещи на представителите на бизнес средите в региона със световни компании. В него ще участват и политически лидери от страните от Западните Балкани.\r\nНа срещата  Борисов и Чович обсъдиха двустранните отношения, евроатлантическата перспектива на страните от региона и най-сериозния инструмент за гарантирането й - развитието на икономиката и инфраструктурата.\r\n„Ако оправим инфраструктурата, ще има просперитет. Ако опитаме по друг начин, няма да успеем“, изрази увереност Борисов.\r\n„Сигурен съм, че нашият евроатлантически път е без алтернатива\", заяви на свой ред Чович.\r\nАгенция „Фокус“ припомня:\r\nМеждународният икономически панаир в Мостар, Босна и Херцеговина, ще събере лидери от региона на Балканите. Откриването на 21-вото издание на панаира ще се състои във вторник, 10 април, но лидерите на страните пристигнаха в Мостар още в понеделник. Сред присъстващите е държавният глава на Сърбия Александър Вучич, който в понеделник започна двудневна визита в Босна и Херцеговина. В рамките й е предвидена среща с члена на Председателството на Босна и Херцеговина Драган Чович. \r\nМинистър-председателят Бойко Борисов също замина на посещение в Босна и Херцеговина. На 10 април той ще участва в церемонията за откриването на Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението.\r\nМостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива.\r\nДнес министър-председателят Борисов ще участва в работна вечеря, давана от члена на председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в Парламента на Босна и Херцеговина.\r\nВ рамките на визитата му, са предвидени и двустранни срещи на премиера с лидери на балканските държави, участващи в Международния\r\n*** Двустранното и регионалното сътрудничество бяха основна тема на срещата в Мостар на президента на Сърбия Александър Вучич и българския премиер Бойко Борисов, отбелязва скопският телевизионен канал A1 On.\r\n„Имаме много време пред нас, много неща може да се случат и преди предстоящата среща на върха в София, защото е важно да направим всичко възможно, за да запазим мира и стабилността на Балканите“, заяви Вучич.\r\n„Повишава се интересът на инвеститорите към региона. ЕС се стреми към мир и просперитет на Балканите. Дали и големи геополитически играчи искат същото - не знам“, отбеляза на свой ред Борисов като изрази надежда, че и колегите му Косово ще продължат в същия дух.\r\nБорисов подчерта, че целия регион, от Гърция до Румъния трябва да покаже разум, защото последствията ще бъдат усетени от всички.\r\n„Необходима е секунда, за да рухне това, което е градено с години“, предупреди българският министър-председател. \r\nЛидерите на България и Сърбия са обсъдили и предстоящата среща на върха ЕС-Западни Балкани, която трябва да се проведе в София на 17 май, и противопоставянето на фотмата от страна на Испания, Румъния и Кипър, заради обявеното присъствието на представител на Косово, чиято независимост не признават.\r\nБорисов увери, че срещата в София ще се състои и подчерта, че би искал там да присъства и президентът на Косово Хашим Тачи.\r\n*** Туристите от балканските страни и особено от България са се възползвали от четиридневните почивни дни за Великден, за да посетят Истанбул, отбелязва турското издание Daily Sabah. \r\nБългарската църква „Св. Стефан\", позната още като Желязната църква, възстановена и с помощта на общината в Истанбул, е сред основната причина за увеличението на притока на туристи, довел до запълването на 100% от капацитета за настаняване в хотелите в кварталите „Султан Ахмед“ и „Лалели“. \r\nПо данни на местните медии българите, които са започнали да пристигат с автобуси в Истанбул още на Велики четвъртък, са посетили исторически забележителности в града като дворците Топкапъ и Долмабахче, и музея „Света София“. Гостите от България са проявили голям интерес и към търговските центрове в града и са зарадвали голяма част от търговците в Истанбул, закупувайки дрехи, парфюми, традиционни сладки изкушения като баклава и естествен сапун. Голяма част от тях са посетили и Емирган Парк, за да се насладят на емблематичния Фестивал на лалетата.\r\nПредставителите на туристическия бранш са категорични, че хотелите в региона са били на 100% пълни, като добавиха, че коефициентът на заетост в хотелите е нараснала от 48,2% на 65,1% в сравнение с миналата година. Очакванията са, че тази тенденция ще продължи. Ердинч Каракуш, служител в хотел в „Лалели“, заяви, че съоръжението за настаняване разполага със 65 стаи, а в следващите седмици по-голямата част от тях са запазени от туристи от България.\r\nВасил Лязе, член на управителния съвет на \"Фондацията на Православната църква на българската Екзархия\", отбеляза, че по Великден Желязната църква, открита отново за посетители през януари тази година, е била разгледана от над 50 хил. туристи. Около 20 хил. от тях са чужденци, предимно българи. \r\nБългарската църква „Св. Стефан\" се превръща във все по-популярна дестинация както за българите, така и за официалните делегации, пристигащи в Истанбул. Отбелязва се, че най-малко 10-15 туристически организации организират културни обиколки в църквата с водач.\r\n***", "date": "2018.04.10", "title": "Темата България в балканските медии – посещението на Бойко Борисов за Международния икономически панаир в Мостар и българските туристи в Истанбул за Великден (Агенция „Фокус“)"}
{"url": "http://www.focus-news.net/news/2018/04/10/2509487/dobrich-obshtinata-uspya-da-postigne-napredak-po-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "12 многофамилни жилищни сгради по Националната програма за енергийна ефективност са в процес на изпълнение и ще подобрят състоянието на сградите. Община град Добрич има подписани общо четиридесет и един договора, които ще бъдат реализирани. Това съобщиха от пресцентъра на Общината. На 11 април, от 17.30 часа в присъствие на гражданите ще бъде открит първият саниран жилищен блок по Програмата, който се намира в квартал Дружба и е с номер 36.  Жилищната сграда е на 8 етажа с общо 40 апартаменти в двата входа на блoĸa c подобрени енергийни xapaĸтepиcтиĸи. След изпълнението на пакета от енергийно ефективни мерки са постигнати следните резултати - енергийни спестявания от около 450 MWh/годишно,  с  екологичен еквивалент 26 тона/годишно спестени емисии СО2 и не на последно място повишен комфорт на обитаване на сградата. B резултат на ремонтните дейности сградата вече e c клас на енергопотребление \"С\". Освен по Националната програма Община Добрич ще подобри енергийните характеристики на още 9 сгради по проект, финансиран от  Оперативна програма „Региони в растеж“, по който се работи в момента. С тях общият брой на жилищните сгради, които ще бъдат санирани в Добрич е 50.", "date": "2018.04.10", "title": "Добрич: Общината успя да постигне напредък по Националната програма за енергийна ефективност на многофамилни жилищни сгради"}
{"url": "http://www.focus-news.net/news/2018/04/10/2509488/v-92-sarbiya-amerikanskiyat-profesor-eduard-dzhouzef-preduprezhdava-che-zamrazeniyat-konflikt-v-kosovo-e-nepriemliv-za-rakovodstvoto-na-sasht-i-klyuchat-za-nego-se-namira-v-belgrad.html", "text": "Американският професор Едуард Джоузеф от Университета \"Джон Хопкинс\" продължава да вярва, че за държавното ръководство на САЩ \"замразеният конфликт в Косово е неприемлив и ключът за него се намира в Белград\", предава сръбското радио В-92.\r\nСпоред радиото в интервю за VOA, професорът, представен като експерт по Балканите, е заявил, че \"диалогът между Белград и Прищина под егидата на ЕС очевидно не работи и статуквото в Косово не е стабилно, което може да доведе до нови конфликти.\"\r\nСръбското електронно издание \"Telegraf\" акцентира върху друга част от интервюто на американския професор, в която се казва че \"потенциалното членство на Косово в ООН зависи от Белград и че сърбите трябва да престанат да се заблуждават с илюзии и да приемат реалностите\".\r\nВ заключение професор Джоузеф заявява, че \"никой в Сърбия не може да очаква драматични промени в американската политика, тъй като във Вашингтон съществува консенсус по два факта. Първият е, че Косово е независимо, а вторият, че сърбите, които живеят в Косово имат своите права\".\r\nАмериканският професор твърди, че е склонен да вярва, че \"властите в Белград знаят кой стои зад убийството на Оливер Иванович на 16 януари 2018 г.\".Тереза Герова", "date": "2018.04.10", "title": "В-92 (Сърбия): Американският професор Едуард Джоузеф предупреждава, че \"замразеният конфликт в Косово е неприемлив за ръководството на САЩ и ключът за него се намира в Белград\""}
{"url": "http://www.focus-news.net/news/2018/04/10/2509489/dobrich-do-13-april-prodalzhavat-dnite-na-otvoreni-vrati-v-obshtinskite-detski-gradini.html", "text": "До 13 април продължават Дните на отворени врати в общинските детски градини по инициатива на Община град Добрич, предаде кореспондентът на Радио „Фокус” – Варна. „Отворените врати“ приключиха на 5 април в детските ясли според обявения график от Общината. И днес могат да бъдат посетени от родителите детски градини ДГ № 18 „ Дора Габе“ в ЖК „ Дружба“44, ДГ № 24 „ Приказен свят“, по ул. „Дунав“ 16, ДГ № 32 „Зорница“, ЖК „ Строител“ до  бл. 65 и ДГ № 32 „Зорница“ ,по ул. „Теменуга“ до бл. 24. От 11 до 13 април вратите са отворени в ДГ № 25 „Весела” в ЖК „Дружба“3, до бл. 54, ДГ № 9 „ Пчеличка“, по ул. „Христо Смирненски“ 5 и ДГ № 10 „ Слънчице“, по ул. „Димитър Попов“ 1. Времето, в което могат да се направят посещенията, е в часовете от 16,00 до 18,00. „Тази кампания е насочена основно към онези родители, чиито деца за първи път ще прекрачат прага на дадено детско заведение. Миналата година бе организирана за по-кратък период. Може би в последния момент поднесохме информацията, затова някои родители успяха да се възползват от Дните, други – не. Затова като поука от мината година тази кампанията е повече дни. По три във всяко детско заведение“, посочи зам.-кметът „Хуманитарни дейности“ д-р Емилия Баева. Община град Добрич на сайта си е обявила към 13 март актуални свободни места в детските градини. Според обявения график на дейностите до 30 април включително електронната система ще бъде отворена за регистрации и редакции на заявления. На 2 май системата ще бъде затворена и на 4 май ще бъде обявено последното класиране за места в детските градини. \r\nЖулиета НИКОЛОВА", "date": "2018.04.10", "title": "Добрич: До 13 април продължават Дните на отворени врати в общинските детски градини"}
{"url": "http://www.focus-news.net/news/2018/04/10/2509493/sliven-festival-na-vinarite-sliven-2018-shte-se-provede-na-12-i-13-april.html", "text": "„Фестивал на винарите Сливен 2018” ще се проведе на 12 и 13 април в Сливен, съобщиха организаторите от Община Сливен и фондация „Обществен дарителски фонд-Сливен”. В събитието ще вземат участие винопроизводители от Сливен и региона, които ще представят своето производство.Ще бъде представено изданието „Пътят на виното в Сливенския край”, ще се проведе и дискусия за учредяването на Асоциация на винопроизводителите в регион Сливен. В програмата е включена и изложбата на сливенски художници „Вино и още нещо”.\r\nЩе има конкурс за майстори винари-любители, които участват с домашни вина в три категории: червено, розе и бяло. Пробите в конкурса ще бъдат оценявани чрез сляпа дегустация от жури, в чийто състав има технолози и дегустатори.\r\nВ рамките на първия „Фестивал на винарите Сливен 2018” ще бъде присъдена наградата „Вино на народа“, а специални награди ще получат любители-винари от региона. Отличията ще бъдат връчени след концерта на АНПТ-Сливен.", "date": "2018.04.10", "title": "Сливен: „Фестивал на винарите Сливен 2018” ще се проведе на 12 и 13 април"}
{"url": "http://www.focus-news.net/news/2018/04/10/2509484/predstoi-li-nov-udar-na-sasht-sreshtu-siriyai-obzor.html", "text": "На фона на събитията в Сирия от последните дни все по-често се обсъжда въпросът дали САЩ се готвят да извършат нов удар срещу режима в Дамаск.\r\nВ ранните часове на понеделник, 9 април, бе извършено ракетно нападение срещу военновъздушната база Т-4 в провинция Хомс. Както съобщи сирийската държавна агенция SANA, позовавайки се на военен източник, в резултат от атаката има загинали и ранени военнослужещи. По-късно базираната в Лондон Сирийска обсерватория за човешките права (СОЧП) приведе данни за най-малко 14 загинали, включително – според активистите – военни на съюзника на Дамаск – Иран. \r\nНе е ясно кой стои зад ракетната атака срещу базата на сирийската база в Хомс, макар местните медии първоначално да твърдяха, че отговорни за нея са САЩ. Пентагонът отрече участието си в операцията. В средствата за масова информация пък се появиха доклади и за израелски военни самолети, забелязани в небето над Сирия в момента на атаката. По-късно Дамаск и Москва обвиниха Израел за атаката, като уточниха, че  ракетите са били изстреляни от територията на Ливан от изтребители F-15 на ВВС на Израел, без да бъде нарушавано въздушното пространство на Сирия. Израелската армия отказа коментар на информацията. \r\nРакетният удар бе нанесен броени дни след предполагаемата химическа атака на режима в Дамаск срещу град Дума в Източна Гута.  В събота, 7 април, неправителствената организация „Белите каски“, която действа в Сирия в районите на активност на сирийската опозиция, базираната в Лондон Сирийска обсерватория за човешки права, Сирийско-американското медицинско общество и още редица медицински и правозащитни организации съобщиха, че над последното гнездо на съпротива на терористите в сирийския район Източна Гута е хвърлена хлорна бомба, в резултат от което са загинали около 40 души, а още десетки са ранени. Както Дамаск, така и Москва отрекоха информацията. \r\nСъобщенията обаче предизвикаха остра реакция на международната общност. След предполагаемата химическа атака в град Дума, Източна Гута, Съветът за сигурност на ООН се събира на извънредно заседание, на което да обсъди ситуацията в Сирия.За спешната среща настояха САЩ и още осем други държави, включително постоянните членове Франция и Великобритания. \r\nПреди малко повече от една година, на 4 април 2017 г. в град Хан Шейхун в сирийската провинция Идлиб също имаше предполагаема химическа атака, осъществена, според твърденията, от военен самолет на сирийската правителствена армия. Както тогава съобщиха от базираната в Лондон СОЧП, най-малко 58 цивилни граждани, включително деца, загинаха, а още поне 160 бяха ранени. Тогава също САЩ, ЕС и Турция хвърлиха отговорността върху сирийския президент Башар Асад . \r\nВ отговор на предполагаемата атака със зарин в Хан Шейхун, на 7 април 2017 г. бойни кораби от Военноморските сили на САЩ, разположени в Източното Средиземноморие, изстреляха 59 крилати ракети по военновъздушната база на сирийската правителствена армия „Шайрат“, която също се намира в провинция Хомс и от където, според САЩ, е излетял самолетът, осъществил химическата атака срещу „умерената“ опозиция в Идлиб. Летището не понесе сериозни щети от удара.\r\nСлед предполагаемата нова химическа атака на режима в Дамаск президентът на САЩ Доналд Тръмп реагира остро, а във Вашингтон се заговори за „военна опция“ за Сирия. Тръмп предупреди за „високата цена“ на „безмозъчната“ химическа атака в Сирия. „Множество загинали, включително жени и деца, в безмозъчна ХИМИЧЕСКА атака в Сирия. Зоната на жестокостта е затворена и обкръжена от сирийската армия, което я прави напълно недостъпна за външния свят. Президентът Путин, Русия и Иран са отговорни за подкрепата на животното Асад“, категоричен бе лидерът на Белия дом. \r\nСлед съобщенията за химическа атака в град Дума, Източна Гута, съветникът по национална сигурност към Белия дом Том Босърт заяви, че на фона на докладите за нова химическа атака в Сирия „всички опции остават на масата“. Босърт поясни, че след съобщенията за предполагаема употреба на химически оръжия в Сирия екипът за национална сигурност на президента на САЩ Доналд Тръм е преглеждал снимки и информация през цялата нощ. \r\nПоследната атака на сирийския режим може да отправи нови предизвикателства пред лидера на Белия дом, който многократно заяви в последните дни, че иска да изтегли американските войски от Сирия. Администрацията във Вашингтон съобщи в по-рано тази седмица, че военната мисия „върви към своя край\", но не представи конкретни планове за изтеглянето на американските военнослужещи от близкоизточната република. САЩ имат около 2000 военнослужещи в Сирия, изпратени за целите на борбата срещу близкоизточната радикална групировка „Ислямска държава“.\r\nБосърт не бе единственият, който заговори за „военен опция“ за Сирия. Влиятелният сенатор Линдзи Греъм, който за кратко се бори срещу Доналд Тръмп на първичните избори в Републиканската партия, определи отговора на 45-тия президент на САЩ като „определящ за него момент“ в качеството му на главнокомандващ.\r\n„Те виждат, че нашата решителност намалява, но президентът Тръмп може да преобърне тези представи“, изрази увереност републиканецът. \r\n„Доналд Тръмп  в миналото е предизвиквал Асад да не използва химическо оръжие\", припомни Греъм, като след това предупреди, че ако не се предприемат конкретни стъпки в отговор на предполагаемите действия на Дамаск, то това със сигурност би повлияло негативно на позицията на Вашингтон в преговорите със Северна Корея. Освен това американският президент „ще изглежда слаб в очите на Русия и Иран“. \r\n„Значи това е определящ момент, господин президент. Трябва да проследите този разказ - покажете решимостта, която Обама не демонстрира“, бе призивът, който сенатор Греъм отправи към лидера на Белия дом. \r\nДен по-късно Тръмп даде да се разбере, че решението за това САЩ да ударят Сирия може да бъде взето в рамките на часове. И макар да не бе представена по-подробна информация след заседанието с участието на военни и служителите по сигурността, в медиите бяха разпространени данни, които накараха мнозина да се запитат дали Вашингтон е стартирал нова операция срещу режима на Дамаск. \r\nСъобщено бе за придвижването на два американски разрушителя към Сирия. По данни на американското издание The Wall Street Journal, позовавайки се на източник от Пентагона, разрушител от ВМС на САЩ може да пристигне в Средиземно море до няколко дни. „САЩ имат още един разрушител – „Доналд Кук“, в източната част на Средиземно море, откъдето може да участва във всеки удар срещу Сирия… Вторият може да пристигне до няколко дни“, съобщи вестникът.\r\nСпоред Washington Examiner, който също се позовава на Пентагона, „Доналд Кук“ е въоръжен с 60 крилати ракети „Томахоук“. Разрушителят е напуснал пристанището в Кипър и се е отправил в посока Сирия. Турският вестник Hurriyet на свой ред пише, че край разрушителя най-малко четири пъти са прелетяли руски самолети. Пентагонът отрече информацията. \r\nРуската информационна агенция Интерфакс предаде, че американският разрушител „Доналд Кук“ с крилати ракети „Томахоук“ и системата за противоракетна отбрана „Иджис“се е приближил на 100 километра от сирийския пристанищен град Тартус, където е разположена база на ВМС на Москва.\r\nНа свой ред председателят на парламентарната комисия по отбрана Владимир Шаманов заяви, че САЩ не са уведомили Русия за приближаването на американските кораби.\r\n„В района на Тартус се появява група кораби на ВМС на САЩ. Според приетата международна практика потенциалните участници в събитията в района се уведомяват по-рано. Ние не сме уведомени, макар на законни основания да сме ратифицирали договор за нашите две бази в Тартус и Хмеймим“, подчерта Шаманов в рамките на заседание на Държавната дума, като същевременно допълни, че президентът на САЩ Доналд Тръмп вече намекна за възможен удар срещу Русия.Тереза Герова", "date": "2018.04.10", "title": "Предстои ли нов удар на САЩ срещу Сирия? (ОБЗОР)"}
{"url": "http://www.focus-news.net/news/2018/04/10/2509495/dobrich-politsiyata-razsledva-krazhba-na-8-000-leva-ot-apartament-v-grada.html", "text": "Откраднати са 8 000 лева от апартамент в областния град. Това съобщиха от ОДМВР-Добрич. Съобщението за извършената взломна кражба от апартамент е получено на 9 април, около 15.00 часа. Апартаментът се намира в района на ж.к. „Дружба” в град Добрич. По данни на тъжителя е извършена кражба на сумата от 8 000 лева. По случая е образувано досъдебно производство.", "date": "2018.04.10", "title": "Добрич: Полицията разследва кражба на 8 000 лева от апартамент в града"}
{"url": "http://www.focus-news.net/news/2018/04/10/2509492/veliko-tarnovo-remontirat-ulitsa-opalchenska.html", "text": "Ремонтни дейности стартираха по улица „Опълченска” във Велико Търново, която е част от републиканския път III-514 между старопрестолния град и Горна Оряховица. Това съобщиха от пресцентъра на Община Велико Търново. Дейностите са възложени от Областното пътно управление след настояване на кмета на Старата столица Даниел Панов. Настилката на улицата бе засегната след изминалия зимен сезон.\r\nЗаради ремонта ул. „Опълченска“ е затворена за движение. Компрометираните участъци на настилката ще бъдат преасфалтирани. \r\nМакар улицата да е част от републиканската пътна мрежа, Община Велико Търново е разработила идеен проект за пълната й реконструкция, заедно с обновяване на инфраструктурата в квартал „Света гора“ и край местността „Френкхисар“. Работи се за привличане на средства по европейските финансови механизми.", "date": "2018.04.10", "title": "Велико Търново: Ремонтират улица „Опълченска“"}
{"url": "http://www.focus-news.net/news/2018/04/10/2509497/sliven-oblastniyat-upravitel-chavdar-bozhurski-izkaza-blagodarnost-na-dve-sestri-namerili-i-varnali-skapi-veshti.html", "text": "Областният управител Чавдар Божурски се срещна със сестрите Зорка и Христина Йорданови от кв.“Надежда“ в Сливен. Това съобщиха от Областна администрация Сливен. На 30 март двете намериха на улицата в кв.“Даме Груев“ чужд фотоапарат и таблет и ги предадоха в полицията. Чрез служителите в кварталния полицейски участък скъпите вещи на стойност близо 1300 лева бяха върнати на собственика.\r\nСрещата с двете сестри се състоя в Центъра за административно обслужване в квартала. Неин домакин бе кметският наместник Диана Делчева. Областният управител връчи благодарствени адреси на Зорка и Христина и им подари таблети.  „Честни постъпки като вашата трябва да бъдат уважавани от обществото“, заяви Чавдар Божурски.  „Не сме научени да посягаме на чуждото. Чуждите неща няма да донесат нищо добро“, каза Зорка. Тя е на 20 години, семейна, майка на две деца на 2 и на 4 години. В момента продължава образованието си в самостоятелна форма на обучение и е десетокласничка. Сестра й Христина е на 17 години, също е семейна. Завършила е осми клас и има намерение също да продължи образованието си. Съпрузите и на двете момичета работят.\r\nСлед срещата областният управител посети полицейския участък в кв.“Надежда“. Началник на участъка е ст.инспектор Пламен Димитров.  Пред служителите Чавдар Божурски изказа задоволство от работата им с местната общност, в резултат на което достойни постъпки, като тази на двете момичета, добиват заслужена публичност.", "date": "2018.04.10", "title": "Сливен: Областният управител Чавдар Божурски изказа благодарност на две сестри, намерили и върнали скъпи вещи"}
{"url": "http://www.focus-news.net/news/2018/04/10/2509486/ministar-neno-dimov-novata-programa-okolna-sreda-i-izmenenie-na-klimata-tseli-chrez-resursa-ot-305-mln-lv-da-izpalni-merki-za-upravlenie-na-otpadatsite.html", "text": "Новата програма „Околна среда и изменение на климата“ си поставя за цел, чрез предоставения финансов ресурс от 30,5 млн. лв. да изпълни мерки по прилагане на важни политики в областта на управлението на отпадъците и адаптацията към климатичните промени. Това каза министърът на околната среда и водите Нено Димов преди подписването на Споразумение за новия програмен период по финансовия механизъм на Европейското икономическо пространство, между България и страните Исландия, Лихтенщайн и Норвегия, предаде репортер на Агенция „Фокус“. Според него Финансовият механизъм е затвърдил позицията си на основен финансов инструмент, който подпомага политиката в областта на водите. „Ефективното управление на екологичното богатство на България, което поставя страната ни на водеща позиция по отношение на водните ресурси и биоразнообразието все повече изисква устойчиво използване на екосистемите, осигуряващо в максимална степен сегашните и бъдещите поколения и най-вече икономиката“, каза министър Нено Димов. По думите му всичко това не би било възможно без ефективното управление на процесите на преход към кръгова икономика.\r\nДеница КИТАНОВА", "date": "2018.04.10", "title": "Министър Нено Димов: Новата програма „Околна среда и изменение на климата“ цели чрез ресурса от 30,5 млн. лв. да изпълни мерки за управление на отпадъците"}
{"url": "http://www.focus-news.net/news/2018/04/10/2509498/sofiya-ekipi-na-firmite-angazhirani-s-poddrazhkata-na-zelenata-sistema-kosyat-parkovete-i-mezhdublokovite-prostranstva-v-stolitsata.html", "text": "Екипи на фирмите, ангажирани с поддръжката на зелената система, косят парковете и междублоковите пространства в София. Това съобщиха от пресцентъра на Столична община. През днешния ден екипите работят в Борисовата градина парк „Възраждане“ и Княжевска градина. Косене се извършва и зоната на  зелените ивици по основните пътни връзки – булевардите „Г.М. Димитров“ , „А Малинов“,  „Възкресение“, „Евлоги и Христо Георгиеви“, „Цар Борис III“,  „Владимир Вазов“, „Сливница“ и  „Цариградско шосе“.  \r\n По възлагане и под контрола на районните кметове  е започнало и косенето в  квартални градинки и в междублоковите пространства.", "date": "2018.04.10", "title": "София: Екипи на фирмите, ангажирани с поддръжката на зелената система, косят парковете и междублоковите пространства в столицата"}
{"url": "http://www.focus-news.net/news/2018/04/10/2509501/sofiya-izvarshvat-se-obrabotki-sreshtu-karlezhi-i-komari.html", "text": "Със затопляне на времето от началото на април започна и изпълнението на обработки на зелени площи срещу кърлежи, както и ларви на комари около водни обекти. На територията на Столична община работят 9 екипа. Това съобщиха от пресцентъра на Столична община.\r\nОбработките се извършват при подходящи метеорологични условия при сухо време. Работата започва в ранните часове на деня от 5.00 часа и продължава до 10.00 часа. \r\nНа 10 април са обработвани зелени площи в Южен парк, в районите „Лозенец“ и „Люлин“. Ларвицидна обработка се извършва в район Нови Искър. \r\nУтре обработките ще продължат в Борисовата градина и в районите на града. \r\nДейностите се контролират от дирекция „Зелена система“ и Столичната РЗИ.", "date": "2018.04.10", "title": "София: Извършват се обработки срещу кърлежи и комари"}
{"url": "http://www.focus-news.net/news/2018/04/10/2509503/komandirite-na-antiteroristichnite-strukturi-na-es-obsadiha-vazmozhnostite-za-zadalbochavane-na-satrudnichestvoto-pomezhdu-si-i-s-evropeyskite-agentsii.html", "text": "Стратегическите и практическите аспекти на сътрудничеството между антитерористичните структури в ЕС бяха обсъдени по време на командирската среща на Мрежата АТЛАС. Това съобщиха от пресцентъра на МВР. Подчертано бе ключовото значение на директните контакти между сродните звена за обмен на мнения, споделяне на добри практики и намиране на ефективен отговор на общите предизвикателства. В този смисъл бе направен преглед на дейностите по уеднаквяване на работата в областта на тактическите действия, усъвършенстване на професионалната квалификация, както и по отношение на синхрона при взаимодействие в критични ситуации. \r\n„Повишаване сигурността на европейските граждани е един от основните приоритети на Българското председателство на Съвета на ЕС. Тази цел може да бъде постигната само със съвместните усилия на всички държави членки, в сътрудничество с ключови партньори извън ЕС“, подчерта заместник-министърът на вътрешните работи Стефан Балабанов при откриване на командирската среща. Той отбеляза, че страната ни членува активно в АТЛАС от 2008 г. и участва в ежегодните учения и други практически програми, организирани от мрежата, както и в специалната обменна програма на Европейския полицейски колеж (CEPOL) за членовете й. \r\nЗадълбочаването на сътрудничеството между АТЛАС и Европол бе сред важните акценти по време на разговорите в контекста на стратегията за развитие на мрежата. Участниците се запознаха и с текущия анализ на заплахите, изготвен от правоприлагащата агенция на ЕС. \r\nКато част от дневния ред бяха обсъдени също въпроси, свързани с актуалните дейности, планираните за 2018 г. съвместни учения, както и идеи за бъдещо взаимодействие. Командирите разгледаха специални тактики, техники и похвати за провеждане на високорискови операции с цел анализ на подготвеността на ръководените от тях антитерористични звена.   \r\nСлед терористичните атаки от 11 септември 2001 г. специализираните звена за борба с тероризма на всички правоприлагащи структури на ЕС започват дейности по сътрудничество под егидата на Работната група на полицейските началници. Създаването на Мрежата АТЛАС е формализирано с решение на Съвета от 2008 г. Целта е постигане на синхронизирани и адекватни действия в случай на международни и/или трансгранични терористични атаки. В АТЛАС членуват 38 антитерористични звена от 28-те държави членки на ЕС, Норвегия, Исландия и Швейцария. Специализираният отряд за борба с тероризма (СОБТ) е член от 2008 г. и ежегодно участва в планираните практически учения, семинари и обменни програми, организирани от мрежата.", "date": "2018.04.10", "title": "Командирите на антитерористичните структури на ЕС обсъдиха възможностите за задълбочаване на сътрудничеството помежду си и с европейските агенции"}
{"url": "http://www.focus-news.net/news/2018/04/10/2509494/yurki-kataynen-situatsiyata-okolo-targovskite-pregovori-sas-sasht-se-podobryava.html", "text": "Вицепредседателят на Европейската комисия Юрки Катайнен заяви, че преговорите между ЕС и САЩ по постоянното изключване на Съюза от вносните мита за алуминия и стоманата на САЩ не са приключили, но ситуацията се подобрява, предава Euronews.\r\n„Водим добри преговори. Ситуацията е спокойна сега в сравнение от преди две седмици“, заяви Катайнен по време на пресконференция в Брюксел. Той допълни, че преговорите текат и в момента.  Виктор Турмаков", "date": "2018.04.10", "title": "Юрки Катайнен: Ситуацията около търговските преговори със САЩ се подобрява"}
{"url": "http://www.focus-news.net/news/2018/04/10/2509499/afp-generalniyat-sekretar-na-sasht-prizova-kam-neogranicheno-razsledvane-na-vazmozhnata-upotreba-na-himichesko-orazhie-v-siriya.html", "text": "Генералният секретар на ООН Антонио Гутереш заяви, че е възмутен от последните доклади за употребата на химическо оръжие в Сирия и призова към неограничен достъп на международното разследване, предава  AFP.\r\nВсяка потвърдена употреба на химическо оръжие, от която и да е страна от конфликта и при каквито и да е обстоятелства, е отвратителна и е явно нарушение на международното право“, заяви Гутереш в официално свое заявление. \r\n„Сериозността на последните обвинения изисква задълбочено разследване чрез независима и професионална експертиза“, допълни той. Виктор Турмаков", "date": "2018.04.10", "title": "AFP: Генералният секретар на САЩ призова към неограничено разследване на възможната употреба на химическо оръжие в Сирия"}
{"url": "http://www.focus-news.net/news/2018/04/10/2509506/ministar-temenuzhka-petkova-shte-otkrie-konferentsiyata-chista-energiya-i-industrialna-konkurentosposobnost-za-ustoychivo-razvitie-na-11-april.html", "text": "Министърът на енергетиката Теменужка Петкова ще открие конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“. Форумът, организиран от Българската федерация на индустриалните енергийни консуматори (БФИЕК) със съдействието на Министерство на енергетиката, е част от програмата на българското председателство на Съвета на ЕС. Това съобщиха от Министерството на енергетиката. Форумът ще се проведе на 11 април от 13.00 часа в Интер Експо Център. Очаква се в дискусиите да се включат г-н Ханс ван Стийн, от главна дирекция  „Енергетика“ на Европейската комисия, представители на индустриалните компании и други. Участниците ще обсъдят мерки, свързани с енергийната ефективност, енергията от възобновяеми източници, модела на електроенергийния пазар и сигурността на електроенергийните доставки, изграждане на законодателната рамка за управление на Енергийния съюз, насочени към запазване на конкурентоспособността на ЕС в условията на прехода към чиста енергия и др.", "date": "2018.04.10", "title": "Министър Теменужка Петкова ще открие конференцията „Чиста енергия и индустриална конкурентоспособност за устойчиво развитие“ на 11 април"}
{"url": "http://www.focus-news.net/news/2018/04/10/2509507/burgas-za-vtora-godina-v-grada-shte-se-provede-viktorina-po-angliyski-ezik-za-uchenitsite-ot-parvi-klas.html", "text": "За втора година ще се проведе викторина по английски език за учениците от първи клас в Бургас. Това съобщиха от пресцентъра на Община Бургас. Състезанието е част от програмата за ранно чуждоезиково обучение по английски език на Община Бургас, която се въведе преди три години в бургаските училища. Викторината ще бъде проведена в Културен център „Морско казино“ утре, 11 април от 15.30 часа.\r\nВ нея ще вземат участие 7 отбора, с по 4-ма ученици във всеки, от бургаските учебни заведения „Васил Левски“-кв. Горно Езерово, „Петко Росен“, „Константин Петканов“, „Пейо Яворов“, „Константин Преславски“, „Княз Борис І“, „Христо Ботев“-кв. Сарафово.\r\nДецата ще покажат усвоените умения за говорене и слушане на английски език чрез много игри, песни и танци. Викторината ще се проведе в 5 кръга, като във всеки кръг трябва да изпълнят поставената игрова задача, а в последния да представят предварително подготвено артистично изпълнение.\r\nАкцентът в игрите е работа със звук и буква, което е една от основните учебни цели, заложени в обучението в първи клас, а именно учениците да се запознаят с английските букви и техните звукове.\r\nОрганизатори на събитието са Община Бургас и Центърът за подкрепа на личностното развитие.", "date": "2018.04.10", "title": "Бургас: За втора година в града ще се проведе викторина по английски език за учениците от първи клас"}
{"url": "http://www.focus-news.net/news/2018/04/10/2509505/radio-svobodna-evropa-makedoniya-aleksandar-vuchich-i-boyko-borisov-obeshtaha-da-zapazyat-mira-na-balkanite.html", "text": "Сръбският президент Александър Вучич и българският министър-председател Бойко Борисов проведоха среща в Мостар, при която сръбският държавен глава заяви, че пред тях има много време и че много неща могат да се случат преди предстоящата на 17 май среща на високо равнище ЕС-Западни Балкани в София, така че е важно да се направи всичко възможно, за да се запазят мира и стабилността на Балканите, предава Радио “Свободна Европа“ в своята македонска редакция.\r\nБорисов, чиято страна в момента е ротационен председател на ЕС, подчерта, че интересите на инвеститорите в региона се увеличават и че ЕС подкрепя мира и благоденствието на Балканите.\r\n„Не знам дали големите геополитически играчи искат това“, заяви Борисов и изрази надежда, че косовските власти ще продължат да действат по подобен начин. \r\nТой оцени, че усложняването на ситуацията в Косово преди две седмици са повод за притеснение сред всички, защото раните са все още свежи. Виктор Турмаков", "date": "2018.04.10", "title": "Радио „Свободна Европа“ (Македония): Александър Вучич и Бойко Борисов обещаха да запазят мира на Балканите"}
{"url": "http://www.focus-news.net/news/2018/04/10/2509508/usgs-v-tsentralno-chili-e-registrirano-zemetresenie-s-magnitud-62-po-skalata-na-rihter.html", "text": "Земетресение с магнитуд 6,2 по скалата на Рихтер е регистрирано на сушата край централното тихоокеанско крайбрежие на Чили, показва справка на интернет страницата на  Геологическата служба на САШ (USGS).\r\nЗеметресението е регистрирано на 54 км. югозападно от град Овале в централната провинция Кокимбо на дълбочина 76,1 км. в 13:39 часа българско време.\r\nНяма данни за жертви и разрушения.  Виктор Турмаков", "date": "2018.04.10", "title": "USGS: В Централно Чили е регистрирано земетресение с магнитуд 6,2 по  скалата на Рихтер"}
{"url": "http://www.focus-news.net/news/2018/04/10/2509504/haskovo-obshtinata-ochakva-dokumenti-ot-vik-za-da-dade-razreshitelno-za-stroezh-na-chast-ot-dublirashtite-kladentsi-za-piteyna-voda-chetiri-veche-sa-gotovi.html", "text": "По повод твърденията на управителя на „ВиК-Хасково“ Тодор Марков по отношение на кризата с питейната вода на Хасково, че “Сега всичко е в ръцете на Общината“, тиражирано от хасковски медии, кметът на Хасково Добри Беливанов заяви, че до момента са изградени 4 от дублиращите кладенци в Санитарно охранителна зона „Северна зона“. Това съобщиха от Община Хасково. Подписан е акт 15 на  12 януари 2018 година. За да се подаде искане за въвеждане на строежа в експлоатация е необходимо приемане на санитарно охранителните зони с протокол от ковисия назначена от  „Басейнова дирекиця“ Пловдив. Искането за назначаване на комисия е задължение на оператора „ВиК“ ЕООД-Хасково. \r\nПо отношение на дублирането на 1 тръбен кладенец в района на вододайна зона „ УзунджовоII“ –проведени са общесвени поръчки за избор на изпълнители за проектиране, авторски надзор, СМР и строителен наздор , към 10.01.2018 година са изготвени работните проекти и са предоставени на строителния надзор за изготвяне на доклад за оценка. Поради това, че за тази вододайна зона оператора- „ВиК Хасково „ няма решение за водоползване от  „Басейнова дирекция“ Пловдив, доклада за оценка не може да бъде приключен и да бъде издадено Разрешение за строеж, необходимо за стартиране на строително-монтажни работи дейности.\r\nПреди обявяването  на обществените поръчки, община Хасково с решение на Общински съвет е закупила имот в землището на с. Узунджово за дублирането на кладенец №5 в района на вододайната зона.\r\nПо отношение  на дублирането на 3 тръбни кладенеца в района на вододайна зона „Източна зона“: Проведени са обществени поръчки за избор на изпълнители за инженеринг-проектиране, авторски наздоз, СМР и строителен надзор. Към 10.01.2018 година са изготвени работните проекти и са предоставени на строителния надзор за изготвяне на доклад за оценка. Поради това , че за тази вододайна зона оператора –ВиК Хасково нява разрешение за водоползване от „ Басейнова дирекция“ Пловдив , доклада за оценката не може да бъде приключен и да бъде издадено разрешение за строеж необходимо за стартиране на СМР дейности.\r\nЗа изграждането на двата водопровода са обявени обществени поръчки. Отворени офертите на участниците в търговете, назначените  комисии по обществените поръчка продъ лжават своята работа по оценката на офертите. Предстои обявяване на изпълнителите.\r\nОбщина Хасково, към момента е изпълнила всички задължения по споразумението си с Министерството на регионалното развитие и благоустройството (МРРБ). Към 31.03.2018 година са обявени всички обществени поръчки,някои от обектите са завършени, за други предстои да стартират строително монтажни работи веднага след като бъдат предоставени необходимите документи от ВиК-Хасково.\r\nСрокът за приключване на всички обекти съгласно допълнително споразумение №1 е 30.11.2018 година.\r\nДоклад за хода на работата по изграждането на дублиращи кладенци за питейна вода на Хасково се изпраща ежемесечно до 10-то число в МРРБ.", "date": "2018.04.10", "title": "Хасково: Общината очаква документи от ВиК, за да даде разрешително за строеж на част от дублиращите кладенци  за питейна вода, четири вече са готови"}
{"url": "http://www.focus-news.net/news/2018/04/10/2509509/gd-granichna-politsiya-na-gkpp-kalotina-gkpp-ruse-i-gkpp-durankulak-trafikat-e-intenziven-na-izhod-za-tovarni-avtomobili.html", "text": "На ГКПП \"Калотина\" на българо-сръбската, ГКПП \"Русе\" и ГКПП \"Дуранкулак\" на българо-румънската граница трафикът е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\".\r\nНа българо-македонската, българо-гръцката и българо-турската граница трафикът е нормален на всички контролно-пропусквателни пунктове.", "date": "2018.04.10", "title": "ГД \"Гранична полиция\": На ГКПП \"Калотина\", ГКПП \"Русе\" и ГКПП \"Дуранкулак\" трафикът е интензивен на изход за товарни автомобили"}
{"url": "http://www.focus-news.net/news/2018/04/10/2509513/sliven-okrazhnata-prokuratura-zadarzha-za-72-chasa-obvinen-v-ubiystvo-na-zhena-ot-s-gavrailovo.html", "text": "Окръжна прокуратура – Сливен задържа за 72 часа Георги А. (на 53 г.). Това съобщиха от пресцентъра на Апелативна прокуратура-Бургас. Той е привлечен като обвиняем за това, че на 6 април 2018 г. в с. Гавраилово, общ. Сливен, умишлено умъртвил Петя П.. от същото населено място – престъпление по чл.115 от НК.\r\nПредстои (в следващите дни) Окръжна прокуратура – Сливен да внесе в съда искане  за налагане на мярка за неотклонение „задържане под стража“ спрямо обвиняемия.", "date": "2018.04.10", "title": "Сливен: Окръжната прокуратура задържа за 72 часа обвинен в убийство на жена от с. Гавраилово"}
{"url": "http://www.focus-news.net/news/2018/04/10/2509511/yambol-rayonna-prokuratura-elhovo-zadarzha-za-72-chasa-obvinen-v-trafik-na-bezhantsi-ot-siriya.html", "text": "Районна прокуратура – Елхово задържа за 72 часа Лилян Г. (на 35 г.). Това съобщиха от пресцентъра на Апелативна прокуратура-Бургас. Той е привлечен като обвиняем за това, че на 6 април 2018г. на път-79 в района на разклона на с. Мамарчево, общ. Болярово, обл. Ямбол, с цел да набави за себе си или за другиго имотна облага противозаконно подпомогнал група чужденци - 18 граждани на Сирия, от които две лица не са навършили 16-годишна възраст, да преминават и пребивават в Република България в нарушение на чл.19, ал.1, т.1 от ЗЧРБ, като за извършване на деянието е използвано МПС- престъпление по чл.281, ал.2, т.1, т.4 и т.5, вр. с ал.1 от НК.\r\nПредстои в следващите дни Районна прокуратура – Елхово да внесе в съда искане  за налагане на мярка за неотклонение „задържане под стража“ спрямо обвиняемия.", "date": "2018.04.10", "title": "Ямбол: Районна прокуратура – Елхово задържа за 72 часа обвинен в трафик на бежанци от Сирия"}
{"url": "http://www.focus-news.net/news/2018/04/10/2509515/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще ви разкажем за една инициатива на младежите от Клуба по равнопоставеност на половете към Младежки информационен център в Карлово. През Великденските празници те посетиха Центъра за бежанци в Харманли, където се срещнаха с бежанците и чуха историите на жените и децата там. Повече за тази инициатива ще ни разкаже Цветина Захарлиева, ръководител на Младежки информационен център-Карлово.\r\nБлагодарение на инициативата „Българска мартеница“ в Читалището и Библиотеката в Карлово вече има мултимедия. Затова ще ни разкаже директорът на Общинска библиотека „Д-р Иван Богоров” Мирослав Колев. От него ще разберем още как премина Седмицата на детската книга, която организира библиотеката. От 13 април започва Маратонът на четенето в Общинска библиотека „Д-р Иван Богоров“ в Карлово. Каква е подготовката и кои ще се включат в маратона ще разберем също от Мирослав Колев.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.04.10", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/04/10/2509516/burgas-uchenitsi-ot-grada-podkrepyat-blagotvoritelna-kauza.html", "text": "Ученици от Бургас застават зад благотворителна кауза в подкрепа на младата Таня, която страда от ДЦП, съобщиха от пресцентъра на Община Бургас. Това не е първата проява, която има за цел да помогне на болното момиче. Благодарение на средствата, събрани от благотворителност, Таня вече може да се храни самостоятелно. За да продължи лечението ѝ обаче, са нужни 3000 лв., с които семейството не разполага.\r\nЗатова бургаските ученички Веселина Дамова от ПГТ „Проф. Д-р Асен Златаров“  и деветокласничката Калина Енчева от ПГНЕ „Гьоте“ – Бургас решават да протегнат ръка на семейството, изпаднало в нужда. За кратко време каузата им набира популярност и двете застават зад организацията на благотворителен концерт в подкрепа на болното момиче. В него участие ще вземат бургаски таланти от различни школи в морския град.\r\n„Призивът ни е към всеки, който не е безразличен към съдбата на хората с ДЦП и техните семейства, да покаже съпричастност. Искаме да покажем на света, че няма невъзможни неща! Нека бъдем съпричастни и да дарим надежда на Таня, да се бори“, споделят бургаските ученички.\r\nВ концерта ще вземат участие талантливите Даниел Бекярски, Зорница Драгийска, Александър Иванов и други изпълнители. Младата певица Калина Енчева от Вокално студио „Сезони“ ще влезе в ролята на водеща, а нейна сценична половинка ще бъде десетокласничката Стилияна Николова.\r\nОрганизаторите канят бургазлии и гостите на града на 11 април (сряда), от 19:00 ч. в НХК. Входът е на символичната цена от 3 лв.", "date": "2018.04.10", "title": "Бургас: Ученици от града подкрепят благотворителна кауза"}
{"url": "http://www.focus-news.net/news/2018/04/10/2509510/ministar-predsedatelyat-boyko-borisov-uchastva-v-otkrivaneto-na-21-iya-mezhdunaroden-ikonomicheski-panair-v-mostar-bosna-i-hertsegovina.html", "text": "Министър-председателят Бойко Борисов участва в откриването на 21-ия Международен икономически панаир в Мостар, Босна и Херцеговина, съобщават от правителствената информационна служба. Мостарският панаир е място за срещи на представители на бизнеса от региона и на големи международни компании. Българският премиер присъства на форума като министър-председател на страната, ротационен председател на Съвета на Европейския съюз и в контекста на приоритета на България - перспективата пред страните от Западните Балкани.", "date": "2018.04.10", "title": "Министър-председателят Бойко Борисов участва в откриването на 21-ия Международен икономически панаир в Мостар, Босна и Херцеговина"}
{"url": "http://www.focus-news.net/news/2018/04/10/2509517/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще чуете повече за експонирането на оригинала на Панагюрското златно съкровище в Историческия музей в града и интереса не само към него, а и към всички музейни сбирки. По темата ще разговаряме с директора на музея доц. д-р Атанас Шопов. С него ще коментираме също и предстоящото отбелязване на 142 години от събранието на Оборище на 14 април 1876 година. За събитията от бунтовния април, ще разговаряме с историка Георги Керкеняков. В предаването ще отделим минути и за подготовката на 14-я Национален фестивал за млади изпълнители на българска патриотична песен „Родолюбие 2018“, който ще се проведе след броени дни в Панагюрище. \r\nПредаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.04.10", "title": "Акценти в предаването „Панагюрище – столица на свободата”"}
{"url": "http://www.focus-news.net/news/2018/04/10/2509519/haskovo-pet-medala-donesoha-v-topolovgrad-predstaviteli-na-sk-tenis-na-masa.html", "text": "В Международен турнир, на 5 и 6 април, участваха  малките тенисисти от тополовоградския СК „Тенис на маса“, с треньор Иван Чинтов. Той се проведе в Момчилград под патронажа на общината, „Ротари клуб“, Българската федерация „Тенис на маса“. Това съобщиха от Община Тополивград. В спортното събитие участваха 64 деца до 12–годишна възраст. Христо Миленов, Карлос Иванов и Давид Панчев, ученици от СУ „Д-р Петър Берон“, се пребориха успешно с много конкуренти и завоюваха общи 5 медала – 3 сребърни и 2 бронзови. Вдъхновени от добрите постижения, младите спортисти започват още по-активни тренировки, за да се подготвят за предстоящи битки.\r\nКметът на общината Божин Божинов оцени високо спортния успех и покани шампионите, за да ги поздрави и почерпи.", "date": "2018.04.10", "title": "Хасково: Пет медала донесоха в Тополовград представители на СК „Тенис на маса“"}
{"url": "http://www.focus-news.net/news/2018/04/10/2509496/srabskiyat-ministar-na-otbranata-aleksandar-vulin-vav-voennata-baza-shushnyak-sarbite-veche-ne-sa-bezzashtitni-i-pogromat-nyama-da-se-povtori.html", "text": ". Сръбският министър на отбраната Александър Вулин посети военната база \"Шушняк\" в района на Куршумлия, в близост до границата с Косово, където обяви, че \"сърбите вече не са беззащитни и погрома няма да се повтори\", предава Радио \"В-92\", като се позовава на официално съобщение на правителството.\r\nСпоред радиото по този начин сръбският военен министър е отговорил на изявлението на косовския президент Хашим Тачи, че \"страната му ще отговори на сръбските претенции с пушки\".\r\n\"В-92\" цитира Вулин, който е заявил, че \"Сърбия не заплашва никого, а най-малко своята южна провинция, но ако не беше мирната политика, която провежда президента Вучич, военнопрестъпници като Тачи отдавна биха запалили Балканите.\"\r\nПо време на посещението си в базата \"Шушняк \"Вулин е бил придружен от командващия бронетанковите войски генерал-подполковник Милослав Симович и от началника на разузнавателната служба на армията бригаден генерал Илия Тодоров..Тереза Герова", "date": "2018.04.10", "title": "Сръбският министър на отбраната Александър Вулин във военната база \"Шушняк\": Сърбите вече не са беззащитни и погромът няма да се повтори"}
{"url": "http://www.focus-news.net/news/2018/04/10/2509521/reuters-visokopostaven-iranski-politik-zayavi-che-izrael-shte-sreshtne-otgovor-zaradi-udara-si-po-voennata-baza-v-siriya.html", "text": "Първият съветник на иранския върховен лидер Али Хаменей Али Акбар Велаяти описа въздушния удар но военната база в Сирия като „престъпление на Израел“ и заяви, че „той няма да остане без реакция“, предава  Reuters.\r\nВелаяти заяви това по време на своето посещение в сирийската столица Дамаск. Седем ирански войници загинаха по време на удара по военновъздушна база „Тияс“ край Хомс. \r\nСирия, Иран и Русия обвиняват, че Израел стои зад ударите – нещо, което Тел Авив нито потвърждава, нито отрича.  Виктор Турмаков", "date": "2018.04.10", "title": "Reuters: Високопоставен ирански политик заяви, че Израел ще „срещне отговор“ заради удара си по военната база в Сирия"}
{"url": "http://www.focus-news.net/news/2018/04/10/2509518/sergey-lavrov-rusiya-shte-predlozhi-na-saveta-za-sigurnost-na-oon-proektorezolyutsiya-po-intsidenta-v-siriyskiya-grad-duma.html", "text": "Руският външен министър Сергей Лавров заяви, че страната му ще предложи на Съвета за сигурност на ООН проекторезолюция по разследването на експертите от ОЗХО на инцидента за предполагаемата употреба на химическо оръжие в сирийския град Дума, предава ТАСС.\r\n„За да може ОЗХО да извърши задълженията си по Конвенцията за забрана на химическото оръжие и да проведе разследване  на място, с осигуряване на взети проби в съответните лаборатории, за да бъде всичко това честно и прозрачно, ние днес в Съвета за сигурност ще предложим проекторезолюция, която ще иска именно такова разследване“, заяви Лавров. Той допълни, че Москва е готова да гарантира сигурността на експертите от ОЗХО за разследването на инцидента в Дума.\r\n„Ако отново под предлог за отсъствие на условие за сигурността на експертите не бъдат допуснати тези, които искат да спекулират по химическия въпрос, продължавайки своята антисирийска, русофобска линия, това ще бъде присъда. Те ще покажат своите истински планове и ще потвърдят така, че не се интересуват от установяването на истината“, допълни министърът.   Виктор Турмаков", "date": "2018.04.10", "title": "Сергей Лавров: Русия ще предложи на Съвета за сигурност на ООН проекторезолюция по инцидента в сирийския град Дума"}
{"url": "http://www.focus-news.net/news/2018/04/10/2509522/dan-cherna-gora-mvr-predpriema-izvanredni-merki-za-spravyane-s-mafiyata.html", "text": "МВР на Черна Гора е предприело извънредни мерки за справяне с мафията, след последните бомбени атентати, пише черногорският \"Dan\".\r\nСпоред изданието полицията е експулсирала чужденци, които са опасни за сигурността на страната, а районът на черногорското Поморие е подложено на щателни проверки.\r\nПо непотвърдена информация се издирват четирима заподозрени, както и техните помагачи, за които се смята че са отговорни за шест бомбени атентата, извършени в страната през последния месец.  Тереза Герова", "date": "2018.04.10", "title": "\"Dan\" (Черна Гора): МВР предприема извънредни мерки за справяне с мафията"}
{"url": "http://www.focus-news.net/news/2018/04/10/2509502/ministar-neno-dimov-nastapi-momentat-za-preminavane-ot-viziya-i-ambitsii-kam-realni-deystviya-i-rezultati-za-podobryavane-kachestvoto-na-vazduha.html", "text": "Настъпи моментът за преминаване от визия и амбиции към реални действия и конкретни резултати за подобряване качеството на въздуха. Това каза министърът на околната среда и водите Нено Димов по време на първата сесия от неформалната среща на тема: Качество на атмосферния въздух – по-добри решения за по-високо качество на живот, предаде репортер на Агенция „Фокус“. Той отчете, че днешното заседание започва с темата за качеството на въздуха, а втората сесия ще бъде посветена на по-добрите решения за по-добро управление.Според него ефективните действия за подобряване на качеството на въздуха изискват дълбоки промени както в политиките, така и в начина на живот и мислене. Министърът отчете, че са различни причините, водещи до проблемните нива за замърсяване на въздуха. „Съществуват и различни решения на този проблем. В тази връзка моето желание бе да обсъдим на високо ниво този актуален проблем и заедно да помогнем за неговото решаване“, заяви Нено Димов. „За всички нас е ясно, че замърсяването на въздуха е сериозен не само екологичен, но и социален и икономически проблем, поставящ множество предизвикателства по отношение на управлението и смекчаването на въздействието от вредните замърсители. Проблем, пред който са изправени не само отделните държави членки, но и ЕС като цяло. Качеството на въздуха е от жизнено значение не само за гражданите на Съюза. Качеството на живот в Западните Балкани, включващо като необходимо условие и качество на въздуха, не би трябвало да се различава от това на ЕС. Затова България постави във фокуса на председателството подобряването на качеството на атмосферния въздух“, каза Нено Димов.\r\nДеница КИТАНОВА", "date": "2018.04.10", "title": "Министър Нено Димов: Настъпи моментът за преминаване от визия и амбиции към реални действия и резултати за подобряване качеството на въздуха"}
{"url": "http://www.focus-news.net/news/2018/04/10/2509524/veliko-tarnovo-savetat-na-evropeyskite-obshtini-i-regioni-shte-zasedava-v-grada.html", "text": "С дискусия „Настоящата и бъдещата ни визия за Европа и Европейския съюз” на 12 април 2018 г. (четвъртък) във Велико Търново започва заседанието на генералните секретари и директори на асоциациите-членки на Съвета на Европейските общини и региони (СЕОР). Това съобщиха от пресцентъра на Община Велико Търново. Организацията (www.ccre.org/) е най-голямата асоциация на местните и регионални власти в Европа. Нейни членове са 60 асоциации на местни и регионални власти от 41 европейски и извън европейски държави. \r\nДомакини на събитието са Националното сдружение на общините в Република България (НСОРБ) и Община Велико Търново. НСОРБ членува в СЕОР от 1997г. Заседанието ще бъде открито в 14,00 ч. в новата зала на Общинския съвет, която се намира на третия етаж в сградата на Община В. Търново.\r\nВ рамките на форума заместник - министърът за Българското председателство на Съвета на ЕС Олег Петков ще представи приоритетите на българското Председателство. Даниел Панов, председател на Управителния съвет (УС) на Националното сдружение на общините в България (НСОРБ) и кмет на Велико Търново, ще запознае гостите с приоритетите и дейността на българските местни власти. Той ще представи информация за участието на НСОРБ и общините в подготовката и провеждането на събитията от регионалното измерение на Председателството. Даниел Панов ще говори за създаването, развиването и задълбочаването на сътрудничеството между местните власти от Западните Балкани, по което Сдружението работи и активно подкрепя aсоциациите на местните власти от Албания, Босна и Херцеговина, Република Сръбска, Косово, Македония, Молдова, Сърбия, Турция, и Черна Гора повече от 20 години. Той ще разясни и важността и безусловната подкрепа на българските общини за продължаването на Политиката на сближаване на Съюза след 2020 г.\r\nГенералният секретар на СЕОР Фредерик Валие ще представи общите и консенсусните позиции по визията на европейските местни и регионални власти за бъдещето на Европа, Кохезионната й политика и бюджетът на Съюза за периода 2021-2027 г. Изпълнителният директор на НСОРБ Силвия Георгиева ще запознае колегите си с дейността, услугите които Сдружението предоставя на членовете си, с изпълнението на съфинансирани от ЕС мащабни проекти за укрепване на капацитета на българските общини. Дебатът по визията за Европа и ЕС ще се модерира от дългогодишния директор на НСОРБ Гинка Чавдарова, която е и почетен гост на форума.\r\nЗа участие в заседанието във Велико Търново пристигат генералните секретари и директорите на двете асоциации на общините и градовете на Австрия, на Фламандските градове и общини от Белгия, на Съюза на градовете и общините от Чешката република, на асоциацията на регионите от Дания, на общините от Естония, на Френската асоциация на общините и регионите, съседите ни от Гръцката и Румънската асоциации на общини, на асоциациите на местните власти от Литва, Люксембург, Обединеното кралство, Холандия, Норвегия, Швеция, Финландия, Испания и от Мрежата на асоциациите на местните власти от Югоизточна Европа (НАЛАС).", "date": "2018.04.10", "title": "Велико Търново: Съветът на Европейските общини и региони ще заседава в града"}
{"url": "http://www.focus-news.net/news/2018/04/10/2509526/donald-tramp-shte-posreshtnem-predpolagaemoto-himichesko-napadenie-v-siriya-sas-sila.html", "text": "Президентът на САЩ Доналд Тръмп заяви, че администрацията му ще съобщи „след свършен факт“ как е решила да реагира на възможното химическо нападение в покрайнините на сирийската столица, предава Voice of America.\r\n„Ще посрещнем това и то със сила“, заяви Тръмп преди среща с високопоставени военни от САЩ. Той подчерта, че е по силата на САЩ да спрат зверствата като предполагаемото химическо нападение в сирийския град Дума край Дамаск. \r\n„Имаме много избор, говорейки военно“, допълни президентът, без да уточнява. Миналата година той нареди ракетни удари по сирийското летище „Хан Шейхун“ като реакция срещу друга химическа атака. Същевременно той уточни, че „ще получим много добра яснота“ по отношение на отговорността. Виктор Турмаков", "date": "2018.04.10", "title": "Доналд Тръмп: Ще посрещнем предполагаемото химическо нападение в Сирия със сила"}
{"url": "http://www.focus-news.net/news/2018/04/10/2509491/devlet-bahcheli-turtsiya-mozhe-da-stroshi-zabite-na-gratskite-polititsi.html", "text": "Председателят на турската Партия на националното действие Девлет Бахчели атакува словесно гръцкия министър на отбраната Панос Каменос, пише гръцкият  Protothema.\r\n„Каменос забрави знамената, които изгониха гърците и ги изтласкаха в морето. Ако иска, нека повторим историята. Това е лесно за нас“, заяви Бахчели по време на реч пред партийни членове. „Каменос иска да бъде Посейдон. Ако страда от истерични кризи, той трябва да влезе в клиника“, отбеляза той.\r\n„Прадедите на гърците платиха цената на враждебността към Турция и получиха отговор на бойното поле. Техните безотговорни политици скърцат със зъби. При нужда ние знаем как да строшим тези зъби“, уверен е турският политик.  Виктор Турмаков", "date": "2018.04.10", "title": "Девлет Бахчели: Турция може да строши зъбите на гръцките политици"}
{"url": "http://www.focus-news.net/news/2018/04/10/2509512/v-92sarbiya-na-vecheryata-na-liderite-v-mostar-ne-prisastvaha-bosnenskiya-i-srabskiya-chlen-na-predsedatelstvoto-na-federatsiyata.html", "text": "Вечерята на лидерите от региона в Мостар се състоя без боснеския и сръбския член на председателството на федерацията, предава белградското радио  \"В-92\". \r\nРадиото отбелязва, че на официалната вечеря, организирана от хърватския член на председателството на Босна и Херцеговина, Драган Чович, са присъствали президентите на Сърбия и Черна Гора, Александър Вучич и Филип Вуянович, премиерите на България и Хърватия, Бойко Борисов и Андрей Пленкович, президентите на Република Сръбска и на Босна и Херцеговина, Милорад Додик и Маринко Чавар, както и представляващата Скупщината Боряна Кришто, но не са били поканени членовете на председателството на федерацията Бакир Изетбегович и Младен Иванич.Тереза Герова", "date": "2018.04.10", "title": "\"В-92\"(Сърбия) - На вечерята на лидерите в Мостар не присъстваха босненския и сръбския член на председателството на федерацията"}
{"url": "http://www.focus-news.net/news/2018/04/10/2509528/evrodeputatat-petar-kurumbashev-shte-se-sreshtne-s-grazhdani-na-shumen-dobrich-i-kavarna.html", "text": "Петър Курумбашев, член на Делегацията на българските социалисти в ЕП, ще се срещне с граждани на Шумен, Добрич и Каварна в периода 12-13 април 2018 г., съобщават от пресцентъра на Община Каварна. \r\nСреща с Петър Курумбашев и журналиста Явор Дачков ще се проведе в Шумен на 12 април 2018 г. (четвъртък) от 18:00 часа в залата на Регионална библиотека „Стоян Чилингиров“. \r\nС граждани на Каварна Курумбашев ще се срещне на 13 април 2018 г. (петък) от 14:00 часа в залата на Общинска администрация Каварна. \r\nВ 18:00 часа на 13 април 2018 г., в Огледална зала „Нели Божкова“ в Добрич започва срещата Петър Курумбашев с жители на областта.", "date": "2018.04.10", "title": "Евродепутатът Петър Курумбашев ще се срещне с граждани на Шумен, Добрич и Каварна"}
{"url": "http://www.focus-news.net/news/2018/04/10/2509514/new-york-daily-news-germaniya-ne-e-entusiazirana-ot-ideyata-eksperti-da-posetyat-myastoto-v-siriya-kadeto-se-smyata-che-e-izvarsheno-himichesko-napadenie.html", "text": "Германският канцлер Ангела Меркел е реагирала неентусиазирано към руското предложение експерти от ОЗХО да посетят мястото в Сирия, където се смята, че е проведено нападението с химическо оръжие, пише   New York Daily News.\r\nВисокопоставен руски депутат заяви по-рано, че Москва е готова да помогне с уреждането на посещение. На въпрос в Берлин дали подкрепя идеята, Меркел отговори, че „доказателствата, че е използвано химическо оръжие са много, много ясни“. Тя допълни, че „това няма да ни помогне, докато осъждаме случая“. „Трябва да говорим много, много ясно“, допълни тя. Виктор Турмаков", "date": "2018.04.10", "title": "New York Daily News: Германия не е ентусиазирана от идеята експерти да посетят мястото в Сирия, където се смята, че е извършено химическо нападение"}
{"url": "http://www.focus-news.net/news/2018/04/10/2509530/varna-22-677-litsa-s-trayni-uvrezhdaniya-sa-podpomognati-s-integratsionni-dobavki-ot-direktsiya-sotsialno-podpomagane-prez-2017-godina.html", "text": "22 677 лица с трайни увреждания са подпомогнати с интеграционни добавки от Дирекция „Социално подпомагане“ – Варна през последната година. Това каза за „Радио „Фокус“ – Варна Адриана Григорова, директор на Дирекция „Социално подпомагане“ – Варна,. Тя обясни, че вече втора година се отчита намаление на лицата с трайни увреждания, които получават интеграционни добавки от дирекцията. Спрямо миналата година това намаление е в размер на 5%. Добавките се отпускат за транспортни услуги, за информационни и телекомуникационни услуги, обучение, диетично хранене, достъпна информация и балнеолечение. Лицата с трайни увреждания, които през 2017 година са получили парична помощ за покупка и ремонт на медицински изделия, помощни средства и приспособления, са 3 933. За изминалата 2017 година броят на подадените заявления за предоставяне на безплатни винетни стикери на хора с увреждания е 10 216. „На територията на община Варна има изградена мрежа от социални услуги, които се финансират от държавата“, уточни Адриана Григорова. Към настоящия момента на територията на община Варна се предоставят 36 социални услуги. 22 от тези услуги са за деца, а 14 –  за възрастни. Извън услугите, които се финансират от държавата, Община Варна разкрива и развива услуги, които се финансират от местния бюджет. Адриана Григорова отбеляза, че над капацитетите работят центровете за рехабилитация и социална интеграция. „Има услуги, които не са добре развити и застъпени на територията на община Варна и за тези услуги имаме листа на чакащи“, допълни тя.\r\nМарияна ВАЛЕНТИНОВА", "date": "2018.04.10", "title": "Варна: 22 677 лица с трайни увреждания са подпомогнати с интеграционни добавки от Дирекция „Социално подпомагане“ през 2017 година"}
{"url": "http://www.focus-news.net/news/2018/04/10/2509520/ministrite-kiril-ananiev-i-biser-petkov-shte-dadat-savmesten-brifing-v-sgradata-na-ministerstvoto-na-zdraveopazvaneto.html", "text": "В 16.30 ч. министърът на здравеопазването Кирил Ананиев и министърът на труда и социалната политика Бисер Петков ще дадат съвместен брифинг в сградата на Министерството на здравеопазването, в залата на четвъртия етаж. Това съобщиха от пресцентъра на Министерството на здравеопазването.", "date": "2018.04.10", "title": "Министрите Кирил Ананиев и Бисер Петков ще дадат съвместен брифинг в сградата на Министерството на здравеопазването"}
{"url": "http://www.focus-news.net/news/2018/04/10/2509529/sputnik-moldova-politsiyata-proveryava-sgradata-na-sada-v-kishinev-sled-signal-za-postavena-bomba.html", "text": "Този следобед полицията в Молдова е получила съобщение за бомба, заложена в сградата на съдебната палата на Кишинев, предава „Спутник“  в своята местна редакция.\r\n„На място се намира специална кола със спасители за наблюдение на ситуацията, както и полицаи и сапьори“, съобщи прессекретарят на Генералния инспекторат по извънредните ситуации на МВР на Молдова Лилиана Пушкаш.\r\nЗаместник-директорът на кишиневската полиция Силвиу Мушук потвърди, че персоналът на сградата е евакуиран.  Виктор Турмаков", "date": "2018.04.10", "title": "„Спутник“ (Молдова): Полицията проверява сградата на съда в Кишинев след сигнал за поставена бомба"}
{"url": "http://www.focus-news.net/news/2018/04/10/2509500/atla-hamar-ministerstvo-na-okolnata-sreda-na-norvegiya-30-ot-bezvazmezdnata-pomosht-po-sporazumenieto-za-noviya-programen-period-e-nasochena-kam-klimata-okolnata-sreda-i-niskovaglerodnite-emisii.html", "text": "30% от безвъзмездната помощ е насочена към климата, околната среда и нисковъглеродните емисии. Това каза държвен секретар на министерството по въпросите на климата и  околната среда на Норвегия Хамар подписването на Споразумение за новия програмен период по финансовия механизъм на Европейското икономическо пространство, между България и страните Исландия, Лихтенщайн и Норвегия, предаде репортер на Агенция „Фокус“. „Това е безвъзмездна помощ, която е приносът на Норвегия, Исландия и Лихтенщайн, за да се намали неравенството в социално-икономически план в Европа и да се укрепят двустранните отношения. България беше една от първите страни, която приключи с преговорите, което доведе до подписване на меморандума 2016 г., в това число включваме и Румъния“, каза Хамар. По думите му това ще допринесе за укрепване на България в областта на климата, биоразнообразието и водните басейни. „Надяваме се, че с течение на времето това ще донесе и полза за българските граждани. Климатът, околната среда, нисковъглеродните емисии, това са едни от приоритетите за следващият програ  мен период“, допълни Атлъ Хамар. По думите му отпадъците и пластмасите са други теми, важни като политическа тема. \"С интерес проследих това, което беше казано за по-нататъшните усилия за управление на околната среда в морската шир. Биоразнообразието е друга важна тема\", заяви Атлъ Хамар. \r\nДеница КИТАНОВА", "date": "2018.04.10", "title": "Атлъ Хамар, Министерство на околната среда на Норвегия: 30% от безвъзмездната помощ по споразумението за новия програмен период е насочена към климата, околната среда и нисковъглеродните емисии"}
{"url": "http://www.focus-news.net/news/2018/04/10/2509531/burgas-dvama-boksyori-ot-grada-specheliha-zlatni-medali-ot-parviya-turnir-memorial-emil-zhechev-pri-mladezhite.html", "text": "Двама боксьори от Бургас спечелиха златни медали от първия турнир „Мемориал Емил Жечев“ при младежите. Това съобщиха от пресцентъра на Община Бургас. На ринга в София се качиха 140 състезатели от 14 държави.Якуб Чиновлиев триумфира в категория до 56 килограма, след 4 победи над представителите на Гърция, Казахстан, Алжир и на финала срещу мароканец.\r\nДругият боксьор на бургаския клуб „Победа Черноморец“ – Иван Атанасов е победител при 64-килограмовите. Европейският шампион за юноши от 2016 година спечели срещу съперници от Кипър, Хърватска и САЩ.Двамата са единствени от българите, които станаха шампиони.При юношите, сребърен медал заслужи Бисер Атанасов в категория до 60 килограма.\r\nНа 16 април Якуб Чиновлиев и Иван Атанасов заминават с националния отбор за участие на Европейското първенство за младежи в Италия, което стартира два дни по-късно и ще продължи до 24 април.", "date": "2018.04.10", "title": "Бургас: Двама боксьори от града спечелиха златни медали от първия турнир „Мемориал Емил Жечев“ при младежите"}
{"url": "http://www.focus-news.net/news/2018/04/10/2509535/republika-makedoniya-gratski-mitnichari-sa-izkartvali-registratsionnite-nomera-na-nyakolko-makedontsi-izlizali-ot-stranata.html", "text": "Въпреки желанието на министър-председателите на Македония и на Гърция Зоран Заев и Алексис Ципрас да градят приятелска атмосфера между двете страни, дори преименувайки магистралата, която ги свързва в „Дружба“, по всичко изглежда, че гърците не са толкова приятелски настроени, коментира македонското електронно издание   „Република“.\r\nОколо 10 македонски граждани са останали без регистрационни места връщайки се от почивка в съседна Гърция по време на великденските празници, след като митничарите на ГКПП „Евзони“ решават да им махнат табелите заради знака „МК“.\r\nСпоред един от тези, които са останали без номера, митничарите са се отнасяли арогантно и буквално ги къртили, казвайки, че „няма Македония, Скопие“. На пострадалите им е  даден документ, че номерата са иззети, а след това са изпращани по пътя им. Според пострадалия, табелките трябва да бъдат взети в полицейското управление в Поликостро в следващите дни. Виктор Турмаков", "date": "2018.04.10", "title": "„Република“ (Македония): Гръцки митничари са изкъртвали регистрационните номера на няколко македонци, излизали от страната"}
{"url": "http://www.focus-news.net/news/2018/04/10/2509536/veliko-tarnovo-iztsyalo-sa-obnoveni-sablekalnya-i-sanitaren-vazel-na-stadiona-v-debelets.html", "text": "Изцяло са обновени съблекалня и санитарен възел на стадиона в Дебелец. Помещенията вече са на ниво, което осигурява значителен комфорт на гостуващите тимове. Вложените средства в ремонта са малко над 3 600 лева. Това съобщиха от пресцентъра на Община Велико Търново. В санитарния възел е сменена дограмата, монтирани са нови душове и батерии, мивка, тоалетна чиния, фаянс и теракот. Съблекалнята е освежена, поставени са нови закачалки, съобщи кметът на града Снежана Първанова. Подобно обновяване предстои и в помещенията за домакините. Следващата седмица ще бъдат подменени и седалките на централната трибуна, които са компрометирани. \r\nСтадионът в Дебелец е ползван от градския футболен тим и юношите на „Етър ВТ“.\r\n„Стараем се да поддържаме спортната база на ниво, предлагаща подходящи условия както за подготовката и срещите на футболистите, така и за зрителите“, уточни Първанова. Тя информира, че в началото на май Дебелец ще посрещне първенството по стрелба с лък, организирано от „Етър 78“. Два месеца по-късно градският стадион ще отвори широко вратите си за станалия традиционен спортен празник „ Не стой у вас, играй с нас“.", "date": "2018.04.10", "title": "Велико Търново: Изцяло са обновени съблекалня и санитарен възел на стадиона в Дебелец"}
{"url": "http://www.focus-news.net/news/2018/04/10/2509525/dobrich-horata-s-uvrezhdaniya-ot-grada-se-prisaedinyavat-kam-natsionalniya-protest-na-11-april.html", "text": "Хората с увреждания от града се присъединяват към националния протест и ще изразят своите искания утре. Това бе съобщено на пресконференция, организирана от представители на организации на хора с увреждания в Добрич, предаде кореспондентът на Радио „Фокус” – Варна. „Протестирам срещу смешните добавки, така наречените интеграционни добавки, ниските пенсии, които получават хората с увреждания. Дават им се едни пари, наречени интеграционни добавки. Много пъти сме си задавали въпроса: с какво се интегрираме, ако получа 11.25 лв. за лекарства и това е написано съвсем официално. Всеки месец за лекарства ми се дават 11,25 лв. Има и някои други смехории, които знаете лекарствата, особено на един диабетик, знам го на собствения си гръб, парите са 50-60 и до 100 лв. Това е помощта на държавата“, заяви председателят на ХобиСклуб Иван Тодоров. \r\nНа пресконференцията присъства и Мария Методиева, председател на Фондация „Св. Николай Чудотворец“. Според нея се спекулира с цифрите. Всеки по думите й може да влезе в интернет страницата на НОИ и да ги провери. „Всъщност през последните години – 2014 до 2016 г. ето цифрите, става въпрос общо мъже и жени, които получават така наречената социална пенсия за инвалидност. През 2014 г. те са били 47 893 души, общо мъже и жени. През 2015 г. са станали 48 548 души, а през 2016 г. забележете – 49 793 души. За какво увеличение говорим, с по 1000 души на година. Числата за хората на възраст до 44 години, това са хора с трайни увреждания, които имат още от детска възраст. Те получават тази пенсия не заради трудов стаж, а заради самото увреждане. През 2014 г. те са били 32 025 души, през 2015 г. забележете – 32 028, през 2016 г. – 32 363 души. Цифрата за хората, които получават такава социална пенсия, не за трудов стаж, почти не се е променила“, посочи Мария Методиева. Според нея е смехотворно да се спекулира с твърдението, че цифрите се променят. Данните могат да бъдат проверени от всеки един гражданин на нашата страна, те са достъпни на страницата на Националния осигурителен институт. По думите й официална информация, а не разкази от пазара под формата на митове и легенди. \r\nПротестът в Добрич се организира от ХобиСклуб, но той ще бъде подкрепен и от хора с увреждания  от други национално представителни организации на и за хора с увреждания. Той е предизвикан от новите политики на правителството спрямо хората с увреждания и най-вече от готвената концепция, която обезсмисля усилията от прецизирането на каквато и да е нова оценка на увреждането. Протестът в добруджанския град ще започне в 12.30 часа пред чешмичката по централна пешеходна зона. \r\nЖулиета НИКОЛОВА", "date": "2018.04.10", "title": "Добрич: Хората с увреждания от града се присъединяват към националния протест на 11 април"}
{"url": "http://www.focus-news.net/news/2018/04/10/2509527/ministar-biser-petkov-za-reformite-v-telk-s-kontseptsiyata-sa-opredeleni-osnovnite-problemi-pri-meditsinskata-ekspertiza-i-e-predstaven-nov-model-po-koyto-da-se-izvarshva-ekspertizata.html", "text": "С концепцията са определени основните проблеми при извършването на медицинската експертиза и е представен нов модел, по който да се извършва експертизата на работоспособността. Това се посочва в отговор на министъра на труда и социалната политика Бисер Петков на протестната нота на Национално представителните организации на и за хора с увреждания, изпратен от пресцентъра на на министерството. \r\nПубликуваме пълния текст на позицията на министър Петков без редакторска намеса:\r\n\"ОТНОСНО: Протестна нота от Национално представителните организации на и за хора с увреждания членове на НСИХУ към МС\r\nУВАЖАЕМА ГОСПОЖО СТОИМЕНОВА,\r\nПозволете ми чрез Вас да се обърна към Национално представителните организации на и за хора с увреждания и да ги уведомя за позицията на Министерството на труда и социалната политика (МТСП) относно Протестната нота, която връчихте на заседанието на Националния съвет за интеграция на хората с увреждания към Министерския съвет на 1 март 2018 г. \r\nЗа съжаление вместо конструктивна и съдържателна дискусия по Концепцията за реформиране на експертизата на работоспособността, която по Ваше предложение беше включена в дневния ред на съвета, Вие предпочетохте да връчите протестна нота. Протестна нота, в която поставяте редица важни и резонни въпроси, част от които са свързани с цялостната политика за подкрепа на хората с увреждания, но отговорите на които  не са предмет на Концепцията. Безспорно е обаче, че в рамките на комплексния подход при разработване на планираната реформа, тези въпроси следва да бъдат обсъдени и намерени правилните решения, които да подобрят условията на живот на хората с увреждания.\r\nС Концепцията са определени основните проблеми при извършването на медицинската експертиза и е представен нов модел, по който да се извършва експертизата на работоспособността. Подход, основан на Международната класификация на човешката функционалност,  уврежданията и здравето (ICF) на Световната здравна организация, който дава възможност за индивидуална  оценка на способността на лицето с трайно намалена работоспособност да полага труд и възможностите му за включване в пазара на труда, като се отчитат неговите образование, квалификация, знания и опит.\r\nПромяната често се възприема като нещо нежелано и плашещо, най-вече заради неизвестността и несигурността, както и поради страхът от загуба на постигнатото. Поради това, наред с ясно определената цел на реформата, в концепцията са определени и основните дейности, които следва да се реализират, за да се въведе експертизата на работоспособността. \r\nВъвеждането на системата за експертиза на работоспособността има за цел да подобри условията за реализация на хората с увреждания на пазара на труда и да се повиши ефективността на предоставяните средства и услуги, с оглед повишаване на техния жизнен стандарт, а не да се ограничат средствата, които обществото отделя за хората с увреждания, или да се отнемат придобити права, вкл. и правото на пенсия. Това означава, че лице, което може да работи и което отговаря на условията за получаване на пенсия за инвалидност, няма да бъде лишено от възможността да я получава.\r\nЕто защо не бих могъл да приема, както заявеното от Вас, така и насажданото през последните седмици внушение, че „реформата в областта на медицинската експертиза и оценката на работоспособността предвиждат кардинална промяна на действащия модел, която ще доведе до отнемане правото на инвалидна пенсия“. Твърдението Ви, че „на проведеното на 22.02.2018 г. съвместно заседание на Комисията по труда, социалната и демографската политика и Комисията по здравеопазването към Народното събрание за първи път публично беше заявено, че планираната реформа в областта на медицинската експертиза и оценката на работоспособността предвиждат кардинална промяна на действащия модел, която ще доведе до отнемане правото на инвалидна пенсия на 100-150 хиляди български граждани“ е некоректно и това се потвърждава от официалната стенограма (Протокол №23) на проведеното заседание.\r\nМоделът, представен в Концепцията навярно не е съвършен и няма да реши всички проблеми, но за да се реализира реформа в полза на хората с увреждания, те трябва да бъдат активен участник, а не критичен наблюдател. Убеден в това, призовавам към споделена отговорност и очаквам, Вие да бъдете на висотата на националното представителство и да влезете в конструктивен диалог, защото обществената дейност означава не само да се поставят проблеми, но и да се поема отговорност за тяхното решаване. В тази връзка очаквам Вашите предложения относно модела за експертиза на работоспособността, в т.ч. конкретни предложения за организацията, състава на комисиите, методиката, механизмите за контрол и  др.   \r\nНационално представителните организации на и за хората с увреждания неведнъж са  се доказвали като отговорен партньор на МТСП.  Надявам се, че и сега ще имате волята и отговорността да защитите тази роля на Вашите организации и да участвате пълноценно в обсъждането на реформата на системата за оценка на вида и степента на увреждане и  експертиза на работоспособността.\r\nС уважение,\r\nБисер Петков, \r\nминистър на труда\r\nи социалната политика\".", "date": "2018.04.10", "title": "Министър Бисер Петков за реформите в ТЕЛК: С концепцията са определени основните проблеми при медицинската експертиза и е представен нов модел, по който да се извършва експертизата"}
{"url": "http://www.focus-news.net/news/2018/04/10/2509539/momchil-nikolov-obshtina-smolyan-197-litsa-s-uvrezhdaniya-poluchavat-pomosht-chrez-lichni-i-sotsialni-asistenti-i-domashni-pomoshtnitsi.html", "text": "197 лица с увреждания в община Смолян получават помощ чрез лични и социални асистенти и домашни помощници. Това каза за Радио „Фокус“ – Смолян Момчил Николов – секретар на община Смолян. Той уточни, че до края на 2017 г. тези хора са били обхванати в програмата за независим живот, а сега издръжката им е държавно делегирана дейност, поясни Николов. По думите му за хората с увреждания, включени в програмата се грижат 97 лични асистенти, 36 социални асистенти и 33 домашни помощници. „Часовете, които те прекарват с хората с увреждания са крайно недостатъчни, но и това е нещо. Стараем се най-много, по 4 часа да бъда обгрижвани най-нуждаещите се хора, които са около 20 потребители“, поясни Николов. Той добави, че по новия правилник към Закона за социалното подпомагане, Дневният център за деца и възрастни с увреждания „Звънче“ е закрит на последната сесия на Общински съвет. На негово място се създават две нови структури – дневен център за деца и младежи и дневен център за пълнолетни лица. „Направен е много подробен анализ за потребителите и смятаме, че ще отговорим на изискванията и нуждите на хората. Кандидатствали сме по програма за малък ремонт на сградата, който е за облагородявана на външната част на центъра, за да е пригоден и за децата с увреждания – предвидени се беседки, отделен вход и други подобрения, като очакваме финансиране“, посочи секретарят на община Смолян. Относно достъпността на градската среда за хората с увреждания в община Смолян, Николов отбеляза, че се търсят варианти. В общината има изградена специализирана платформа за хора с увреждания, в библиотеката има също, като се търси европейско финансиране, за да може такива де се въведат на колкото може повече места. В училищата има нужда от такива платформи, и при наличие на финансиране, те най-вероятно ще бъдат приоритет, отбеляза Николов. Той допълни, че по програма за заетост на хора с увреждания, която е двегодишна, в община Смолян се назначават по един или двама души, като отпуснатата бройка е винаги запълнена. Стараем се хората да са ангажирани по подходящ начин и те да се чувстват полезни и да бъдат полезни и на нас и обществото, каза още Николов.\r\nНели ГЕРГЬОВСКА", "date": "2018.04.10", "title": "Момчил Николов, Община Смолян: 197 лица с увреждания получават помощ чрез лични и социални асистенти и домашни помощници"}
{"url": "http://www.focus-news.net/news/2018/04/10/2509540/rumen-petkov-ot-pp-abv-podari-na-ruskoto-voenno-istorichesko-obshtestvo-osvetena-ikona-na-sveti-tsar-nikolay-ii.html", "text": "Румен Петков, член на Изпълнителното бюро на ПП АБВ, проведе среща с  Владислав Кононов - изпълнителен директор на Руското военно-историческо общество. Той подари на организацията икона на Свети Цар Николай II, осветена в катедралния храм „Св. Александър Невски“. Това съобщиха от пресцентъра на партията.\r\nДвамата обсъдиха детайлите около отбелязването на юбилейната 200-годишнина от рождението на Цар Освободител в София, както и на честванията, свързани с 200-годишнината от рождението ген. Е. Тотлебен, които ще се проведат в Плевен. Разгледана бе и подготовката на научно-исторически форум, който ще се проведе в близко бъдеще Москва.", "date": "2018.04.10", "title": "Румен Петков от ПП АБВ подари на Руското военно-историческо общество осветена икона на Свети Цар Николай II"}
{"url": "http://www.focus-news.net/news/2018/04/10/2509534/ministar-neno-dimov-merkite-za-podobryavane-kachestvoto-na-vazduha-ne-sa-unifitsirani-i-tova-pravi-predizvikatelstvoto-pred-nas-po-golyamo.html", "text": "Мерките за подобряване качеството на въздуха не са унифицирани и това прави предизвикателството пред нас по-голямо. Това каза министърът на околната среда и водите Нено Димов на пресконференция, където бяха представени резултатите от първия ден на неформалния съвет на министрите на ЕС по околна среда, предаде репортер на Агенция „Фокус“. Министърът на околната среда заяви, че се радва, че българското председателство е повдигнало въпроса за чистотата на атмосферния въздух. „Знаем, че две трети от страните членки на ЕС имат проблеми с качеството на атмосферния въздух. България не прави изключение. Тя беше една от първите държави, която получи осъдителна присъда“, заяви Нено Димов. Според него изпълняването на мерките не е важно толкова от законодателна гледна точка, а за гражданите.  „Днешната дискусия  беше изключително плодотворна. Видяхме пред колко различни проблема са изправени различните държави. Ако кажем, че това е екологичен проблем, ще бъдем крайно неизчерпателни. Това е икономически, социален, географски проблем“, каза Нено Димов.  Той посочи,  че не може да се каже също  и че мерките ,които ще се взимат, ще бъдат унифицирани. „Няма матрица, няма copy-paste. Може би това прави предизвикателството още по-голямо“, допълни Нено Димов. Министърът на околната среда обърна внимание и върху административната тежест в сектора, която ще бъде обсъдена в следващата сесия, и посочи, че това не е проблем само на България, а и на ЕС. Министърът припомни, че справянето с административната тежест един от приоритетите на българското правителство.\r\nДеница КИТАНОВА", "date": "2018.04.10", "title": "Министър Нено Димов: Мерките за подобряване качеството на въздуха не са унифицирани и това прави предизвикателството пред нас по-голямо"}
{"url": "http://www.focus-news.net/news/2018/04/10/2509523/horata-s-uvrezhdaniya-izlizat-na-natsionalen-protest-pred-ministerski-savet-na-11-april.html", "text": "Хиляди българи с увреждания от цялата страна са потвърдили участие в национален протест утре, 11 април, от 11.00 ч. пред Министерски съвет с искане за справедлива реформа, съобщиха организаторите. Протестът се организира от 18 национално представителни организации на и за хора с увреждания. Специален гост на събитието е г-н Родолфо Катани, член на борда на Европейския форум на хора с увреждания, председател на Комисия за връзки с Европейския съюз към борда на Европейския съюз на слепите. Исканията на протестиращите са подкрепени от КТ „Подкрепа“. \r\nНа пресконференция в БТА представители на хората с увреждания обясниха защо са против предвиждания модел на реформата и до какво ще доведе това. В нея взеха участие:\r\n-\tАдриана Стоименова - Заместник - Председател на Национален съвет за интеграция на хората с увреждания към Министерски съвет и Изпълнителен директор на Център за психологически изследвания;\r\n-\tВасил Долапчиев – Председател на Съюза на слепите в България;\r\n-\tВеска Събева – Председател на Асоциацията на родителите на деца с епилепсия;\r\n-\tДимитър Манолов – Президент на КТ „Подкрепа“; \r\n-\tВаня Григорова – Съветник на президента на КТ „Подкрепа“;\r\n-\tКрасимир Коцев – Председател на Съюза на инвалидите в България. \t\r\nПо време на пресконференцията Ваня Григорова, икономически съветник на КТ „Подкрепа“ представи резултатите от проведена онлайн анкета, според които 83,5% са с инвалидна пенсия под линията на бедността. Допитването показва още, че близо 60% от хората с увреждания, които са кандидатствали за работа, са се сблъсквали с пряка или прикрита дискриминация.\r\nПредставители на организациите ще връчат протестна нота на президента, на правителството и на омбудсмана заради засилващото се ограничаване на възможностите им за интеграция и нормален живот. В нея те настояват да отпаднат формулировката \"определяне на работоспособност\" и планираното разделяне на медицинската експертиза. \r\nСред исканията на протеста е прецизното разписване на бъдещата нормативна уредба за медицинската експертиза.  Хората с увреждания настояват и за яснота какви  права ще ползват от решението на ТЕЛК за вида и степента на увреждането и какви права ще следват от оценката за тяхната работоспособност. Въвеждането на оценка на работоспособността няма да доведе до разкриване на работни места за хора с увреждания, а единствено до загуба на правото на инвалидна пенсия.\r\nСпоред предвижданите промени само едно водещо заболяване ще бъде включвано в решението на медицинската експертиза. Как ще се преценява кое е водещо, ако един човек е едновременно незрящ и с онкологично заболяване, питат хората с увреждания. Въвеждането на подобна промяна показва единствено стремеж към механично намаляване степента на увреждането. Всеки лекар е наясно, че при тежки увреждания има комбинация от свързани заболявания.\r\nСред планираните промени е въвеждането на оценка на работоспособността. Според национално представените организации този модел цели единствено постигане на бюджетни икономии в НОИ. \r\nПредставителите на организациите на хората с увреждания вярват, че има време правителството да преразгледа необмислените и неотговарящи на европейските модели рестрикции в планирания модел на реформата. Осъществяването на подобна реформа в настоящия й вид би довело до отнемане на доход от най-онеправданите с цел постигане на изкуствена заетост.\r\nРеализираните икономии от подобен ход биха били крайно дикриминиращи в близък план и непродуктивни за цялото общество в средносрочен и дългосрочен аспект. \r\nХората с увреждания настояват при разработване на планираните промени да се използва комплексен подход, който да даде ясен отговор на бъдещата политика в областта на правото на получаване на интеграционна добавка и на нейния размер. Те предлагат това да е обвързано с минималната работна заплата или с линията на бедността. \r\nЯсният отговор на този въпрос ще даде на хората с увреждания представа за намеренията на правителството относно необходимия компенсиращ доход, обвързан с увеличените разходи на всеки човек с увреждане – лекарства, медицински консултации, рехабилитации, допълнителни проследяващи изследвания, транспорт.\r\nНеобходимо е постигане на равнопоставеност на финансовата подкрепа за децата и техните семейства и лицата, навършили 18 години, и техните семейства. Между едно дете с увреждане на 17 години и младеж с увреждане, навършил 18 години, няма разлика в потребностите и нуждата от подкрепа. В общия случай с увеличаването на възрастта и те се увеличават.  \r\nВъпреки опитите изкуствено да се внуши на обществото, че броят на хората с увреждания у нас е нереално висок, данните на Евростат показват друго – в държавите членки на ЕС техният дял е между 15 и 18 % от населението, а за България - между 7 и 8%.\r\nРазликата между здравите хора и тези с увреждания е само едно мигване на съдбата, посочват организациите, изготвили протестната нота.", "date": "2018.04.10", "title": "Хората с увреждания излизат на национален протест пред Министерски съвет на 11 април"}
{"url": "http://www.focus-news.net/news/2018/04/10/2509541/ministar-neno-dimov-horata-obshtinite-darzhavata-i-evropeyskata-komisiya-sa-chetirite-niva-za-reshavane-na-problema-s-chistotata-na-vazduha.html", "text": "Хората, общините, държавата и европейската комисия са четирите нива за решаване на проблема с чистотата на въздуха. Това каза министърът на околната среда и водите Нено Димов на пресконференция, където бяха представени резултатите от първия ден на неформалния съвет на министрите на ЕС по околна среда, предаде репортер на Агенция „Фокус“. „Неслучайно говорихме, че промяната, която трябва да се случи за трайно решаване на проблема, е промяна в нашия начин на живот, нашия начин на мислене“, каза министър Нено Димов. Той посочи, че след октомври миналата година страната ни е провела серия от срещи на експертно и политическо ниво, на които ЕК е помогнала да се стигне до план. Министърът поясни, че този план е изпратен до средата на март и предстои да бъде разгледан. „В Комисията е фокусът, по който тези успешни или неуспешни политики, се пресичат и ние можем да видим до каква степен това, което сме представили е действащо“, каза Димов. Той допълни, че на страната ни са отпуснати 113,-115 млн. лева в сферата на опазване на чистотата на атмосферния въздух.\r\nДеница КИТАНОВА", "date": "2018.04.10", "title": "Министър Нено Димов: Хората, общините, държавата и Европейската комисия са четирите нива за решаване на проблема с чистотата на въздуха"}
{"url": "http://www.focus-news.net/news/2018/04/10/2509545/stara-zagora-kmetove-na-sela-v-obshtina-kazanlak-i-sluzhiteli-na-mestnoto-gorsko-stopanstvo-zasadiha-dravcheta-kray-s-gorno-izvorovo.html", "text": "15 фиданки –липа, бреза, червен дъб, смърч и явор бяха засадени в парк на местността „Мезерлът дере“ близо до село Горно Изворово, община Казанлък, предаде кореспондент на Радио „Фокус“. В инициативата се включиха представители на Държавно горско стопанство – Казанлък.\r\nИнициативата е на кмета на Горно Изворово Надежда Пенчева, която се обръща с молба за помощ към Горското стопанство, след като през януари силен вятър поваля дървета в местността. „Това е любимо място за отдих, не само на местните жители, но и на много гости“, каза Пенчева. Кметството на селото пое ангажимент да се грижи за младите дръвчета, докато те укрепнат.\r\nПо покана на Надежда Пенчева към инициативата се присъединиха и кметове на населени места в община Казанлък.\r\nСлавяна ГАЙДАРОВА", "date": "2018.04.10", "title": "Стара Загора: Кметове на села в община Казанлък и служители на местното Горско стопанство засадиха дръвчета край с. Горно Изворово"}
{"url": "http://www.focus-news.net/news/2018/04/10/2509532/iliyan-nikolov-fondatsiya-angeli-ot-lim-obshtina-svishtov-zastava-vinagi-do-nas-i-e-uchastnik-vav-vsichki-meropriyatiya-koito-nie-provezhdame.html", "text": "Община Свищов застава винаги до нас и е участник във всички мероприятия, които ние провеждаме. Това каза в ефира на Радио „Фокус“ – Велико Търново Илиян Николов, един от организаторите на конкурса „Звездици за Лора“ и член на фондация „Ангели от Лим“. Той допълни, че местната администрация винаги е оказвала поисканата й подкрепа и изрази надежда, че това ще продължи и занапред. Освен това Николов посочи, че мисията на музикалното състезание е да даде възможност за изява на много млади изпълните, които с таланта си почитат паметта на ангелите от Лим. \r\n„Болката няма как да бъде по-малка. Напротив, тези дни от годината, са най-трудни за мен. Но когато всичко свърши добре и когато видим всички изпълнители на финалния Гала концерт, осъзнаваме, че събитието е изпълнило по някакъв начин мисията си – да даде сцена и възможност на всички участници. Смея да кажа, че това е конкурс, който е доста емоционален и истински. Затова и смятам, че ние родителите трябва да продължим да го организираме и провеждаме, в памет на нашите деца и да даваме сцена за изява на всички участници“, каза още Илиян Николов. Настоящето издание на събитието ще се проведе на 13 и 14 април, отново в Свищов.\r\nЛуиза ТРАНЧЕВА", "date": "2018.04.10", "title": "Илиян Николов, фондация „Ангели от Лим“: Община Свищов застава винаги до нас и е участник във всички мероприятия, които ние провеждаме"}
{"url": "http://www.focus-news.net/news/2018/04/10/2509537/evrokomisaryat-karmenu-vela-ek-veche-pravi-mnogo-za-kachestvoto-na-vazduha.html", "text": "Европейската комисия вече прави много що се отнася до качеството на въздуха. Това каза европейският комисар  по околна среда, морско дело и рибарство Кармену Вела на пресконференция, където бяха представени резултатите от първия ден на неформалния съвет на министрите на ЕС по околна среда, предаде репортер на Агенция „Фокус“.  „Ние подкрепяме държавите членки в постигането на стандартите в мерки не само дискусия и диалог, но и техническа помощ. Нещо повече, оказваме финансова подкрепа“, каза еврокомисарят. „Искам да благодаря и на Българското председателство за тази отлична среща. Днешното заседание има две основни цели – обсъждане на някои от неотложните въпроси, пред които сме изправени като един от тях е качеството на въздуха. По-късно по-време на второто заседание ще разговаряме за най-добрите начини, по които да изпълняваме нашите цели“, допълни Вела. Той определи разговорът от днешната среща като много градивен. „Бяха обсъдени практически стъпки за постигане на напредък и за да откликнем на потребностите на нашите граждани“, каза еврокомисарят. \r\nДеница КИТАНОВА", "date": "2018.04.10", "title": "Еврокомисарят Кармену Вела: ЕК вече прави много за качеството на въздуха"}
{"url": "http://www.focus-news.net/news/2018/04/10/2509543/evrokomisaryat-karmenu-vela-ek-ne-e-otkrila-narushavane-na-evropeyskoto-zakonodatelstvo-po-sluchaya-s-np-pirin-no-shte-prodalzhi-da-sledi-neshtata-otblizo.html", "text": "Европейската комисия не е открила нарушаване на европейското законодателство по случая с НП „Пирин“, но ще продължи да следи нещата отблизо. Това каза европейският комисар по околна среда, морско дело и рибарство Кармену Вела на пресконференция, където бяха представени резултатите от първия ден на неформалния съвет на министрите на ЕС по околна среда, предаде репортер на Агенция „Фокус“.   „Комисията не участва в плановете за застрояване на такива зони\", каза комисар Вела. Той уточни, че това е в компетенцията на държавите-членки.\r\nДеница КИТАНОВА", "date": "2018.04.10", "title": "Еврокомисарят Кармену Вела: ЕК не е открила нарушаване на европейското законодателство по случая с НП „Пирин“, но ще продължи да следи нещата отблизо"}
{"url": "http://www.focus-news.net/news/2018/04/10/2509549/vidin-99-katastrofi-trima-zaginali-i-10-raneni-sa-registrirani-prez-parvoto-trimesechie-na-2018-g-po-patishtata-v-oblastta.html", "text": "От началото на годината  на територията на Видинска област са възникнали 99 катастрофи , като 12 от тях тежки с три жертви и 10 ранени, съобщи  за Радио „Фокус“-Видин Лора Стефанова, говорител на ОДМВР-Видин. Тя посочи, че за  същия период на 2017 г. броят на пътнотранспортните произшествия е бил 110, като 15 от тях тежки с три жертви и 14 ранени. „5269 нарушения установили пътните полицаи при проверки по пътищата от януари до март. Униформените съставили 651 акта, 1569 глоби по фиш и 2496 електронни фиша.Превишената и несъобразена с пътните условия скорост остава най-честото нарушение, извършвано от водачи на моторни превозни средства в област Видин“, каза Лора Стефанова.  Само за първото тримесечие регистрираните случаи на превишена скорост са 2501, за които пътните полицаи съставили пет акта и 2496 електронни фиша. 32 водачи били засечени да шофират след употреба на алкохол, броят на установените неправоспособни шофьори е 50. 206 души са санкционирани за непоставяне на обезопасителен колан/каска. Пътните полицаи санкционирали и 42 пешеходци, нарушили правилата за движение.Превишената скорост остава най-честото нарушение, извършвано от шофьорите.\r\nАнна ЛОЗАНОВА", "date": "2018.04.10", "title": "Видин: 99 катастрофи, трима загинали и 10 ранени са регистрирани през първото тримесечие на 2018 г. по пътищата в областта"}
{"url": "http://www.focus-news.net/news/2018/04/10/2509533/kyustendil-organizatsiyata-na-horata-s-uvrezhdaniya-v-grada-nastoyava-za-po-dobri-vazmozhnosti-za-obuchenie-i-realizatsiya.html", "text": "Организацията на хората с увреждания в Кюстендил настоява за по-добри възможности за обучение и реализация. Това каза за Радио „Фокус” – Кюстендил Валентина Симеонова, председател на Регионалната организация на хората с увреждания. По думите й основното искане е свързано с готвените промени в работата на лекарските комисии, но има и други искания, за които хората с увреждания ще настояват по време на планирания за 11 април в столицата протест. „В последно време хората с увреждания са изолирани от средата. Нашите искания са за достъпно и качествено здравеопазване и медицинска рехабилитация. Ние настояваме за адекватно образование и професионално обучение за по-младите хора. Европейската политика за трудова заетост също не е маловажно”, каза Валентина Симеонова. По думите й хората с увреждания искат подобряване на качеството и увеличаване на стандартите за медицинско обслужване. „Много са исканията, не е необходимо да се споменава всичко, но най-важното е да се обърне внимание за телковите решения, което към момента представлява двоен стандарт”, каза Симеонова.\r\nВенцеслав ИЛЧЕВ", "date": "2018.04.10", "title": "Кюстендил: Организацията на хората с увреждания в града настоява за по-добри възможности за обучение и реализация"}
{"url": "http://www.focus-news.net/news/2018/04/10/2509547/afp-siriya-pokani-ozho-v-duma-da-razsledva-predpolagaemoto-napadenie-s-himichesko-orazhie.html", "text": "Правителството на Сирия покани Организацията за забрана на химическото оръжие (ОЗХО) да посети контролирания от опозицията град Дума, където се смята, че е проведено нападение с химическо оръжие, предава  AFP. \r\nСпоред сирийски правителствени медии външното министерство на страната „е изпратило официална покана до ОЗХО да изпрати екип от мисията за установяване на фактите в Дума и да разследва твърденията, свързани с предполагаемата употреба на химическо оръжие“.  Виктор Турмаков", "date": "2018.04.10", "title": "AFP: Сирия покани ОЗХО в Дума да разследва предполагаемото нападение с химическо оръжие"}
{"url": "http://www.focus-news.net/news/2018/04/10/2509538/veliko-tarnovo-175-dushi-ot-oblastta-shte-se-vklyuchat-v-protesta-na-horata-s-uvrezhdaniya-na-11-april.html", "text": "175 души от област Велико Търново ще се включат в протеста на хората с увреждания, който ще се проведе утре в София. Това съобщи за Радио „Фокус“ – Велико Търново Йотка Вълева, председател на Областната организация на хората с увреждания във Велико Търново. В групата, която ще пътува за столицата, ще има представители, както от Съюза на инвалидите, така и от местните структури на Съюза на слепите, Съюза на глухите и организацията на малките хора в България. Причина за протестите е новата наредба за медицинската експертиза. Предвижда се промяна в начина за оценяване на вида и степента на трайно намалената работоспособност, като във фокуса на експертизата остава само основното заболяване. По думите на Йотка Вълева това е сериозен проблем, тъй като голяма част от хората с увреждания ще останат без пенсия за инвалидност. Тя не можа да посочи колко от членовете на регионалната организация ще бъдат ощетени от готвените помени, но подчерта, че със сигурност техният брой ще е голям. Според нея се нарушават основните права на хората с увреждания.\r\nПротестът ще се проведе от 11.00 часа пред Министерски съвет и Президентството. Протестиращите ще връчат протестна нота на президента, на председателя на парламента, на правителството и на омбудсмана заради засилващото се ограничаване на възможностите им за интеграция и нормален живот. В нея те настояват да отпаднат формулировката „определяне на работоспособност“ и планираното разделяне на медицинската експертиза.\r\nПо думи на Вълева над 1600 души членуват в областната структура на Съюза на инвалидите във Велико Търново. Членовете в общинската организация в областния град са малко над 400. По думите й повечето от тях са хора в пенсионна възраст. Голяма част от младите хора, които членуват в организацията, са трудово устроени. Една част от тях са назначени на работа по различни програми за заетост към Бюрото по труда, а други са на постоянен трудов договор. Има и такива, които са назначени на редовни трудови договори в различни фирми и дори в държавни институции. „Не мога да се ангажирам с точна бройка колко от членовете на организацията работят. Не е лесно да се намери работа, но който търси намира. Периодично има и различни социални програми към Бюрото по труда“, посочи Йотка Вълева.\r\nНадежда КРЪСТЕВА", "date": "2018.04.10", "title": "Велико Търново: 175 души от областта ще се включат в протеста на хората с увреждания на 11 април"}
{"url": "http://www.focus-news.net/news/2018/04/10/2509544/blagoevgrad-horata-s-uvrezhdaniya-ot-grada-shte-se-vklyuchat-v-natsionalniyat-protest-na-11-april.html", "text": "Хората с увреждания от Благоевград ще се включат в националният протест на 11 април пред Министерски съвет, съобщиха за Радио „Фокус“ – Пирин. В протестната акция ще се включат най-различни организации от града, според които причината за недоволството е подготвяна реформа в областта на медицинската експертиза. Хората с увреждания в региона споделят, че промените в ТЕЛК ще оставят повече от 150 000 души без инвалидна пенсия, защото работоспособността им ще се определя и от Комисия от Националния осигурителен институт.\r\nЛивия НИНОВА", "date": "2018.04.10", "title": "Благоевград: Хората с увреждания от града ще се включат в националният протест на 11 април"}
{"url": "http://www.focus-news.net/news/2018/04/10/2509553/v-ndk-be-otkrita-kampaniyata-re-ndk-retsikliray-kulturno-e.html", "text": "В НДК бе открита кампанията „re НДК-Рециклирай! Културно е”, предаде репортер на Агенция \"Фокус\". Кампанията е част от инициативата на МОСВ срещите и събитията в рамките на Председателството да се провеждат под мотото \"без пластмасови продукти\". Със старта на кампанията бяха открити и три артинсталации, изработени от пластмасови отпадъци, получени на територията на Двореца и разположени в различни пространства на сградата. На събитието присъстваха министърът на околната среда и водите Нено Димов, европейският комисар  по околна среда, морско дело и рибарство Кармену Вела и заместник-министърът на културата Румен Димитров.\r\nДеница КИТАНОВА", "date": "2018.04.10", "title": "В НДК бе открита кампанията „re НДК-Рециклирай! Културно е”"}
{"url": "http://www.focus-news.net/news/2018/04/10/2509546/mtsp-publikuva-za-obshtestveno-obsazhdane-kontseptsiya-za-fazata-na-izplashtane-na-pensii-ot-vtoriya-stalb.html", "text": "Министерството на труда и социалната политика (МТСП) публикува за обществено обсъждане Концепцията за регламентиране на фазата на изплащане от допълнителното задължително пенсионно осигуряване на интернет страницата си в рубриката „Документи“, подрубрика „Проекти на нормативни актове“. Срокът за изразяване на мнения, предложения и становища по нея е 14-дневен и приключва на 24 април 2018 г. Това съобщиха от пресцентъра на МТСП.\r\nВ Концепцията се предлагат различни видове пенсионни продукти, подходящи за капиталовите пенсионни фондове – както професионални, така и универсални. При разработването на конкретните предложения се изхожда от основното предназначение и цел на пенсионното осигуряване, а именно – след достигане на определените от закона изисквания да се предостави определено периодично плащане (пенсия) на лицето. В тази връзка се предвижда основният вид плащания да са под формата на пожизнени пенсии и схеми за програмирани плащания. \r\nКонцепцията е разработена въз основа на изготвения Концептуален модел от  сформирана със заповед на министъра на труда и социалната политика работна група с участието на експерти от Комисията за финансов надзор, Националния осигурителен институт, Българската асоциация на дружествата за допълнително пенсионно осигуряване, Асоциацията на индустриалния капитал в България, Българската търговско-промишлена палата, Конфедерацията на независимите синдикати в България, Конфедерацията на труда „Подкрепа“ и представители на научните среди. Допълнително по концептуалния модел бяха представени бележки и предложения от Българската стопанска камара и Съюза за стопанска инициатива. \r\nНа база на концепцията ще бъдат разработени предложения за промени в Кодекса за социално осигуряване, с които пълно и непротиворечиво да бъде уредена фазата на изплащане на пенсиите от допълнителното задължително пенсионно осигуряване.", "date": "2018.04.10", "title": "МТСП публикува за обществено обсъждане Концепция за фазата на изплащане на пенсии от втория стълб"}
{"url": "http://www.focus-news.net/news/2018/04/10/2509555/beliyat-dom-donald-tramp-otmenya-obikolkata-si-na-latinska-amerika-za-da-uchastva-v-reaktsiyata-na-situatsiyata-v-siriya.html", "text": "Белият дом съобщи, че президентът на САЩ Доналд Тръмп е отменил първата си обиколка в Латинска Америка, планирана за следващата седмица, заявявайки, че той иска „да направлява американската реакция в Сирия“, предава  AFP.\r\n„На негово място в Латинска Америка за срещата на високо равнище на страните от Северна и Южна Америка ще пътува вицепрезидентът на САЩ Майк Пенс“, уточни прессекретарят на Белия дом Сара Сандърс. Виктор Турмаков", "date": "2018.04.10", "title": "Белият дом: Доналд Тръмп отменя обиколката си на Латинска Америка, за да участва в реакцията на ситуацията в Сирия"}
{"url": "http://www.focus-news.net/news/2018/04/10/2509542/varna-okolo-200-dushi-ot-grada-i-regiona-shte-se-vklyuchat-v-natsionalniya-protest-na-horata-s-uvrezhdaniya-na-11-april.html", "text": "Около 200 души от Варна и региона ще се включат в националния протест на хората с увреждания заради реформа в областта на медицинската експертиза, който ще се проведе на 11 април в София. Това каза за Радио „Фокус“ – Варна Обретен Михов, председател на Дружество на хора с увреждания „Бриз“-Варна. По думите му постепенно градската среда във Варна се адаптира за хора с увреждания. „Където се работи по нови проекти за рехабилитация на уличната мрежа, средата се адаптира. Докато там, където няма предвидени ремонти, това не се прави. Има какво още да се желае в тази посока, нещата се движат, макар и бавно. Всичко е въпрос на желание, когато човек има желание, намира начин, когато няма желание, намира причини, за да не се случват нещата – това е известен постулат“, отбеляза Обретен Михов. Той допълни, че се правят и ремонти на училища. „Надявам се това, което обещаха, да се случи – да има подходящи условия не само за деца с проблеми на опорно-двигателния апарат.  Достъпната среда за децата в неравностойно положение да бъде такава, каквато е по изискванията на наредбите“, каза още Обретен Михов.\r\nМарияна ВАЛЕНТИНОВА", "date": "2018.04.10", "title": "Варна: Около 200 души от града и региона ще се включат в националния протест на хората с увреждания на 11 април"}
{"url": "http://www.focus-news.net/news/2018/04/10/2509548/blagoevgrad-13-579-hora-s-uvrezhdaniya-sa-registrirani-na-teritoriyata-na-oblastta.html", "text": "13 579 хора с увреждания са регистрирани на територията на област Благоевград. Това каза за Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. Тя уточни, че данните са от края на месец февруари – началото на месец март. Михова каза още, че през февруари по Закона за интеграция на хората с увреждания и Правилника за неговото приложение са отпуснати месечни добавки за социална интеграция за 28 798 случая за 336 154.19 лв. „От тях добавките за транспортни услуги са 13 578, за полазване на информационни и телекомуникационни услуги – 2 228, за обучение – 9, месечни добавки за диетично хранене и лекарства – 11 110, за достъпна информация – 1 852, за наем на общинско жилище – 10 и добавки за балнеолечение – 11“, отбеляза Михова. По думите ѝ са били отпуснати и помощи в размер на 132 022 лв. на 271 лица за покупка или ремонт на МИПСПС.\r\nЛивия НИНОВА", "date": "2018.04.10", "title": "Благоевград: 13 579 хора с увреждания са регистрирани на територията на областта"}
{"url": "http://www.focus-news.net/news/2018/04/10/2509554/dobrich-petitsiya-v-podkrepa-na-arestuvaniya-29-godishen-mazh-ot-dobrich-po-iskane-za-ekstraditsiya-v-sasht-e-startirana-v-sotsialnite-mrezhi.html", "text": "Петиция в подкрепа на арестувания 29-годишен мъж от Добрич по искане за екстрадиция в САЩ след разследване за нарушаване на ембаргото за търговия със Сирия е стартирана в социалните мрежи, предаде кореспондентът на Радио „Фокус” – Варна. С призива „Да спрем екстрадирането на Желяз Андреев“ започва изявлението към петицията. \r\n„На 7 април 2018 г. Желяз Андреев бе задържан от МВР в родния му град Добрич заради искане от страна на САЩ за екстрадирането му. Към Желяз има повдигнато обвинение от Прокуратурата във Флорида с дата 24.10.2016 г. за участие в заговор за нарушаване на ембаргото на Сирия и за измама към САЩ. В периода май 2013 г. – април 2016 г. Желяз е служител в отдел „Продажби“ в българския офис на американската компания AW Tronics. Като такъв, той осъществява продажби на авиационни части на авиокомпании и сервизни центрове за самолети и хеликоптери от различни държави, сред които и на сирийската авиокомпания Syrian Air без да подозира, че подобна сделка е нарушение на ембаргото, наложено от САЩ на Сирия. Желяз, който е назначен на трудов договор по БЪЛГАРСКОТО трудово законодателство с компания, регистрирана в БЪЛГАРИЯ с централен офис в САЩ, никога не е уведомяван, че работи по чуждо законодателство и следователно не е действал със съзнанието, че нарушава закон, камо ли закон на чужда държава“, се посочва в петицията. \r\nТам е отбелязано също, че Сирийските Авиолинии са една от компаниите в портфолиото на Желяз. В рамките на няколко месеца той е осъществил няколко сделки с този клиент, като повечето сделки са по време на 6-месечния му изпитателен срок. В задълженията на Желяз и на всеки друг служител на същата позиция са влизали различни дейности, посочени в петицията. В резултат на осъществените през 2013 г. и 2014 г. общо 7 сделки със Сирийските Авиолинии, Желяз се оказва обвинен в престъпление, предвиждащо осъждане от съда във Флорида на максимална присъда от 25 години затвор в САЩ и глоба от 1 250 000 щатски долара. Младият мъж е роден в Добрич. Завършил е Природоматематическа гимназия „Иван Вазов“ в града и е бакалавър специалност „Културология“ в Софийски Университет „Св. Климент Охридски“ в София.\r\nЖулиета НИКОЛОВА", "date": "2018.04.10", "title": "Добрич: Петиция в подкрепа на арестувания 29-годишен мъж от Добрич по искане за екстрадиция в САЩ е стартирана в социалните мрежи"}
{"url": "http://www.focus-news.net/news/2018/04/10/2509550/evrokomisar-karmenu-vela-tryabva-da-se-predpriemat-merki-ot-darzhavite-za-da-ne-se-pozvolyava-vlizane-na-nepreoborudvani-avtomobili-koito-zamarsyavat-vazduha.html", "text": "Трябва да се предприемат мерки от държавите, за да не се позволява влизане на непреоборудвани автомобили, които замърсяват въздуха. Това каза европейският комисар по околна среда, морско дело и рибарство Кармену Вела на пресконференция, където бяха представени резултатите от първия ден на неформалния съвет на министрите на ЕС по околна среда, предаде репортер на Агенция „Фокус“.    „Ясно е, че това е огромен проблем не само за екологията, а голям сoциален проблем. Има около 400 хил. случая на преждевременна смърт, които се дължат на лошо качество на въздуха. Освен преждевременната смърт, да посочим фактът, че има огромен брой хронични заболявания“, заяви еврокомисарят. „Това, което правим, е не само в интерес на околната среда е в интерес и на гражданите“, заяви еврокомисарят. По думите му има хора в региона, които не могат да си позволят нови коли. „В нашата дискусия по-рано се спомена проблемът за това, че по-стари коли вероятно ще се придвижат на изток, към източните държави. Не мога да кажа защо. Вероятно поради разлика в цените за преоборудване на двигателите“, допълни еврокомисарят. Според него трябва да се предприемат мерки от съответните държави, за да не позволят на влизане в тяхна територия на непреоборудвани коли. Във връзка с проблема с пластмасите, еврокомисарят посочи, че когато се говори за кръгова икономика, не бива да се забравя рециклирането.\r\nДеница КИТАНОВА", "date": "2018.04.10", "title": "Еврокомисар Кармену Вела: Трябва да се предприемат мерки от държавите, за да не се позволява влизане на непреоборудвани автомобили, които замърсяват въздуха"}
{"url": "http://www.focus-news.net/news/2018/04/10/2509556/georgi-ilinov-sdruzhenie-na-avtoinstruktorite-pazardzhik-vavezhdaneto-na-elektronni-vinetki-dublira-evropeyskite-standarti-za-izgoreli-gazove.html", "text": "При преминаването на технически преглед на автомобилите се следи за количеството на изхвърлените газове и въвеждането на електронни винетки ще отбележи на практика резултатите, получени при тази процедура. Това каза за Радио „Фокус“ – Пазарджик Георги Илинов, заместник-председател на Сдружението на автоинструкторите в Пазарджик. Той обясни, че целта е да се повиши контрола и да не се допуска автомобили, които имат по-високи емисии да преминават през такива прегледи и да остават в движение. „Категоризацията на автомобилите по стандарт евро 1, 2 и така нататък, на практика определя тяхната екологичност, тъй като това е европейски стандарт за изгорели газове. В този смисъл еколотичната винетка ще го дублира“, допълни Илинов. Тай каза също, че трябва да се отчете и фактът, че много от леките автомобили не се движат на бензин, а на газ или метан, тъй като имат монтирани такива уредби. „Там газовите емисии са много по-ниски, така, че автомобилът трябва да минава през такова замерване не на горивото, за което е произведен, а на горивото, което най-често използва, за да се движи“, каза също Илинов.\r\nСпоред него газовата емисия, която се изпуска от автомобилите зависи не само от възрастта им, но и от вида на горивото, което използват. Илинов обясни, че в някои от европейските страни се толерира използването на газ. „От друга страна се приема, че новите автомобили са екологично по-чисти, а старите трябва да бъдат извадени от употреба, заради лоши екологични показатели, но новите автомобили са натоварени с най-високи данъци. Освен това състоянието на автомобилния парк в страната е отражение и на жизнения ни стандарт“, коментира Илинов. Според него ако българинът е достатъчно богат няма да използва евтини стари автомобили, а ще вложи средства за закупуването на нови, които са и екологично по-чисти.\r\nВаня НИКОЛОВА", "date": "2018.04.10", "title": "Георги Илинов, Сдружение на автоинструкторите-Пазарджик: Въвеждането на електронни винетки дублира европейските стандарти за изгорели газове"}
{"url": "http://www.focus-news.net/news/2018/04/10/2509559/karel-kral-chez-investitsiite-v-mrezhata-se-uvelichavat-prez-godinite-a-tova-dava-rezultat-v-po-dobroto-kachestvo-na-dostavkite.html", "text": "Инвестициите в мрежата се увеличават през годините, а това естествено дава резултат в по-доброто качество на доставките.  Това каза в интервю за Агенция „Фокус“ Карел Крал – регионален мениджър на ЧЕЗ за България. „Пример за несъмнените резултати от тези инвестиции са зимите на последните 2 години, в които, дори при тежки условия, нямаше или бяха силно ограничени прекъсванията. Благодарение на прагматичния ни подход към инвестициите и управлението на мрежата, нямаше никакви сътресения в такива критични моменти като авариите на топлофикациите в София и Перник. Мрежата издържа на повишеното натоварване. И като потвърждение на това, че нашите усилия са успешни дойде и оценката на кмета на Перник по време на срещата ни миналата седмица“, поясни Карел Крал. \r\n„Ето как, най-общо изглеждат нещата в сравнение с началото на предишния регулаторен период през 2015 година: \r\nКапиталовите разходи, т.нар КАПЕКС  беше увеличен до средно за трите години - 119 милиона лева, в сравнение с  96 милиона през 2015. В резултат на изпълнените инвестиции в мрежата и нейното управление технологичните разходи от 11.75% бяха намалени на 10,35%, което се отчита като значително постижение. За сравнение,  когато придобихме трите енергодружества, технологичните разходи възлизаха на повече от 22 %. Въведените в експлоатация през четвъртия регулаторен период инвестиции доведоха до повишаване на регулаторната база на активите от 518 милиона на 544 милиона лева“, допълни още регионалният мениджър на ЧЕЗ за България. По думите му за годините от 2015 до момента  оперативните разходи са били намалени от 136 млн лв на 122 млн. лв, въпреки задължителното увеличение на разходите за трудови възнаграждения, съгласно КТД, както и допълнителните разходи, наложени от промените в законодателството, като Директивата за защита на личните данни, киберсигурността, енергийната ефективност и новия начин за купуване на енергията за технологичния разход. „През последната година цената, по която дружествата купуват енергия за технологичния разход беше увеличена значително. Въпреки намалените  оперативни разходи, те никога не бяха признати в пълния си обем“, подчерта още Карел Крал.", "date": "2018.04.10", "title": "Карел Крал, ЧЕЗ: Инвестициите в мрежата се увеличават през годините, а това дава резултат в по-доброто качество на доставките"}
{"url": "http://www.focus-news.net/news/2018/04/10/2509558/sofiya-politsiyata-proveryava-samnitelen-paket-v-sgradata-na-sadebnata-palata.html", "text": "Извършва се проверка на съмнителен пакет в сградата на Съдебната палата. Това съобщиха за Агенция \"Фокус\" от МВР. Сигналът е подаден в 15.50 часа. Предприети са действия по процедура. Няма информация дали към този момент сградата на Съдебната палата е евакуирана.", "date": "2018.04.10", "title": "София: Полицията проверява съмнителен пакет в сградата на Съдебната палата"}
{"url": "http://www.focus-news.net/news/2018/04/10/2509557/zornitsa-kancheva-miladinova-obshtina-veliko-tarnovo-osnovniyat-zamarsitel-na-vazduha-vav-veliko-tarnovo-ne-e-trafikat-a-pechkite-na-tvardo-gorivo.html", "text": "Основният замърсител на въздуха в старопрестолния град не е трафикът, а печките на твърдо гориво. Това каза за Радио „Фокус“ – Велико Търново Зорница Кънчева – Миладинова, началник Отдел Околна среда, община Велико Търново. Тя уточни и, че газовете от автомобилите създават сериозни проблеми в по-големите градове и старата столица не е сред тях.„Фокус“ припомня, че през месец февруари Община Велико Търново стартира пилотен експеримент за по-чист въздух. Съвременен електростатичен филтър за фини прахови частици (ФПЧ) 10 бе монтиран върху индивидуална горивна инсталация, намираща се в жилищен дом с отопление на твърдо гориво. Доказаната ефективност на тази система е над 95%, а инсталацията й е лесна – монтира се в горната част на комина и не влияе по никакъв начин на помещенията в жилището, нито на хората. Работи ли филтърът, през комина излиза основно пара, независимо дали под него има печка, камина или друго съоръжение с твърдо гориво.\r\nЕкспериментът стана възможен, след като Община Велико Търново инвестира в разработването на предпроектно проучване за реализиране на мерки, целящи подобряването на качеството на атмосферния въздух.\r\nПредвидено е Община Велико Търново да получи безвъзмездна финансова подкрепа от Европейския съюз за актуализация на програмата за намаляване на емисиите на фини прахови частици. По Оперативна програма „Околна среда“ ще бъде осигурена възможност за реализиране на проекти за намаляване на замърсяването с ФПЧ 10.\r\nЛуиза ТРАНЧЕВА", "date": "2018.04.10", "title": "Зорница Кънчева – Миладинова, Община Велико Търново: Основният замърсител на въздуха във Велико Търново не е трафикът, а печките на твърдо гориво"}
{"url": "http://www.focus-news.net/news/2018/04/10/2509552/ria-novosti-mohamad-dzhavad-zarif-otgovori-na-napadkata-na-donald-tramp-po-adres-na-iran-sled-saobshteniyata-za-himicheskoto-napadenie-v-siriya.html", "text": "Външният министър на Иран Мохамад Джавад Зариф нарече лицемерни нападките от страна на президента на САЩ Доналд Тръмп, заявил, че Техеран има роля в химическата атака в сирийския град Дума, предава  РИА Новости.\r\n„Евтините нападки на Тръмп против Иран, който многократно е осъждал използването на химическо оръжие от който и да било и сам явяващ се жертва на химическо оръжие, използвано от страна на Саддам Хюсеин при поддръжката на САЩ, е лицемерие“, заяви Зариф. \r\nТой допълни, че заплахите на Тръмп да повтори „импулсивните актове на агресия“ са показателни за политиката на САЩ, подкрепяща екстремистите.  Виктор Турмаков", "date": "2018.04.10", "title": "РИА Новости: Мохамад Джавад Зариф отговори на „нападката“ на Доналд Тръмп по адрес на Иран след съобщенията за химическото нападение в Сирия"}
{"url": "http://www.focus-news.net/news/2018/04/10/2509563/liderat-na-bsp-sofiya-kaloyan-pargov-shte-prisastva-na-tseremoniyata-za-otbelyazvane-na-yom-ashoa-i-na-73-ata-godishnina-ot-osvobozhdavaneto-na-kontsentratsionniya-lager-buhenvald.html", "text": "Лидерът на БСП - София Калоян Паргов и членовете на Изпълнителното бюро на Градския съвет (ГС) на столичните социалисти ще присъстват на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, организирани от ОЕБ \"Шалом\". Това съобщиха от пресцентъра на ГС на БСП София. На събитието ще присъстват народни представители от \"БСП за България\", както и общински съветници от групата на социалистите в Столичния общински съвет.\r\nЦеремонията ще се състои на 11 април, сряда, от 18,00 часа в зала \"Йерусалим\" на Еврейския културен дом (бул. \"Александър Стамболийски\" №50).", "date": "2018.04.10", "title": "Лидерът на БСП - София Калоян Паргов ще присъства на церемонията за отбелязване на Йом Ашоа и на 73-ата годишнина от освобождаването на концентрационния лагер Бухенвалд"}
{"url": "http://www.focus-news.net/news/2018/04/10/2509562/sofiya-frenskata-gimnaziya-e-evakuirana-zaradi-signal-za-vzrivno-veshtestvo.html", "text": "9-та френска езикова гимназия „Алфонс дьо Ламартин“ е евакуирана заради сигнал за взривно вещество. Това съобщиха за Агенция \"Фокус\" от МВР. Сигналът е подаден към 14.30 часа от уличен телефон. Проведената на място проверка не е открила взривно вещество, но училището ще бъде затворено за 24 часа, както е по закон.", "date": "2018.04.10", "title": "София: Френската гимназия е евакуирана заради сигнал за взривно вещество"}
{"url": "http://www.focus-news.net/news/2018/04/10/2509561/zam-ministar-rumen-dimitrov-v-kampaniyata-re-ndk-retsikliray-kulturno-e-biha-mogli-da-se-vklyuchat-vsichki-kulturni-instituti.html", "text": "В кампанията „re НДК – Рециклирай! Културно е“ с желание биха могли да се включат всички културни институти, заедно със своите публики. Това каза заместник-министърът на културата Румен Димитров по време на откриването на кампанията „re НДК-Рециклирай! Културно е”, предаде репортер на Агенция „Фокус“.   „Радвам се, че точно в началото на Светлата седмица сме се събрали, за да поставим началото на една прекрасна инициатива, която се осъществява по идея на екипа на НДК, съвместно с МОСВ. Светлата седмица е време, в което да се замислим сериозно какъв по-точно живот желаем да оставим след себе си. Дали правим всичко необходимо децата ни да растат в чиста и безопасна среда и какъв пример им даваме ние възрастните“, каза той и отбеляза, че личният пример е също толкова важен, колкото и доброто образование и възпитание. „Точно тук идва ролята на културата за опазване на околната среда. Изкуството е не само начин да прекарваме свободното си време, не е просто творческа индустрия, а много повече – инструмент, който би могъл да ни сплоти в името на по-добро бъдеще“, заяви зам.-министър Димитров. \r\nДеница КИТАНОВА", "date": "2018.04.10", "title": "Зам.-министър Румен Димитров: В кампанията „re НДК – Рециклирай! Културно е“ биха могли да се включат всички културни институти"}
{"url": "http://www.focus-news.net/news/2018/04/10/2509551/georgi-markov-gerb-pobedata-na-viktor-orban-na-parlamentarnite-izbori-se-dalzhi-na-uspeshnata-mu-vatreshna-politika.html", "text": "Победата на партията на унгарския премиер Виктор Орбан на парламентарните избори се дължи на успешната му вътрешна политика. Това каза пред Радио „Фокус“ Георги Марков, народен представител, от ГЕРБ по повод парламентарните избори в Унгария. Той добави, че Орбан е успял да подсигури живота и сигурността на своите граждани. „Няма как да не кажем, че Орбан направи чудо в икономиката и социалната дейност. За 8 г. – 46% увеличаване на раждаемост. И как не? Наричат го популист, Орбан. Щеше да е популист, ако беше казал, че ще намали цената на тока, цената на газа, на водата, на сметта, с 25% и не го направи. Той го направи още 2012 г. Щеше да е популист, ако беше казал, че ще задължи банките да предоговорят кредите, които бяха отпуснати в швейцарски франкове на близо 1 милион унгарци с клауза, че курсът, като се промени, е само на потребителя. Застави ги и го направи, като спаси 1 милион семейства, по-точно унгарци, от банкрут“, коментира Георги Марков. \r\nТой уточни, че тези две трети мнозинство, което партията на Орбан получава в парламента, й дават възможност да промени Конституция на страната, така че, без решение на унгарския парламент никой да не може да заселва чужди граждани в Унгария, което ще важи и за следващи правителства след Орбан. Марков припомни още, че Орбан е обявил, че Унгария ще остане християнска държава и ислямът никога няма да бъде част от страната, докато той е жив, което също му е донесло позитиви сред гражданите.", "date": "2018.04.10", "title": "Георги Марков, ГЕРБ: Победата на Виктор Орбан на парламентарните избори се дължи на успешната му вътрешна политика"}
{"url": "http://www.focus-news.net/news/2018/04/10/2509565/the-hill-spored-kongresmen-ot-republikanskata-partiya-donald-tramp-ne-se-nuzhdae-ot-odobrenieto-na-kongresa-za-da-zapochne-voenni-deystviya-v-siriya.html", "text": "Според американския конгресмен Адам Кинзинджър (Републиканска партия, Илинойс) президентът на САЩ Доналд Тръмп няма нужда да иска одобрението на Конгреса преди да предприеме военни действия в отговор на скорошните предполагаеми химически нападения в Сирия, пише   The Hill.\r\n„Що се отнася до Конгреса, със сигурност ще подкрепя подобно действие. Но не смятам, че той има нужда да ни пита“, заяви Кинзинджър. „Смятам, че по нещо, което е ограничено, той има възможността да действа, особено по въпрос като налагането на неизползването на химически оръжия“, допълни той. „Въпреки това смятам, че при всички положения Конгреса трябва да го подкрепи“, уверен е конгресменът. \r\nХимическото нападение в сирийския град Дума се случва почти година след като Тръмп нареди ракетен удар по военно летище в Сирия в отговор на друго химическо нападение, убило 80 души.\r\nКинзинджър заяви, че тогавашната реакция на президента на САЩ е била правилна и го призова да постъпи по същия начин и при настоящия случай. \r\n„Конгресът не е главнокомандващ на въоръжените сили. Има един човек, който е главнокомандващ на въоръжените сили и това е президентът. Работата ни е да му отпуснем финансовите ресурси, за да изпълнява мисиите в рамките на конституцията“, допълни той. Виктор Турмаков", "date": "2018.04.10", "title": "The Hill: Според конгресмен от Републиканската партия Доналд Тръмп не се нуждае от одобрението на конгреса, за да започне военни действия в Сирия"}
{"url": "http://www.focus-news.net/news/2018/04/10/2509560/inzh-georgi-parmakov-rdpbzn-blagoevgrad-prez-izminalite-chetiri-pochivni-dni-ekipite-ni-sa-reagirali-na-33-signala-za-proizshestviya.html", "text": "Зрез изминалите четири почивни дни екипите на Регионална дирекция „Пожарна безопасност и защита на населението“  (РДПБЗН) – Благоевград са реагирали на 33 сигнала за произшествия. Това каза за Радио „Фокус“ – Пирин инж. Георги Пармаков, директор на РДПБЗН – Благоевград. По думите му това са получени  сигнали за пожари на сухи треви и отпадъци , аварийно-спасителни дейности и помощни операции.    „Може да констатираме, че изминалите дни преминаха благополучно, тъй като получените сигнали, на които са се отзовали екипите не са били тежки“, коментира той. Инж. Пармаков отбеляза, че е получен един по-тежък сигнал за пътнотранспортно произшествие на пътя между Банско и Добринище на 6 април като вследствие на възникналия инцидент има един загинал и трима пострадали.\r\nКристина МИТКОВА", "date": "2018.04.10", "title": "Инж. Георги Пармаков, РДПБЗН – Благоевград: През изминалите четири почивни дни екипите ни са реагирали на 33 сигнала за произшествия"}
{"url": "http://www.focus-news.net/news/2018/04/10/2509567/mezhdunarodniyat-sekretar-na-zheni-gerb-antoaneta-sabkova-uchastva-v-sreshta-na-generalniya-bord-i-kolokvium-na-zheni-enp-v-bryuksel.html", "text": "Mеждународният секретар на Жени ГЕРБ Антоанета Събкова  участва в среща на Генералния борд и Колоквиум на Жени ЕНП, които се състояха в Европейския парламент в Брюксел. Това съобщиха от пресцентъра на ПП ГЕРБ. Основна тема на Колоквиума бе дигитализацията и перспективите на пазара на труда. \r\nПо време на срещата еврокомисарят Мария Габриел, която е и зам.-председател на ЕНП Жени, представи одобрения общ дигитален образователен план на ЕК за страните-членки. Тя подчерта необходимостта от популяризиране на темата и запознаване с инструментите и мерките за предпазване от кибератаки и модернизацията на образователната система в тази посока. \r\nВъзможното увеличаване на социалното неравенство, до което би могла да доведе дигитализцията, също бе сред обсъжданите теми. „Предотвратяването на този процес предполага адаптация в политиките на пазара на труда. Ролята на жените в тези процеси е важен аспект, който трябва да бъде обсъждан“, подчерта Антоанета Събкова.", "date": "2018.04.10", "title": "Международният секретар на Жени ГЕРБ Антоанета Събкова участва в среща на Генералния борд и Колоквиум на Жени ЕНП в Брюксел"}
{"url": "http://www.focus-news.net/news/2018/04/10/2509573/kyustendil-poveche-ot-150-darveta-sa-zasadeni-v-park-rila-kray-dupnitsa.html", "text": "Повече от 150 дървета са засадени в парк „Рила” край Дупница. Това съобщиха за Радио „Фокус” – Кюстендил от Регионална дирекция по горите – Кюстендил. Инициативата е проведена по повод Седмицата на гората. В нея са се включили деца и младежи, настанени в Дома за деца, лишени от родителски грижи „Олга Стоянова” и Центъра за настаняване от семеен тип. С тази инициатива е поставено началото на традиционната Седмица на гората в Дупница. Дърветата са засадени около създаденото изкуствено езеро в парка, а за участниците са били подготвени много изненади и подаръци. Децата са засадили акации и ели. Отбелязването на Седмицата на гората продължава утре. Ученици ще гостуват на огнеборците в Дупница и заедно ще засадят нови дръвчета в двора на пожарната.\r\nВенцеслав ИЛЧЕВ", "date": "2018.04.10", "title": "Кюстендил: Повече от 150 дървета са засадени в парк „Рила” край Дупница"}
{"url": "http://www.focus-news.net/news/2018/04/10/2509571/rumyana-glavcheva-ekspert-seizmolog-novi-zemetreseniya-v-italiya-v-oblastta-na-opasnata-seizmichnost-prez-2016.html", "text": "Епицентърът на земетресението с магнитуд 4.7, станало тази сутрин в 05:11 часá местно време, е в провинция Мачерата, регион Марке – на 2 км югозападно от селото Муча (925 ж./2004г.), 40 км югозападно от град Мачерата (административен център на едноименната провинция; 43107 ж./2010), 70 км югозападно от Анкона (град-пристанище на Адриатическо море; 101 хил.ж./ 2016). Събитието е засегнало голяма област, особено североизточно от епицентъра, в провинциите Мачерата, Анкона и около град Пезаро, както се вижда от близо 2200 сведения от над 280 общини, постъпили досега чрез интернет. Приложената карта на сеизмичната интензивност по 12-степенната скала показва разпределението на сътресенията от земетресението. Максималната интензивност едва достига V степен в единични случаи. Ако всички конструкции в района, засегнат от силни земетресения през 2016, са заздравени, щети не могат да се очакват. Досега след земетресението с магнитуд 4.7 са регистрирани три афтершока с магнитуд 3.5 и 30 с магнитуди между 2.0 и 2.6. Преобладаващата дълбочина, на която се генерират трусовете е между 8 и 11 км. Това е коментарът на Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)\r\nТова земетресение, подобно на събитията, настъпили през последните дни в тази област, попада в зоната на сеизмична активност, инициирана на 24 август 2016 г. със силен трус с магнитуд 6.2, който се случи близо до Аматриче и Акумоли (провинция Риети, Центр Италия) и завърши със сеизмично събитие от 30 октомври 2016 г. с магнитуд 6.5. Тази последователност от събития постепенно се развива в 80 километрова ивица от централните Апенини с ориентация север-северозапад – юг-югоизток и около 15-20 км широка (площ от около 1200 km2), от провинция Мачерата в регион Марке до провинция Л‘Акуила в регион Абруцо. Информацията за човешките загуби през 2016 година е, както следва: от земетресението на 24 август (магнитуд 6.2) – загинали 299 души, ранени около 390, останали без покрив 4500; от земетресенията на 26 (магнитуд 6.1) и 30 октомври (магнитуд 6.5) – загинали трима, десетки ранени и бездомни около 100 хиляди. \r\nЩо се отнася до освободеното количество енергия, от началото на март 2018 дневното количество на земетресенията в района нараства, като от първите дни на април италианската сеизмична мрежа регистрира до 140 труса дневно. Сред априлските трусове има три с магнитуд 4 и по-голям. Увеличението на сеизмичната активност сега е съсредоточено главно в най-северния сектор на системата разломи, активирана през 2016 г. Това обхваща градовете Муча, Пиеве Торина, Пиевебовиляна. Днешното събитие с магнитуд 4.7 представлява увеличение на освободената енергия в течение на последните два месеца.", "date": "2018.04.10", "title": "Румяна Главчева, експерт-сеизмолог: Нови земетресения в Италия в областта на опасната сеизмичност през 2016"}
{"url": "http://www.focus-news.net/news/2018/04/10/2509575/pazardzhik-nad-90-000-dushi-sa-posetili-istoricheskiya-muzey-v-panagyurishte-prez-minalata-godina.html", "text": "През миналата година Историческият музей в Панагюрище е посетен от над 90 000 души, каза за Радио „Фокус“ – Пазарджик директорът на музея доц. д-р Атанас Шопов. Той обясни, че жители и гости на града проявяват интерес не само към оригинала на Панагюрското златно съкровище, което се завръща всяка година в родния си град, но и към целия музеен комплекс и възрожденските къщи, които са към него. „Радваме се, че благодарение на иновациите, които се осъществиха в музея се създаде възможност той да бъде на прага на перманентна туристическа дестинация“, коментира Шопов. Той отбеляза също, че се увеличава интереса на младите хора и децата към възможностите, които дава музея да ползват отделните зали. „Имаме занятия с деца, към които те проявяват голям интерес. Именно през този период на годината се обаждат и много родители, за да попитат дали отново децата им ще имат възможност да участват в тези занимания“, коментира Шопов.\r\nВаня НИКОЛОВА", "date": "2018.04.10", "title": "Пазарджик: Над 90 000 души са посетили Историческия музей в Панагюрище през миналата година"}
{"url": "http://www.focus-news.net/news/2018/04/10/2509568/ministar-kiril-ananiev-shte-se-sreshtna-s-organizatsiite-na-horata-s-uvrezhdaniya-v-petak-ot-1000-chasa.html", "text": "След реакцията на организациите на инвалидите решихме да ги поканим на среща, за да започнем диалога, който го искахме още преди да качим нормативните актове на сайта на МЗ. Това каза на брифинг министърът на здравеопазването Кирил Ананиев във връзка с обявения за утре протест на хората с увреждания, предаде репортер на Агенция „Фокус“.  „Разбрахме, че организациите на инвалидите приемат поканата ни за среща. По всяка вероятност ще бъде в петък в 10.00 часа“, посочи той. „По всяка вероятност ще има протест, доста автобуси се движат към момента към столицата“, коментира министър Ананиев. „Идеята ни е да повишим ефективността на разходване на средствата, с което ще увеличим, както обема, така и качеството на медицинската експертиза“, заяви министърът.\r\nБиляна ИВАНОВА", "date": "2018.04.10", "title": "Министър Кирил Ананиев: Ще се срещна с организациите на хората с увреждания в петък от 10.00 часа"}
{"url": "http://www.focus-news.net/news/2018/04/10/2509564/ministar-kiril-ananiev-izteglyame-predlozhenite-promeni-v-pravilnika-i-naredbata-za-meditsinskata-ekspertiza.html", "text": "По изрично указание на премиера Бойко Борисов и след среща при него, на която присъстваха вицепремиерът Томислав Дончев, финансовият министър Владислав Горанов и министърът на социалната политика Бисер Петков, Министерството на здравеопазването изтегля предложения Проект за изменение и допълнение на Правилника и Наредбата за медицинската експертиза. Това каза на брифинг министърът на здравеопазването Кирил Ананиев, предаде репортер на Агенция „Фокус“. „Предлаганите промени бяха предложени от медицинската гилдия и националните консултанти“, посочи той. „Целта на МЗ не е да ощетява правата на инвалидите, а точно обраното - да въведем справедливост, да прилагаме субективизъм, да завишим контрола и да създадем условия за по-добър и бърз достъп на пациентите в процеса“, заяви министър Ананиев.\r\nБиляна ИВАНОВА", "date": "2018.04.10", "title": "Министър Кирил Ананиев: Изтегляме предложените промени в Правилника и Наредбата за медицинската експертиза"}
{"url": "http://www.focus-news.net/news/2018/04/10/2509578/dobrich-na-12-april-poradi-izvarshvane-na-planovi-rezitbi-po-ul-tsar-petar-vremenno-shte-bade-zatvoren-za-dvizhenie-uchastak-ot-ul-vasil-levski.html", "text": "В интервала от 08.30 ч. до 15.00 часа на 12 април (четвъртък) 2018 година, поради извършване на планови резитби по ул. „Цар Петър“ в Добрич временно ще бъде затворен за движение участъкът от  ул. „Васил Левски“ до бул. „Добруджа“. Това съобщиха от пресцентъра на Община град Добрич.", "date": "2018.04.10", "title": "Добрич: На 12 април, поради извършване на планови резитби по ул. „Цар Петър“, временно ще бъде затворен за движение участък от  ул. „Васил Левски“"}
{"url": "http://www.focus-news.net/news/2018/04/10/2509569/avigdor-liberman-ministar-na-otbranata-na-izrael-nyama-da-pozvolim-iran-da-se-okopae-v-siriya.html", "text": "Министърът на отбраната на Израел Авигдор Либерман заяви, че страната му няма да приеме дългосрочно установяване на ирански сили в Сирия, след като Тел Авив бе обвинен, че е нанесъл въздушен удар по военно летище в съседната арабска държава, предава  AFP.\r\n„Няма да позволим Иран да се окопае в Сирия независимо от цената, която ще се наложи да платим“, заяви Либерман пред журналисти. „Нямаме друг избор. Да позволим на Иран да засили влиянието си в Сирия, е като да приемем иранците да ни хванат за гушата“, допълни той.\r\nЛиберман не потвърди, но и отрече дали страната му е наистина нанесла въздушния удар по летището в Сирия. Виктор Турмаков", "date": "2018.04.10", "title": "Авигдор Либерман, министър на отбраната на Израел: Няма да позволим Иран да се окопае в Сирия"}
{"url": "http://www.focus-news.net/news/2018/04/10/2509580/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП – „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.10", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/04/10/2509572/ministar-neno-dimov-viziyata-ni-za-po-dobro-regulirane-na-sektora-tryabva-da-bade-yasno-i-lesnoprilozhimo-zakonodatelstvo-s-raboteshti-mehanizmi-za-monitoring-i-otsenka.html", "text": "По-ясно и лесноприложимо законодателство, без прекомерна регулация и административна тежест, с работещи механизми за докладване, мониторинг и оценка – това трябва да бъде нашата визия за по-добро регулиране. Това каза  министърът на околната среда и водите Нено Димов при откриване на втората сесия от Неформалният съвет на министрите на ЕС по околна среда на тема: „По-добри решения за по-добро изпълнение“, предаде репортер на Агенция „Фокус“ „Изграждането на административен капацитет и осигуряването на необходимото финансиране са сред основните предизвикателства в тази област. Изводи, които се споделят от Комисията в приетия в началото на миналата година преглед на изпълнението на политиките на ЕС в областта на околната среда“, коментира министър Димов. Според него са необходими допълнителни и последователни усилия за осигуряване на повече кохерентност и съгласуваност между отделните секторни политики като околната среда, земеделието, транспортът, енергетиката и регионалното развитие.\r\nДеница КИТАНОВА", "date": "2018.04.10", "title": "Министър Нено Димов: Визията ни за по-добро регулиране на сектора трябва да бъде ясно и лесноприложимо законодателство с работещи механизми за мониторинг и оценка"}
{"url": "http://www.focus-news.net/news/2018/04/10/2509574/ministar-biser-petkov-v-chetvartak-shte-se-sreshtna-s-organizatsiite-na-horata-s-uvrezhdaniya-apeliram-da-predlozhat-vizhdaneto-si-za-reformi.html", "text": "Както министър Ананиев, аз също отправих покана за среща с организациите на хората с увреждания. Поканата ми е приета за четвъртък. Това каза на брифинг министърът на труда и социалната политика Бисер Петков за обявения за утре протест на хората с увреждания, предаде репортер на Агенция „Фокус“. „Предлаганите промени нямат за цел да лишат хората с увреждания от права и да отнемат инвалидни пенсии. С този аргумент за протест се спекулира. Това не е било цел на концепцията ни“, заяви той. „Целта е този немалък обществен ресурс, насочен към хората с увреждания, да бъде разпределен по-справедливо“, изтъкна министърът. „Апелирам хората с увреждания да предложат своето виждане как да бъде реформирана системата на медицинската експертиза“,призова Бисер Петков. „Всички сме съгласни, че има проблеми, които да се решават през законодателни промени, но явно имаме различия затова как трябва да стане“, коментира той. „Надяваме се да възобновим диалога- само по този начин проблемите могат да се решават успешно. Споделяме максимата- нищо за хората с увреждания, без тяхно участие“, каза още Бисер Петков.\r\nБиляна ИВАНОВА", "date": "2018.04.10", "title": "Министър Бисер Петков: В четвъртък ще се срещна с организациите на хората с увреждания, апелирам да предложат виждането си за реформи"}
{"url": "http://www.focus-news.net/news/2018/04/10/2509581/afp-sasht-iska-oon-da-glasuva-za-razsledvaneto-na-upotrebata-na-himichesko-orazhie-v-siriya.html", "text": "САЩ са поискали от Съвета за сигурност на ООН да гласува по предложение за установяване на комисия, която да разследва предполагаемата употреба на химическо оръжие в Сирия, но мярката рискува да получи вето от Русия, предава  AFP.\r\nСАЩ искат гласуването да се проведе в 15:00 часа нюйоркско време (22:00 българско). Това се случва докато президентът на САЩ Доналд Тръмп предупреждава за възможно военно действие в отговор на предполагаемата химична атака по контролирания от сирийската опозиция град Дума.  Виктор Турмаков", "date": "2018.04.10", "title": "AFP: САЩ иска ООН да гласува за разследването на употребата на химическо оръжие в Сирия"}
{"url": "http://www.focus-news.net/news/2018/04/10/2509584/karel-kral-chez-edinstven-regulatorat-ima-pravo-i-nosi-otgovornost-za-vzemane-na-reshenie-otnosno-tsenite-na-elektroenergiyata.html", "text": "Преди да дам каквато и да било конкретна цифра, отново ще обърна внимание, че единствен  Регулаторът има право и носи отговорност за вземане на решение относно цените на електроенергията. Това каза в интервю за Агенция „Фокус“ Карел Крал – регионален мениджър на ЧЕЗ за България, коментирайки внесените в края на март  от енергийните енергийните дружества ценови заявления. „Регулаторът прави това въз основа на преценка на всички фактори и отчитане на заявените параметри от всички участници във веригата на ценообразуването – производство, където е най-големият дял от крайната цена; преноса; разпределението и снабдяването. Ние сме в последните две части на този процес. Към момента делът на ЧЕЗ е 8,39%, включително данъците, което при една условна сметка от 100 лв означава 8 лв и 39 ст. Това е всичко, с което разполагаме за постигане на българските и европейските изисквания за дейността.  Съгласно подадените от нас  в края на м. март ценови заявления, в случай, че нашите предложения бъдат приети, би се стигнало до средно увеличение от около 3 стотинки на киловатчас за бита“, посочи Карел Крал, но уточни, че в същото време предлаганите параметри по отделните показатели биха довели до намаление на цената на пиковата енергия за стопанските клиенти. „Ние сме длъжни да кажем какво е необходимо. Както винаги досега, сме предложили промяна в тарифната структура, така че тя да отразява вярно действителните разходи за стопански, битови клиенти, клиенти на средно или ниско напрежение и т.н. Но крайното решение да определи колко бързо българският енергиен сектор ще стане напълно либерализиран е изцяло в ръцете на КЕВР“, подчерта още регионалният мениджър на ЧЕЗ за България. \r\nНа въпрос как са обосновани исканите от дружеството параметри във внесените ценови предложения, той отговори: „Има много фактори, които да обосноват подхода на постепенното увеличение на цените за електроенергия, които и към момента са най-ниските в ЕС. Тук трябва да се отчете преодоляване на дефицита в енергийната система, инвестициите в инфраструктурата високо, средно и ниско напрежение, отразяване на разходите за производство на електроенергия и разбира се, либерализацията. В същото време километър кабел, нов трансформатор или електромер навсякъде в Европа струват почти еднакво. Цената на квалифицираната работна ръка в България расте. Това е валидно и за енергийния сектор и ЧЕЗ трябва да се съобразява с нивата на възнагражденията в държавните и останалите частни енергийни компании. Това е сериозно предизвикателство и ръководството на ЧЕЗ е в постоянен диалог с представителите на профсъюзите за постигане на уеднаквяване на нивата на възнагражденията и осигуряване на конкурентоспособност на нашите компании да задържат и привличат най-добрите професионалисти в сектора. Ние вече имаме подписани колективни трудови договори, в които като ръководство сме поели определени ангажименти. Освен това сме финансово  ангажирани с развитието на професионалното образование в страната, което не е предмет на ценовите заявления, но е в подкрепа на факта, че гледаме изключително сериозно на човешките ресурси“. \r\nКарел Крал коментира и твърденията, че разходите на купувача Инерком и лихвите по евентуалните кредити са включени в ценовите заявления на ЧЕЗ. „Абсолютно не. Ценовите заявления са подготвени от ЧЕЗ и купувачът няма никакво отношение към тях. Самият председател на КЕВР Иван Иванов вече опроверга възможността подобни разходи да бъдат включени в цените.  Това само по себе си е достатъчна гаранция като имаме предвид, че крайното решение по отношение на цените на електроенергия на регулирания пазар, е на КЕВР“, аргументира се той.", "date": "2018.04.10", "title": "Карел Крал, ЧЕЗ: Единствен Регулаторът има право и носи отговорност за вземане на решение относно цените на електроенергията"}
{"url": "http://www.focus-news.net/news/2018/04/10/2509583/burgas-potomtsi-na-spaseni-evrei-shte-izdignat-v-grada-memorial-na-blagodarnostta.html", "text": "Потомци на спасени евреи ще издигнат в Бургас мемориал на благодарността в памет на достойните жители на града. Това съобщиха от Община Бургас. Инициативата е на Центъра за еврейско-българско сътрудничество „Алеф“. Събитието ще се проведе на 11 април от 17:00 часа на ул. „Александровска“ на парковото пространство до Часовника.\r\nВ морския град са организирани и още събития, посветени на спасяването на българските евреи. Сред тях е изложбата на МВнР на Израел, която е озаглавена „Отвъд дъгата“. Експозицията е посветена на дипломатите, спасявали евреите по време на Холокоста и обявени от „Яд Вашем“ за „праведници на света“.\r\nНа 11 април от 18:00 часа в зала „Георги Баев“ на Културен център „Морско казино“ ще бъде представена книгата „75 години – незабравените лица на спасението“. В презентацията ще участват д-р Максим Бенвенисти, представители на Организацията на евреите в България „Шалом“ и фондация „Цедака“.", "date": "2018.04.10", "title": "Бургас: Потомци на спасени евреи ще издигнат в града мемориал на благодарността"}
{"url": "http://www.focus-news.net/news/2018/04/10/2509586/voenna-akademiya-g-s-rakovski-chestva-106-godini-ot-svoeto-sazdavane.html", "text": "Началникът на отбраната генерал-лейтенант Андрей Боцев и заместник-министърът на отбраната Атанас Запрянов ще участват утре, 11 април, от 10.00 ч. в откриването на годишната международна научна конференция на Военна академия „Г. С. Раковски”. Това съобщиха от пресцентъра на Министерство на отбраната. Темата на научния форум, който ще се проведе на 11 и 12 април във Военната  академия, е „Предизвикателства пред ЕС и НАТО в контекста на радикализацията, тероризма и миграцията”.  \r\nТържественото честване на 106-та годишнина от създаването на висшето учебно заведение ще започне от 10.00 ч. на 13 април с ритуал по поднасяне на венци и цветя пред паметника на Георги Раковски - патрон на Военната академия.", "date": "2018.04.10", "title": "Военна академия „Г. С. Раковски“ чества 106 години от своето създаване"}
{"url": "http://www.focus-news.net/news/2018/04/10/2509579/ministar-tsetska-tsacheva-51-zatvornitsi-sa-izbyagali-za-poslednite-tri-godini-i-samo-trima-ot-tyah-do-momenta-ne-sa-ustanoveni.html", "text": "51 затворници са избягали за последните три години – от 2014 до 2017 г., и само трима от тях до момента не са установени. Това каза министърът на правосъдието Цецка Цачева след свиканото от нея днес национално съвещание с участието на всички началници на затвори в страната и с ръководството на ГД „Изпълнение на наказанията“, предаде репортер на Агенция „Фокус“. \r\n„Всички тези затворници са избягали от места от открит тип, докато са полагали работни дейности. Трима от тях до момента не са установени, а останалите 48 са върнати и изпълняват наказанието, което са били получили“, уточни министър Цачева и обясни, че в момента няма друга законова възможност лишените от свобода да бъдат охранявани по друг начин освен при строг режим.\r\n„По отношение на издръжката на едно лице, лишено от свобода –  тя надвишава 1000 лв., като в нея се включват пари за храна, дрехи, лекарства, за осветление, отопление, вода и разходите, които се правят от държавата, за охрана на тези лица“, обясни още Цачева и уточни, че продължава работата по разпределението на онези 15 млн. лв., които бяха отпуснати от премиера Бойко Борисов, и предстои уточняване с колко точно могат да бъдат увеличени заплатите на служителите.\r\nЦветилена СИМЕОНОВА", "date": "2018.04.10", "title": "Министър Цецка Цачева: 51 затворници са избягали за последните три години и само трима от тях до момента не са установени"}
{"url": "http://www.focus-news.net/news/2018/04/10/2509587/ministerstvo-na-pravosadieto-organizira-vstapitelna-preskonferentsiya-po-proekt-realizirane-na-tsentralizirana-avtomatizirana-informatsionna-sistema-sadeben-status-na-11-april.html", "text": "Министерство на правосъдието организира встъпителна пресконференция по проект „Реализиране на Централизирана автоматизирана информационна система „Съдебен статус“, финансиран от Оперативна Програма „Добро управление”, чрез Европейския социален фонд. Това съобщиха от пресцентъра на министерството. Реализирането на проекта ще даде възможност на всеки гражданин да получава свидетелство за съдимост в момента на подаване на заявлението си в което и да било бюро съдимост към 113-те районни съдилища в страната, без оглед на това къде е роден.\r\nС проекта ще се реализират общо 5 нови услуги:\r\n-\tсъздаване на Електронен бюлетин съдимост,  който ще се актуализира автоматично с подаване на информация от всеки съд, чрез автоматизираната система, за влезналите в сила присъди;\r\n-\tелектронно уведомяване на бюрата по съдимост при наличие на реабилитация;\r\n-\tуведомяване на гражданите по електронен път за промяна на съдебния им статус, при заявено тяхно желание;\r\n-\tелектронно уведомяване на органа по реабилитация за изтърпените наказания от граждани и за платени от тях глоби.\r\n-\tосъществяване на електронен обмен с Единната Информационна система противодействие на престъпността.\r\nПресконференцията ще се състои на 11 април 2018 г. (сряда) от 11,00 ч. в зала 2 в Националния дом на науката и техниката, ул. „Г. С. Раковски“ №108, ет. 2.", "date": "2018.04.10", "title": "Министерство на правосъдието организира встъпителна пресконференция по проект „Реализиране на Централизирана автоматизирана информационна система „Съдебен статус“ на 11 април"}
{"url": "http://www.focus-news.net/news/2018/04/10/2509588/beliyat-dom-savetnikat-na-donald-tramp-po-vatreshna-sigurnost-e-podal-ostavka.html", "text": "Администрацията на президента на САЩ Доналд Тръмп бе сполетяна от нова оставка, след като неговият съветник по вътрешна сигурност Том Босърт, негов личен фаворит, обяви, че напуска поста си, предава  AFP.\r\n„Президентът е благодарен за работата на Том Босърт за сигурността и безопасността на нашата велика държава“, заяви прессекретарят на Белия дом Сара Сандръс.\r\nНовината идва ден след като Босърт зае поста си като четвърти по ред съветник по националната сигурност.  Виктор Турмаков", "date": "2018.04.10", "title": "Белият дом: Съветникът на Доналд Тръмп по вътрешна сигурност е подал оставка"}
{"url": "http://www.focus-news.net/news/2018/04/10/2509577/vzglyad-ruski-samoleti-sa-otkrili-frenska-fregata-kray-bregovete-na-siriya.html", "text": "Руски бомбардировачи Су-24М в съпровод с изтребители  Су-30СМ са открили френска фрегата Д650, която се е присъединила към американския ескадрен миноносец „Доналд Кук“ в югоизточната част на средиземно море, пише руският вестник Взгляд.\r\nД650, след като над него прелитат руски самолети, се е присъединил към „Доналд Кук“ недалеч от крайбрежието на Сирия. Това е съобщено от иранския журналист Бабак Тагвай, който е публикувал и снимка на френския кораб, направена от самолет.\r\nПо-рано турските медии съобщиха, че руските военни самолети са прелетели най-малко четири пъти над американския ракетен ескадрен миноносец „Доналд Кук“, намиращ се в източната част на Средиземно море. Представители на Пентагона заявиха, че тези данни, са слухове.\r\nПо-рано Тагвай предупреди за вероятна атака по Сирия с ракети „Томахоук“ от борда на „Доналд Кук“. Президентът на САЩ Доналд Тръмп заяви на свой ред, че Вашингтон има много варианти за военни действия във връзка със ситуацията в Сирия.  Виктор Турмаков", "date": "2018.04.10", "title": "Взгляд: Руски самолети са открили френска фрегата край бреговете на Сирия"}
{"url": "http://www.focus-news.net/news/2018/04/10/2509582/ministar-biser-petkov-ne-se-predvizhda-preosvidetelstvane-na-horata-s-resheniya-ot-telk.html", "text": "Не се предвижда преосвидетелстване на хората с решения от ТЕЛК. Това каза на брифинг министърът на труда и социалната политика Бисер Петков за обявения за утре протест на хората с увреждания, предаде репортер на Агенция „Фокус“. „Социалната инвалидна пенсия е в размер на 140 лева, с добавка на чужда помощ, която е малко над 90 лева“, обясни той. „Общо от бюджета на Министерството на труда и социалната политика за интеграционни добавки се плащат над 150 млн. лева годишно“, посочи Бисер Петков.\r\nБиляна ИВАНОВА", "date": "2018.04.10", "title": "Министър Бисер Петков: Не се предвижда преосвидетелстване на хората с решения от ТЕЛК"}
{"url": "http://www.focus-news.net/news/2018/04/10/2509566/ministar-tsetska-tsacheva-shte-nastoyavam-pravitelstvoto-da-osiguri-poveche-sredstva-za-pravosadnata-sistema-za-poveche-hora-i-za-po-dobra-nadzorno-ohranitelna-tehnika.html", "text": "Ще настоявам правителството да осигури повече средства за правосъдната система – за повече хора и за по-добра надзорно-охранителна техника. Това каза министърът на правосъдието Цецка Цачева след свиканото от нея днес национално съвещание с участието на всички началници на затвори в страната и с ръководството на ГД „Изпълнение на наказанията“, предаде репортер на Агенция „Фокус“. „С колегите говорихме за необходимите краткосрочни мерки, които трябва да се предприемат за преодоляване на напрежението в системата. Уточнихме се, че работна група под ръководството на зам.-министър проф. Николай Проданов до края на април с участие на служители на Министерството на правосъдието, ГД „Изпълнение на наказанията“ и с директори на някои от затворите в страната ще търси вариант за оптимизиране на щатовете на служителите в затворите. Целта е да бъдат засилени онези възлови места, за които се прецени от работата група, че към момента са с недостиг на личен състав - недостатъчно хора, които да изпълняват тази функция“, каза още тя и уточни, че министерството подкрепя увеличаване числената бройка на щатовете, които са необходими за нормалното функциониране на правосъдието. \r\n„Ние ще настояваме пред правителството за осигуряване на средства и по отношение на необходимите надзорно-охранителни системи, които да бъдат в помощ на хората, които пряко работят със затворници. Затова втора работна група под ръководството на зам.-директора на затвора във Видин г-н Димитров трябва да предложат надзорно-технически средства като заглушители, клетки и др. Трябва споделят добрия опит от затворите в Белене, където със заглушители се постига по-добра охрана за самия затвор, но те са неприложими например за Софийския затвор, тъй като заглушават и мобилните устройства на работещи наблизо граждани. Затова работната група трябва да изследва техническата възможност за разработване на такива методи, които биха могли да бъдат ефективни в разстояние от 1 м. Търсим технически средства, които да бъдат в услуга на работещите, така че да бъде в услуга на тежкия труд на тези, които работят в затворите“, обясни министър Цачева.\r\nЦветилена СИМЕОНОВА", "date": "2018.04.10", "title": "Министър Цецка Цачева: Ще настоявам правителството да осигури повече средства за правосъдната система – за повече хора и за по-добра надзорно-охранителна техника"}
{"url": "http://www.focus-news.net/news/2018/04/10/2509589/darzhavna-agentsiya-za-zakrila-na-deteto-nyama-signali-za-uchastiya-na-detsa-v-reklami-na-gmo-hrani.html", "text": "В Държавната агенция за закрила на детето (ДАЗД) не са постъпвали сигнали за участие на деца в реклами или други форми на търговска комуникация на генетично модифицирани храни, за каквито днес има публикации в медиите. Такива не са постъпвали и от страна на Съвета за електронни медии (СЕМ), относно храни и напитки, съдържащи хранителни съставки и вещества с хранителен или физиологичен ефект, по-специално съдържащи мазнини, трансмастни киселини, сол/натрий и захар, чийто прекомерен прием в хранителния режим не е препоръчителен. Това съобщиха от пресцентъра на агенцията във връзка с публикации в медиите.\r\nДАЗД сезира Съвета за електронни медии за становище от гледна точка на извършения медиен мониторинг и за предоставяне на информация за реклами на деца на хранителни продукти, по-специално на посочените в публикациите на в. „Сега“. Изискано е и становището на Българската агенция по безопасност на храните за хранителни продукти, върху които изрично е указано, че съдържат ГМО, за предприемане на последващи действия от компетентността на ДАЗД. Сезиран е още Националният съвет за саморегулация като независим орган за саморегулация в рекламата и търговската комуникация в България относно тяхното становище във връзка с посочените реклами за спазване на Националните етични правила за реклама и търговска комуникация в страната. В Закона за радиото и телевизията е уредено, че доставчиците на медийни услуги се задължават да спазват тези правила, разработени от Националния съвет.\r\nВ критериите на СЕМ и ДАЗД за оценка на съдържание, което е неблагоприятно или създава опасност от увреждане на физическото, психическото, нравственото и/или социалното развитие на децата също са разписани текстове, които уреждат по отношение на доставчиците на медийни услуги, да не допускат участие на дете в реклами или други форми на търговски съобщения за генетично модифицирани храни, а така също да не допускат участието на дете в търговски съобщения, придружаващи или включени в детски предавания за храни и напитки, съдържащи хранителни съставки и вещества с хранителен или физиологичен ефект, по-специално съдържащи мазнини, трансмастни киселини, сол/натрий и захар, чийто прекомерен прием в хранителния режим не е препоръчителен. Доставчиците на медийни услуги са длъжни да спазват правата на децата, уредени в Закона за закрила на детето и другите нормативни актове. \r\nВ Закона за закрила на детето има изрична разпоредба, която родителите, настойниците, попечителите или другите лица, които полагат грижи за дете, са длъжни да не допускат участието му в реклами или други форми на търговски съобщения за генетично модифицирани храни, нарушението на което задължение е скрепено със санкция по отношение на виновните лица. Безспорно е, че родителите и другите лица, на които са поверени грижи за детето носят първостепенна отговорност за неговото насочване към използването на различните медии, но и цялото общество като цяло има тази отговорност, включително в публичното пространство, например в обществени заведения, в училища и детски градини, на различни мероприятия и др.  \r\nРазпоредба, която охранява интересите на децата, се съдържа и в Закона за храните в чл. 9а, където ясно е регламентирана забрана за рекламирането на генетично модифицирани храни чрез реклами или други форми на търговски съобщения, в които като изпълнители участват деца или които представят деца, употребяващи тези храни, и/или са предназначени за детска аудитория.", "date": "2018.04.10", "title": "Държавна агенция за закрила на детето: Няма сигнали за участия на деца в реклами на ГМО храни"}
{"url": "http://www.focus-news.net/news/2018/04/10/2509590/ria-novosti-saobshtenieto-za-postavenata-bomba-v-sgradata-na-sada-v-kishinev-se-okaza-falshivo.html", "text": "Съобщението за заложена бомба в съда в Кишинев се оказа лъжлива, предава РИА Новости.\r\nПо-рано във вторник прессекретарят на Генералния инспекторат по извънредни ситуации към МВР на Молдова Лилиана Пушкаш съобщи за анонимно позвъняване за заложена бомба в сградата на централния съд в Кишинев. Персоналът бе евакуиран, а зоната отцепена. На място пристигнаха сапьори. \r\n„При проведените проверки в сградата на съда не бяха открити взривоопасни обекти. Останалите обстоятелства се уточняват“, съобщава пресслужбата на кишиневската полиция. Виктор Турмаков", "date": "2018.04.10", "title": "РИА Новости: Съобщението за поставената бомба в сградата на съда  в Кишинев се оказа фалшиво"}
{"url": "http://www.focus-news.net/news/2018/04/10/2509591/sofiya-samnitelniyat-paket-v-sadebnata-palata-e-sadarzhal-detska-igrachka-proverkata-priklyuchi-bez-evakuatsiya-na-sgradata.html", "text": "Приключила е проверката на съмнителния пакет, оставен в Съдебната палата по-рано днес. Това съобщиха за Агенция „Фокус“ от пресцентъра на МВР. В съмнителния пакет е установена детска играчка. Не е имало необходимост от евакуация на сградата. Все още не е известно кой е оставил пакета и до кого е бил адресиран той.", "date": "2018.04.10", "title": "София: Съмнителният пакет в Съдебната палата е съдържал детска играчка, проверката приключи без евакуация на сградата"}
{"url": "http://www.focus-news.net/news/2018/04/10/2509594/pregled-na-mezhdunarodnite-novini-do-18-chasa-agentsiya-fokus.html", "text": ". Сръбският министър на отбраната Александър Вулин посети военната база \"Шушняк\" в района на Куршумлия, в близост до границата с Косово, където обяви, че \"сърбите вече не са беззащитни и погрома няма да се повтори\".\r\nСпоред радиото по този начин сръбският военен министър е отговорил на изявлението на косовския президент Хашим Тачи, че \"страната му ще отговори на сръбските претенции с пушки\".\r\n\"В-92\" цитира Вулин, който е заявил, че \"Сърбия не заплашва никого, а най-малко своята южна провинция, но ако не беше мирната политика, която провежда президента Вучич, военнопрестъпници като Тачи отдавна биха запалили Балканите.\"\r\nПо време на посещението си в базата \"Шушняк \"Вулин е бил придружен от командващия бронетанковите войски генерал-подполковник Милослав Симович и от началника на разузнавателната служба на армията бригаден генерал Илия Тодоров.\r\n*** Руски бомбардировачи Су-24М в съпровод с изтребители  Су-30СМ са открили френска фрегата Д650, която се е присъединила към американския ескадрен миноносец „Доналд Кук“ в югоизточната част на средиземно море.\r\nД650, след като над него прелитат руски самолети, се е присъединил към „Доналд Кук“ недалеч от крайбрежието на Сирия. Това е съобщено от иранския журналист Бабак Тагвай, който е публикувал и снимка на френския кораб, направена от самолет.\r\nПо-рано турските медии съобщиха, че руските военни самолети са прелетели най-малко четири пъти над американския ракетен ескадрен миноносец „Доналд Кук“, намиращ се в източната част на Средиземно море. Представители на Пентагона заявиха, че тези данни, са слухове.\r\nПо-рано Тагвай предупреди за вероятна атака по Сирия с ракети „Томахоук“ от борда на „Доналд Кук“. Президентът на САЩ Доналд Тръмп заяви на свой ред, че Вашингтон има много варианти за военни действия във връзка със ситуацията в Сирия. \r\n*** Министърът на отбраната на Израел Авигдор Либерман заяви, че страната му няма да приеме дългосрочно установяване на ирански сили в Сирия, след като Тел Авив бе обвинен, че е нанесъл въздушен удар по военно летище в съседната арабска държава.\r\n„Няма да позволим Иран да се окопае в Сирия независимо от цената, която ще се наложи да платим“, заяви Либерман пред журналисти. „Нямаме друг избор. Да позволим на Иран да засили влиянието си в Сирия, е като да приемем иранците да ни хванат за гушата“, допълни той.\r\nЛиберман не потвърди, но и отрече дали страната му е наистина нанесла въздушния удар по летището в Сирия.\r\n***  САЩ са поискали от Съвета за сигурност на ООН да гласува по предложение за установяване на комисия, която да разследва предполагаемата употреба на химическо оръжие в Сирия, но мярката рискува да получи вето от Русия.\r\nСАЩ искат гласуването да се проведе в 15:00 часа нюйоркско време (22:00 българско). Това се случва докато президентът на САЩ Доналд Тръмп предупреждава за възможно военно действие в отговор на предполагаемата химична атака по контролирания от сирийската опозиция град Дума. \r\n***  Генералният секретар на ООН Антонио Гутереш заяви, че е възмутен от последните доклади за употребата на химическо оръжие в Сирия и призова към неограничен достъп на международното разследване.\r\nВсяка потвърдена употреба на химическо оръжие, от която и да е страна от конфликта и при каквито и да е обстоятелства, е отвратителна и е явно нарушение на международното право“, заяви Гутереш в официално свое заявление. \r\n„Сериозността на последните обвинения изисква задълбочено разследване чрез независима и професионална експертиза“, допълни той.\r\n*** Земетресение с магнитуд 6,2 по скалата на Рихтер е регистрирано на сушата край централното тихоокеанско крайбрежие на Чили.\r\nЗеметресението е регистрирано на 54 км. югозападно от град Овале в централната провинция Кокимбо на дълбочина 76,1 км. в 13:39 часа българско време.\r\nНяма данни за жертви и разрушения. \r\n***", "date": "2018.04.10", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/04/10/2509595/sliven-znachitelno-uvelichenie-na-finite-prahovi-chastitsi-e-bilo-otcheteno-v-nachaloto-na-godinata-v-grada.html", "text": "Замърсене бил въздухът в Сливен през зимните месеци, сочат данни от бюлетина за качеството на въздуха на  Изпълнителната агенция по околна среда. Значително увеличение на фините прахови частици е било отчетено в началото на годината в три последователни бюлетина. Регистрирани са показатели  1,3 пъти над нормата /50 микрограма на кубичен метър/, на следващия ден –  71% повече от допустимото, а на третия ден – 2,29 пъти над граничните стойности.  Според експертите, основната причина за замърсяването е отоплението с  твърдо гориво.  Прогнозите са с края на отоплителния сезон значително да намалее замърсяването.", "date": "2018.04.10", "title": "Сливен: Значително увеличение на фините прахови частици е било отчетено в началото на годината в града"}
{"url": "http://www.focus-news.net/news/2018/04/10/2509596/blagoevgrad-normalno-natovaren-e-trafikat-po-osnovnite-ulitsi-i-bulevardi-v-grada.html", "text": "Нормално натоварен е трафикът по основните улици и булеварди в Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nКристина МИТКОВА", "date": "2018.04.10", "title": "Благоевград: Нормално натоварен е трафикът по основните улици и булеварди в града"}
{"url": "http://www.focus-news.net/news/2018/04/10/2509598/burgas-s-normalna-intenzivnost-e-trafikat-v-oblastta.html", "text": "С нормална интензивност е трафикът в област Бургас. Това съобщи за Радио „Фокус“-Бургас дежурният в Областно пътно управление-Бургас. Пътните настилки са сухи. Няма затворени пътни участъци. С нормална интензивност се извършва и движението на автомобили на автомагистрала „Тракия“ в района на Бургас.\r\nНатоварен е автомобилният трафик в града в района на кръговото кръстовище “Трапезица” и пред Окръжна болница. По-натоварено е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”.\r\nИнтензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nНа входно-изходните пътни артерии на Бургас движението се осъществява нормално, без задръствания.\r\nВеселина НИКОЛОВА", "date": "2018.04.10", "title": "Бургас: С нормална интензивност е трафикът в областта"}
{"url": "http://www.focus-news.net/news/2018/04/10/2509600/alsat-m-makedoniya-spored-aleksandar-vuchich-nay-vazhnite-pregovori-za-kosovo-predstoyat.html", "text": "Президентът на Сърбия Александър Вучич заяви, че между 10 и 20 април ще води „някои от най-важните преговори по косовския въпрос в Европа и по Света“, предава излъчващата на албански език македонска медия  „Алсат-М“.\r\nВучич заяви, че не може да говори публично за тези разговори, добавяйки, че не очаква „прекалено добра новина за Сърбия“. „Не сме в лесна ситуация, не защото правителството на министър-председателя Ана Бърнабич или някой от това поколение е виновен. Направихме много грешки и много обективни обстоятелства не ни помогнаха, но останахме да защитаваме страната си от всички“, допълни той.\r\nПрезидентът заяви, че е съгласен сръбските фирми да участват на Международния търговски панаир в Прищина, което ще се проведе от 18 до 21 април, защото „за сръбските фирми е важен всеки пазар“. Виктор Турмаков", "date": "2018.04.10", "title": "„Алсат-М“ (Македония) : Според Александър Вучич най-важните преговори за Косово предстоят"}
{"url": "http://www.focus-news.net/news/2018/04/10/2509597/tsarygrad-zhelanieto-na-rusiya-da-varne-afrin-na-siriya-predizvika-udivlenieto-na-turtsiya.html", "text": "Турският президент Реджеп Тайип Ердоган не се изплаши от американските санкции против „Рособоронекспорт“ и заяви, че ще купи ракети С-400. Но развитието на ситуацията в предградията на Дамаск и в Африн създава нови подводни камъни за турско-руските отношения, коментира  Царьград.\r\nНе мина и седмица след посещението на президента на Русия Владимир Путин в Анкара, където той съгласува позициите по Сирия с турския си и с иранския си колеги Реджеп Тайип Ердоган и Хасан Роухани, а стремителното развитие на събитията създава нови предизвикателства за тройния съюз. Западните медии и правозащитни организации, стоящи на служба на страните от НАТО, разпространяват поредната провокационна и непотвърдена новина за употребата на химическо оръжие от войските на сирийския президент Башар Асад в предградие на Дамаск, а именно в град Дума в Източна Гута.\r\nСпоред договореностите с въоръжената опозиция от Гута са изведени хиляди бойци с техните семейства. Но заради смяна на ръководството на групировката „Джейш ал Ислям“ лидерите ѝ се отказаха от споразуменията, стреляйки по жилищните квартали на Дума с миномети. Сирийската армия трябваше да сломи съпротивата на „непримиримите“. Тук се обадиха западните медии, съобщаващи за 70 убити с химическо оръжие и  повече от 1000 пострадали в Източна Гута на 8 април.\r\nИ сега турската страна, която не изпитва топли чувства към Асад, който Анкара все още има намерение да свали, подхвана тази провокация. Ердоган вече позвъня на Путин, за да „изрази своята загриженост заради съобщенията за употреба на Химическо оръжие. предава Daily Sabah.\r\nДали предупрежденията на Турция ще повлияят на Турция? Едва ли. Руският външен министър Сергей Лавров даде да се разбере, че руските военни на място не веднъж са предупреждавали за „провокации“ с употребата на химическо оръжие в Сирия с цел да наложат вината върху Дамаск. И то традиция, продължена от случая със Сергей Скрипал, противниците на Асад получават присъди още преди провеждането на разследването., подчерта Лавров. \r\nЩо се отнася до турско-руския диалог, то претенциите на Анкара, като минимум, не внасят позитив в триъгълника Русия-Турция-Иран, лидерите на които на 4 април се разбраха да гарантират примирието в Сирия и да запазят единството на арабската страна. НАТО ревниво наблюдава сътрудничеството между трите страни и занапред ще залага на противоречията между Асад и Анкара. Подхвърля и известията, че Дамаск използва химическо оръжие против Джейш ал Ислам“, подкрепяни от Турците. САЩ сега би се възползвал от разпада на астанския формат с участието на Москва, Анкара и Техеран , които преди няколко дни съвместно обявиха, че са готови да се борят срещу сепаратизма, който Вашингтон провокира чрез кюрдите.\r\nВтора неприятна новина за руско-турския диалог е заявлението на Лавров за това, че би било нелоша идея Африн, откъдето турските въоръжени сили изтласкаха кюрдските „Отряди за народна самоотбрана“, да бъде предаден на сирийското правителство. Това същото, което Анкара наравно с Вашингтон обвинява, че използва химическо оръжие в Източна Гута. отбеляза Лавров.\r\nТурското външно министерство в лицето на министър Мевлют Чавушоглу многократно заявява, че крайната цел на операцията в Африн в северната част на Сирия се състои единствено той да се върне на „истинските му стопани“. Чавушоглу също даде да се разбере, че Турция няма намерение да анексира Африн и уважава териториалната цялост на Сирия. Но това не значи, че Анкара толкова лесно ще вземе и ще го предаде на Асад, своя противник – цял кантон, който се намира под контрола на протурската „Свободна сирийска армия“, която е враг на Дамаск. Именно затова и турските медии като например вестник „Милиет“ нарекоха заявлението на Русия крайно „удивително“.\r\nТрябва да се каже, че своят коментар относно Африн Лавров го прави в най-добрите традиции на дипломатическото изкуство, изразявайки позицията на Москва не със своите, а с думите на Ердоган, който не възнамерява „да окупира Африн“. При това той подчерта загрижеността на турския президент от „заиграването“ на САЩ с кюрдите за създаването на „някакъв пояс за сигурност“ на границата с Ирак, в което Ердоган видя заплаха за сигурността на Турция.\r\nВниманието, обръщано на формулировките, както от страна на Ердоган, който изразява „загриженост“, а не разкритикува Русия, така и от тази на Лавров, който изрази тревогите на Турция относно кюрдите демонстрират наличието на определен консенсус между Москва и Анкара.  И е свързан не само с временните интереси в Сирия, основани на антиамериканска основа, но и на двустранни сделки. Днес Ердоган даде да се разбере, че решението на страната му да закупи зенитно-ракетен комплекс С-400 е неотклонно, дори и ако САЩ въведат санкции против „Рособоронекспорт“, който доставя тези ракети в Турция. заяви Ердоган.\r\nТурция и Русия, които се договориха да ускорят сроковете за доставка на С-400, осъществяват и други важни икономически проекти. По време на посещението на Путин бяха положени основите на първата турска АЕЦ „Аккую“, която се строи в Мерсин от „Росатом“. Продължава и строителството на газопровода „Турски поток“ по дъното на Черно море.   Виктор Турмаков", "date": "2018.04.10", "title": "Царьград: Желанието на Русия да върне Африн на Сирия предизвика удивлението на Турция"}
{"url": "http://www.focus-news.net/news/2018/04/10/2509601/haskovo-blagotvoritelna-initsiativa-v-topolovgrad-sabra-sredstva-za-bolni-detsa.html", "text": "Великденска благотворителна трапеза организираха Община Тополовград и читалище „Св. Св. Кирил и Методий-1894“, в навечерието на християнския празник. На 7 април, в бившия Младежки дом се събраха хора, за да присъстват на събитието, да проверят късмета си, да усетят настроението на предстоящия празник. За благотворителната инициатива бяха закупени 868 билета. Голямата печалба -  Великденско агне, дари кметът на общината Божин Божинов. Това съобщиха от Община Тополовград. Водещи на събитието бяха Атананаска Михалева и Ангел Крумов, а печелившите билети изтегли Лили Личева. Лили поздрави с песен присъстващите, а малките рецитаторки Александра Янчева и Силвия Атанасова рецитираха стихове. Трапезата се отрупа с продукти, предоставени от търговски обекти, фирми, детски градини , граждани.\r\nЗа благотворителната инициатива бяха закупени 868 билета, от които са събрани 1736 лева. Сумата ще се дари за лечение на болни деца и младежи от община Тополовград.", "date": "2018.04.10", "title": "Хасково: Благотворителна инициатива в Тополовград събра средства за болни деца"}
{"url": "http://www.focus-news.net/news/2018/04/10/2509576/ministar-tsetska-tsacheva-pravata-na-lishenite-ot-svoboda-kato-che-li-sa-poveche-ot-zadalzheniyata-im-i-tova-vodi-do-demotivatsiya-na-sluzhitelite-na-zatvorite.html", "text": "Правата на лишените от свобода като че ли са повече от задълженията им и това води до демотивация на служителите на затворите. Това каза министърът на правосъдието Цецка Цачева след свиканото от нея днес национално съвещание с участието на всички началници на затвори в страната и с ръководството на ГД „Изпълнение на наказанията“, предаде репортер на Агенция „Фокус“. \r\n„Действително, държавата, в последните няколко години, полага усилия за подобряване на местата и условията за лишените от свобода. По тази линия има много строг контрол, който ни се оказва, но усещането за работещите в системата е, че като че ли правата на лишените от свобода са повече от задълженията им като такива. И това води до демотивация в състава на служителите“, обясни министър Цачева.\r\nТя уточни, че в ГД „Изпълнение на наказанията“ за тази година остават още 245 незаети щатни бройки. „Мога категорично да заявя, че ако имаше до момента кандидати, досега местата щяха да са заети. Освен това не е тайна, че макар и спечелили конкурс, само след месец-два на работа основно млади хора напускат заради непривлекателния труд, който упражняват“, обясни Цачева и уточни, че самият факт, че няма желаещи  да работят в тази система и че текучеството е процес, а не еднократен акт говори, че този труд в момента е непривлекателен. \r\n„Едно е обаче това да се констатира, а друго е да се посочи необходимост от законова промяна – дали самият закон би могъл да го направи по-привлекателен. Ще изисквам от правителството повече средства за правосъдната система, защото през последните години са извършени и съкращения, но в момента и  човешкият фактор, и надзорно-техническия са тези, които биха могли да решат проблема“, коментира тя.\r\nЦветилена СИМЕОНОВА", "date": "2018.04.10", "title": "Министър Цецка Цачева: Правата на лишените от свобода като че ли са повече от задълженията им и това води до демотивация на служителите на затворите"}
{"url": "http://www.focus-news.net/news/2018/04/10/2509599/stefan-shilev-riosv-plovdiv-osnoven-zamarsitel-na-atmosferniya-vazduh-za-grad-plovdiv-e-tvardoto-gorivo.html", "text": "Основен замърсител на атмосферния въздух за град Пловдив е твърдото гориво, с което се отопляват гражданите. Това съобщи за Радио „Фокус”-Пловдив Стефан Шилев, директор на Регионална инспекция по околната среда и водите (РИОСВ)-Пловдив. По думите му делът на замърсяване от трафика е под 20%, а над 50% е делът на замърсяването от отоплението с твърдо гориво. „Състоянието на атмосферния въздух в град Пловдив се следи от пунктовете за мониторинг, включени в националната система за мониторинг над околната среда. Това са пунктът в Каменица, която е градски фонов пункт и дава представя за състоянието на въздуха в града и пунктът в „Тракия”, който е транспортно ориентиран и показва основно въздействието на трафика върху качеството на въздуха с ограничен периметър около 100 метра”, посочи Шилев.\r\nПо думите му от началото на годината се наблюдава характерната за зимния период обстановка, при която има завишени стойности на фините прахови частици, особено през януари и февруари. Така стойностите, измерени от пункта в Каменица показват 17 превишения на средноденонощната норма, която е 50 микрограма. През март са се наблюдавали 9 превишения, а с увеличението на температурите през месец април няма превишения. Съответно и средно месечната стойност също е висока в началото на годината и намалява за времето до месец април. „През януари средно месечната стойност на фини прахови частици на кубически метър е била  63, а през април тя е вече 26”, посочи Шилев. В другия пункт, в „Тракия”, който е транспортно ориентиран, се наблюдава обратната тенденция – има по-високи  стойности, тъй като пунктът е по -близо до пътя и целта му е да определи натоварването от пътния трафик, който се наслагва върху градския фон.\r\nЦветана ТОНЧЕВА", "date": "2018.04.10", "title": "Стефан Шилев, РИОСВ-Пловдив: Основен замърсител на атмосферния въздух за град Пловдив е твърдото гориво"}
{"url": "http://www.focus-news.net/news/2018/04/10/2509585/ekathimerini-ruskiyat-poslanik-v-atina-othvarlya-vazmozhnostta-za-konflikt-v-egeysko-more.html", "text": "Руският посланик в  Гърция Андрей Маслов отхвърли възможността за въоръжен конфликт между Гърция и Турция, посочвайки, че и двете страни са страни членки на НАТО, пише  Ekathimerini.\r\n„Не мога да си представя въоръжен конфликт в Егейско море. Говорим за две страни, които са членки на НАТО“, заяви Маслов. На въпрос относно решението на Анкара да закупи руски ракети С-400 на сумата от 2,5 милиарда долара, дипломатът заяви, че споразумението няма да заплаши баланса на силите в региона.\r\n„С-400 не са заплаха за Гърция, която също е притежавала подобни отбранителни системи в миналото“, уточни той.  Виктор Турмаков", "date": "2018.04.10", "title": "Ekathimerini: Руският посланик в Атина отхвърля възможността за конфликт в Егейско море"}
{"url": "http://www.focus-news.net/news/2018/04/10/2509593/temenuzhka-todorova-dneven-tsentar-za-detsa-s-uvrezhdaniya-v-svishtov-nyakolko-sa-tselevite-grupi-kam-koito-e-nasochen-proektat-za-razshiryavane-deynostta-na-dnevniya-tsentar.html", "text": "Няколко са целевите групи, към които е насочен проектът за разширяване дейността на Дневния център за деца с увреждания в Свищов. С увеличения капацитет на услугата ще се предоставят дейности за деца с увреждания, ползващи социални услуги, семейства, отглеждащи деца с увреждания  и родители с малки деца с увреждания. Това заяви в ефира на Радио „Фокус“ – Велико Търново директорът на институцията Теменужка Тодорова. Тя коментира също, че обединението на децата от социалната услуга в една обща база съществено ще подобри екипната работа. По-добри ще са и възможностите за планиране и реализиране на повече занятия с по-голям брой деца.  Освен това ще се осигури по-ефективно обсъждане на индивидуалните програми и реализираните терапевтични намеси. Ще се създадат условия за гъвкава работа и посрещане на предизвикателства. \r\n„Основната цел на проекта е насочена към подобряване функционирането на съществуващата социална услуга Дневен център за деца с увреждания в град Свищов чрез повишаване качеството на предлаганите услуги, надграждане на реализираните програми и дейности за насърчаване на по-добро социално приобщаване на децата от целевата група, както и предприемане на действия за увеличаване на капацитета.Освен това тази основна цел на проектното предложение съответства на разработената Карта на услугите за подкрепа в общността и в семейна среда, съобразно изпълнението на Националната стратегия „Визия за деинституционализацията на децата в Република България” и разработения Актуализиран план за действие“, поясни Тодорова. Дейностите включват оптимизиране на материалната база на Центъра, увеличаване капацитета на социалната услуга и разширяване на обхвата на предлаганите дейности и услуги. Ще бъдат осигурени още качествени грижи за децата с увреждания и техните семейства и гарантиран  равен достъп на всички.\r\nЛуиза ТРАНЧЕВА", "date": "2018.04.10", "title": "Теменужка Тодорова, Дневен център за деца с увреждания в Свищов: Няколко са целевите групи, към които е насочен проектът за разширяване дейността на дневния център"}
{"url": "http://www.focus-news.net/news/2018/04/10/2509570/ministar-tsetska-tsacheva-35-mln-lv-sa-predvideni-za-izgrazhdane-na-iztsyalo-nov-zatvor-v-rayon-kremikovtsi.html", "text": "35 млн. лв. са предвидени за изграждане на изцяло нов затвор в район Кремиковци. Това каза министърът на правосъдието Цецка Цачева след свиканото от нея днес национално съвещание с участието на всички началници на затвори в страната и с ръководството на ГД „Изпълнение на наказанията“, предаде репортер на Агенция „Фокус“. \r\n„Един от източниците на средства за подобряване на политиките в правосъднаtа система е норвежкияt механизъм, като по него има предвидени 35 млн. за изграждането на изцяло нов затвор в район Кремиковци – имаме уточнен терен, създадени актове за държавна собственост и т.н. Предстои подписването на договора“, обясни министър Цачева и уточни, че има и 4.5 млн. лв. заделени в бюджета на Министерството на правосъдието за капитални актове и ремонти, които тепърва предстои да бъдат разпределяни.\r\nЦветилена СИМЕОНОВА", "date": "2018.04.10", "title": "Министър Цецка Цачева: 35 млн. лв. са предвидени за изграждане на изцяло нов затвор в район Кремиковци"}
{"url": "http://www.focus-news.net/news/2018/04/10/2509602/aktualna-patna-obstanovka.html", "text": "На 11.04.2018 г. ще преобладава слънчево време с временни увеличения на облачността, по-значителни над Източна България. В следобедните часове над планинските райони в западната половина от страната ще се развива купеста и купесто-дъждовна облачност и на отделни места ще превали и прегърми. Ще духа слаб юг-югоизточен вятър. Топло, с максимални температури между 23° и 28°, по-хладно по Черноморието. Това съобщиха от пресцентъра на Агенция „Пътна инфраструктура”.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:/\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: движението от км 95+300 до км 95+800 посока Бургас се осъществява в една лента поради аварийно запълване на появили се деформации на пътната настилка с топла асфалтова смес. Срок до 11.04.2018 г.; \r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности.\r\nАМ „Хемус“: Временно движението от км 371+000 до км 375+000 в участъка Каспичан – Невша посока Варна се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nВъведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 40+000 до км 60+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок от 09:00 до 18:00 ч. до 11.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 13.04.2018 г.\r\nОбласт Варна: Движението от км 175+000 до км 186+000 се осъществява с повишено внимание спрямо поставената сигнализация поради частични ремонти дейности на асфалтовата настилка. Срок до 13.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: движението по път Ябланица – Севлиево в участъка от с. Сопот до п.в. Коритна от км 0+000 до км 24+000 се осъществява с повишено внимание поради почистване на банкети и окопи. Срок до 20.04.2018 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол: Движение в една лента в участъка Окоп – Елхово от км 287+400 до км 287+800 поради ремонтни дейности на асфалтовата настилка. Срок до 13.04.2018 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: Движението в участъка Свиленград – Капитан Андреево от км 370+100 до км 374+170 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 12.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; \r\nОбласт Бургас: \r\n- Обзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 13.04.2018 г.;\r\n- движението по път Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 15.04.2018 г.; \r\n- движението от км 207+726 до км 212+233 се осъществява в повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 11.04.2018 г.;\r\n- от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nСъстояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-15: Движението по път ІІ-15 Враца – Оряхово в участъка Оходен – Липница се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 13.04.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движение с повишено внимание по път II-44 Севлиево – Драгановци от км 0+000 до км 14+600 поради извършване на строително монтажни работи. Срок до 22.06.2019 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІ-27: Движението по път II-27 с. Владимирово – с. Орлова могила от км 48+200 до км 55+000 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nПът ІIІ-2904: Движението по път III-2904 Захари Стояново – Дуранкулак от км 26+400 до км 38+100 се осъществява с повишено внимание поради частични ремонтни дейности на асфалтовата настилка. Срок до 12.04.2018 г.;\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 13.04.2018 г.;\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.;\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.;\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-507: Движението по път ІІІ-507 Кърджали – Мост от км 0+000 до км 26+000 се осъществява с повишено внимание поради частични ремонтни дейности на асфалтовата настилка. Срок до 13.04.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: \r\nПът IІ-35: Движението по път II-35 с. Ломец – Троян от км 62+643 до км 70+911 се осъществява с повишено внимание поради почистване на окопи. Една от лентите за движение е стеснена. Срок до 13.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът ІІ-37: Движението по път II-37 Пещера – Батак от км 157+000 до км 160+000 се осъществява поетапно в свободната лента поради ремонтни дейности на асфалтовата настилка. Срок до 11.04.2018 г.;\r\nПът ІIІ-376: Движението по път III-376 Батак – гара Костандово от км 0+000 до км 16+700 се осъществява поетапно в свободната лента поради ремонтни дейности на асфалтовата настилка. Срок до 11.04.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-623: Движението по път ІІІ-623 Извор – Земен от км 31+600 до км 48+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.04.2018 г.;\r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-23: Движението по път II-23 Тетово и гр. Завет от км 31+761 до км 63+249 се осъществява в една лента поради частични ремонтни дейности на асфалтовата настилка. Срок до 13.04.2018 г.\r\nПът II-49: Движението по път II-49 Разград – Кубрат в участъка Каменово – Кубрат от км 64+355 до км 70+260 се осъществява с повишено внимание спрямо поставената сигнализация поради частичен ремонт на асфалтовата настилка. Срок до 13.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с  повишено внимание поради почистване на пътното платно от пясък.. Участъците се регулират с пътни знаци и сигналисти. Срок до 20.04.2018 г.\r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 16.04.2018 г.\r\nПът III-866: Движението по път ІІІ-866 кв. Устово – Смолян от км 1+000 до км 1+200 се осъществява в една лента поради пропадане на пътното платна с дължина 20м. Участъка е сигнализиран с пътни знаци. Срок до 12.04.2018 г.\r\nПът III-866: Движението по път III-866 Широка лъка – Девин от км 40+000 до км 50+000 се осъществява с повишено внимание в свободната лента съобразно създадената организация на движение поради оформяне на окопи, почистване на водостоци и подравняване на банкети. Срок до 13.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движението по път II-66 с. Гита – гр.Чирпан от км 80+715 до км 86+000 се осъществява в една лента и регулира от сигналисти поради частични ремонтни дейности на асфалтовата настилка. Срок до 12.04.2018 г.\r\nПът III-5504: Движението по път III-5504 ТЕЦ-3 – с.Обручище от км 8+000 до км 12+000 се осъществява с повишено внимание поради ремонтни дейности на асфалтова настилка и почистване на банкети. Срок до 11.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 13.04.2018 г.;\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: \t\r\nПът III-7003: Движението по път III-7003 Пристое – Каолиново от км 0+000 до км 4+900 се осъществява в една лента поради частични ремонтни дейности на асфалтовата настилка. Срок до 11.04.2018 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-5303: Движението по път III-5303 на околовръстен път Север на гр. Ямбол от км 2+000 до км 4+800 се осъществява в една лента поради ремонтни дейности на асфалтовата настилка. Срок до 12.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.10", "title": "Актуална пътна обстановка"}
{"url": "http://www.focus-news.net/news/2018/04/10/2509607/smolyan-normalno-prohodimi-sa-patishtata-v-oblastta-povishena-e-opasnostta-ot-padashti-kamani-po-vsichki-napravleniya.html", "text": "Сухи и нормално проходими са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурите са положителни. Движението по пътя квартал Устово – Смолян остава  ограничено в едната лента заради пропадане на пътното платно. Участъкът се намира на около 1 км след Устово, посока Смолян е и с дължина около 20 метра. Мястото е сигнализирано с пътни знаци. Очаква се движението там да бъде възстановено напълно на 13 април, петък. В Смолян автомобилният трафик е по-интензивен по централните улици и входно-изходните артерии на града.\r\nДвижението по пътя Проглед – Пампорово, на 2,5 км след разклона, се осъществява в едната лента, заради пропадане на пътен банкет. Мястото, което е с дължина около 100 метра е обозначено със знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира внимателно. През деня не са получавани сигнали за инциденти по пътищата в региона.\r\nЗаради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем, като движението по двете направления е по-интензивно.\r\nПо пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nНели ГЕРГЬОВСКА", "date": "2018.04.10", "title": "Смолян: Нормално проходими са пътищата в областта, повишена е опасността от падащи камъни по всички направления"}
{"url": "http://www.focus-news.net/news/2018/04/10/2509606/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79-v-oblastta.html", "text": "Нормално натоварен е трафикът по автомагистрала „Струма“ и главен път Е-79 в Благоевградска област. Това съобщи за Радио „Фокус“ – Пирин дежурният служител в Областно пътно управление – Благоевград.Предимно слънчево е навън,  пътните настилки в областта са сухи. В региона няма затворени пътища. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.04.10", "title": "Благоевград: Нормално натоварен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/04/10/2509592/plovdiv-horata-s-uvrezhdaniya-ot-grada-shte-se-vklyuchat-masovo-v-natsionalniya-protest-na-11-april.html", "text": "Масово хората с увреждания от Пловдив ще се включат в националния протест на 11 април. Това съобщиха на пресконференция представители на Националния съвет за интеграция на хората с увреждания към Министерски съвет, на Съюза на инвалидите в България, на Съюза на слепите у нас и Националната Асоциация на сляпоглухите, предаде репортер на Радио „Фокус”-Пловдив. Четири автобуса с по 50 представители на Съюза на инвалидите ще тръгнат от Пловдив утре, още толкова ще са представителите на Съюза на слепите. „Отделили сме си от членския внос и сме се постарали да бъдем там”, казаха те. Част от колегите им от Варна и Бургас ще пренощуват в Пловдив тази нощ, за да може утре да потеглят към София рано и на са в 9 часа в София, където протестът започва в 11 часа.\r\nСтефан Данчев от Съюза на слепите твърди, че новите правила за освидетелстване променят рязко начина за оценяване на вида и степента на трайно намалената работоспособност, като във фокуса на експертизата остава само основното заболяване, а това ще ощети десетки хора и ще ги лиши от инвалидна пенсия.\r\nПо думите на Латин Банков, от Съюза на инвалидите, пък не е логично втората комисия в НОИ да решава колко работоспособен е всеки болен единствено по документи. По неговите думи на българския пазар на труда няма осигурени работни места за хора с увреждания и ако им бъдат отнети пенсиите, те ще бъдат обречени.\r\nХората с увреждания смятат още, че има време правителството да преразгледа необмислените и неотговарящи на европейските модели рестрикции в планирания модел на реформата. „Осъществяването на подобна реформа в настоящия й вид би довело до отнемане на доход от най-онеправданите с цел постигане на изкуствена заетост.\r\nВъпреки опитите изкуствено да се внуши на обществото, че броят на хората с увреждания у нас е нереално висок, данните на Евростат показват, че в държавите членки на ЕС техният дял е от 15 до 18 % от населението, а за България – между 7 и 8%“. 460000 български граждани получават инвалидна пенсия, а между 49000 получават социално инвалидна пенсия, която е 132 лева, бе съобщено още на пресконференцията днес.\r\nЦветана ТОНЧЕВА", "date": "2018.04.10", "title": "Пловдив: Хората с увреждания от града ще се включат масово в националния протест на 11 април"}
{"url": "http://www.focus-news.net/news/2018/04/10/2509604/pernik-radoslav-vasilev-e-noviyat-trenyor-na-sporten-klub-po-borba-minyor-pernik.html", "text": "Радослав Василев е новият треньор на спортен клуб по борба „Миньор Перник“. Той беше представен пред  екипа и младите състезатели. На официалната среща присъства и зам.-кметът на Община Перник Денислав Захариев, който е и част от Управителния съвет на клуба. Това съобщиха от Общината.\r\nСветовният шампион по борба Иво Ангелов изрази надежда, че новият треньор ще направи от талантливите момчета добри хора и големи шампиони. \r\n„Радослав е един много добър приятел . Той е многократен медалист от републиканско първенство и шампион, многократен шампион на международни турнири, а  най-голямото му постижение е бронзов медал на Световно първенство. Затова всички трябва да сте щастливи, че ще имате в бъдеще такъв треньор. Пожелавам да сте живи и здрави, да го слушате и да давате всичко от себе си по време на тренировъчния процес, а след това и да залагате много на четенето и писането, защото трябва да бъдете и добри ученици“, сподели Иво Ангелов пред  младите състезатели.\r\nНовият треньор беше приветстван и от  зам.-кмета Денислав Захариев, който не скри , че трудно се говори пред  аудитория от бъдещи шампиони.\r\n„ Горд съм с вас, мили деца, които сте се  устремили към една голяма цел – да представите  града си, треньорите си , клуба си, в един толкова труден и тежък спорт, какъвто е борбата, затова аз ви свалям шапка. Радвам се, че благодарение  на Иво  Ангелов вие имате тези условия тук, а сега имате и един треньор, който има на какво да ви научи и какво да ви предаде. Пожелавам ви много късмет, колкото и да не ви се иска залягайте над уроците, защото освен добри спортисти, трябва и да сте и  добри граждани на нашия град и да се грижим за него“, сподели зам.-кметът Захариев и пожела на треньора да намери една много приятелска среда , едно поле, което ще даде възможност за много работа и за нови успехи.\r\n„Ти имаш достатъчно отличия на тепиха, сега вече е време да имаш успехи и на треньорското поприще. Ние винаги ще бъдем до теб и ще те подкрепяме“, каза още Захариев.\r\nРадослав Василев е роден 7-ми март 1993 година, родом е от варненско село , учи дълги години в София, завършил е спортното училище, а  сега е студент в Националната  спортна академия.\r\n„Аз скоро приключих със  спортната си кариера и заставам от другата страна на строя, както казваме ние. В началото ще ми е може би трудно, но с помощта на треньорите и с всички граждани ще  успеем в това, което сме тръгнали да правим . Посланието ми към децата е  да имате мечти, мечтайте!Мечтата държи човека жив, трябва да се целите към нещо в краткосрочен и дългосрочен план“, заяви Радослав Василев \r\nМладите спортисти по борба пък също посочиха, че са щастливи с новия треньор, който може да им покаже нови неща и да им осигури добро бъдеще в спорта.\r\nПрезидент на клуба  е Методи Пенев, а старши треньори са още  Веселин Цветков и Петър Лазов.", "date": "2018.04.10", "title": "Перник: Радослав Василев е новият треньор на спортен клуб по борба „Миньор Перник“"}
{"url": "http://www.focus-news.net/news/2018/04/10/2509608/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва  преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.10", "title": "Благоевград: Без проблеми се извършва преминаването на моторни превозни средства през ГКПП „Кулата“"}
{"url": "http://www.focus-news.net/news/2018/04/10/2509605/v-abu-dabi-vitsepremierat-ekaterina-zaharieva-otkri-77-oto-posolstvo-na-republika-balgariya.html", "text": "Вицепремиерът и министър на външните работи Екатерина Захариева откри тази вечер 77-ото българско посолство - то се намира в Абу Даби,  столицата на Обединените арабски емирства (ОАЕ), съобщават от пресцентъра на МВнР.\r\nВ рамките на работното си посещение във федералната монархия първият ни дипломат подписа меморандум за сътрудничество между двете министерства на външните работи и финализира подготовката за подписване на още два важни документа за гражданите и бизнеса - за взаимно признаване на шофьорските книжки, както и за взаимна защита на инвестициите. \r\nВ близко бъдеще между София и ОАЕ може да полети трета авиокомпания - “Емирейтс”.7000 посланици в Емиратите.\r\n“Събрали сме се не само да открием една нова сграда, а да отбележим солидните и задълбочаващи се отношения между нашите две държави. Имаме тук 7000 посланици - това са нашите сънародници, които работят във всички сфери на икономиката“, каза министър Захариева.  Гост на церемонията по откриване на посолството бе държавният министър Заки Нусейба, посланици и наши сънародници.\r\nПървият български посланик в ОАЕ - Богдан Коларов, връчи акредитивните си писма на 31 януари т.г. Преди това той беше генерален консул на Република България в Дубай.\r\nОт средата на 90-те години постепенно нараства броят на пребиваващите в ОАЕ български граждани. Това е сред основните предпоставки за откриването на генерално консулство в Дубай през 2001 г., а сега и на посолство в Абу Даби. Понастоящем в ОАЕ е съсредоточена най-голямата българска общност в Залива, а вероятно и в целия Арабски свят. \r\nДипломат №1 на ОАЕ: Използвайте ни като трамплин за нови пазари\r\nВ рамките на работното си посещение в ОАЕ Екатерина Захариева се срещна със своя колега - външния министър на Обединените арабски емирства шейх Абдулла бин Зайед ал-Нахаян. \r\n“Използвайте ни като отправна точка, за да стъпите на много пазари, а не само като икономика с 400 милиарда долара брутен вътрешен продукт.\r\nБлагодаря ви за подписването на меморандума. Поздравявам ви за откриването на посолството. Вече сме напълно готови да подпишем споразумението за признаване на свидетелствата за правоуправление, предстои последно съгласуване на споразумението за взаимна защита на инвестициите”, каза шейх Ал-Нахаян.\r\nПодписването на споразумението за признаване на шофьорските книжки ще облагодетелства преди всичко голямата българска общност в ОАЕ, като за тях ще отпадне необходимостта от повторно преминаване на шофьорски курсове и изпити в ОАЕ.\r\nДвамата министри обсъдиха продължително широк кръг въпроси от международния дневен ред, включително последните развития на ситуацията в Сирия, процесите в Близкия изток и позицията на Европейския съюз, исляма, религиозната радикализация, речта на омразата и борбата с тероризма.Трета авиолиния и възстановяне на износа ни.\r\nМинистър Екатерина Захариева се срещна със Султан Ал Мансури, министър на икономиката на ОАЕ, и с госпожа Мариям Ал Мехаири, държавен министър по безопасността на храните.\r\nСъбеседниците се договориха да работят за съвместен бизнесфорум, както и да потърсят възможности за общи проекти в земеделието, високите технологии, производството на биохрани. \r\n“Произвеждаме едни от най-вкусните зеленчуци и агнешко. Преди години сме изнасяли по 40 милиона агнета годишно за Близкия изток и Залива. Нашето богатство е водата, която се смята за петрола на бъдещето. Може да бъдем вашия вход към европейския пазар”, каза министър Захариева.\r\n“Вашето агнешко наистина е от най-добрите в света и през 70-те и 80-те години на миналия век вие сте били един от най-големите вносители у нас. Сега внасяме основно от Нова Зеландия”, каза Султан Ал Мансури. \r\nМинистър Захариева го покани в България.\r\nМинистърът на икономиката на ОАЕ Султан ал Мансури вече е бил на посещение у нас - през октомври 2016 г. Тогава бе подписано Споразумение за икономическо и техническо сътрудничество.\r\nМинистрите Захариева и Ал Мансури се разбраха да работят и за директна самолетна линия София - Абу Даби на авиокомпания “Емирейтс”.\r\nОт 2013 г. има дирeктна редовна авиолиния София-Дубай, оперирана от „Wizz Air“, а вече по същата дестинация лети и друга нискобюджетна компания “Fly Dubai”, което допринася за увеличаване на двустранния туристопоток. Подписването на споразумение между ЕС и ОАЕ за отпадане на изискването за краткосрочни визи за техни граждани е допълнителна предпоставка за  ръст на туристическия обмен.\r\nОбединените арабски емирства (ОАЕ) са федерална монархия, съставена от  седем полуавтономни княжества (емирства) – Абу Даби, Дубай, Шарджа, Рас Ал-Хайма, Фуджейра, Ум-Ал Куейн, Аджман. Федералната държава е създадена през декември 1971 г. Основател и първи президент на ОАЕ е управникът на Абу Даби  - шейх Зайед Бин Султан Ал-Нахаян, който съумява да убеди управниците на емирствата да се обединят и налага визията си за динамичното развитие на държавата. Текущата 2018 г. е обявена за година на шейх Зайед във връзка със стогодишния му юбилей.", "date": "2018.04.10", "title": "В Абу Даби вицепремиерът Eкатерина Захариева откри 77-ото посолство на Република България"}
{"url": "http://www.focus-news.net/news/2018/04/10/2509613/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението в края на работния ден  е натоварено. Времето е ясно и слънчево, без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В участъка от  км 11+770 до км 11+829 текат ремонти дейности на асфалтовата настилка, които трябва да приключат до края на август.\r\nЛуиза ТРАНЧЕВА", "date": "2018.04.10", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/04/10/2509610/smolyan-obshtinskoto-rakovodstvo-na-pp-gerb-chepelare-obvini-kmeta-na-obshtinata-slavka-chakarova-v-lazha-i-manipulatsiya.html", "text": "През последните седмици се създаде изключително напрежение сред част от гражданите на Община Чепеларе. Организираха се протести, стигна се до блокиране на главния път Асеновград – Смолян от жителите на с. Проглед, защото според тях общинските съветници им взели 200 хиляди лева, отпуснати целево от финансовия министър за асфалтиране на улица в Проглед, и ги пренасочили за други населени места. Националните и регионални медии отразиха протеста на жителите на Проглед срещу Общинския съвет в Чепеларе. Това съобщиха от пресцентъра на ГЕРБ-Смолян. \r\n\"Всъщност бе извършена гигантска манипулация от  кмета на Общината Славка Чакърова. Тя излъга по най-безпардонен и безотговорен начин обществеността, жителите на село Проглед и всички медии, че общинските съветници са отклонили целеви средства, дадени за Проглед, към други населени места.\r\nВ отговор до жителите на село Проглед за въпросните средства Чакърова заявява:  „отправих искане към министъра на финансите за неотложна финансова помощ в размер на 950 000лв. за завършване на проект: „Ремонт на общински пътища и улици на територията на община Чепеларе“. Към искането има неразделна част с приложение с обекти, сред които е и с. Проглед. … искането бе одобрено от министъра на финансите и с постановление № 260 на министерски съвет, където се отпускат исканите средства в размер на 950 000 лв. по искането, отправено от мен“\r\nЧакърова продължава  с лъжите и манипулациите и иска преди три седмици  становище от Министерството на финансите за разпределението на целевите средства, предоставени на Община Чепеларе с ПМС № 260/24.11.2017 г. „Информира“ Министерството на финансите, че при приемането на бюджета за 2018 г. общинските съветници са направили промяна в капиталовата програма, „като отклоняват 200 000 лв. от обект, включен в проекта, финансиран със средства от целевия трансфер, и ги преразпределят към други три обекта“. Търси спешно становище на министерството относно законосъобразността на решението на Общинския съвет, с което е приет бюджетът на Общината за 2018 г., с цел да се предприемат необходимите действия.\r\nОтговорът от Министерството не закъснява: Получено е писмо с изх. № 08-00-1027/17 от 2 април 2018 г., подписано от зам. министъра на финансите г-жа Росица Велкова-Желева, до недоволните и обвиняващи общинските съветници в незаконосъобразни действия Марио Куцинов – кметски наместник на село Проглед, и  Славка Чакърова – кмет на Община Чепеларе, с копие до Росица Черпокова – председател на Общинския съвет.\r\nВ писмото се казва: „На 21.09.2017 година в Министерството на финансите е постъпило искане от Община Чепеларе за предоставяне на неотложна финансова помощ в размер на 950 000 лева за приключване на проект „Ремонт на общински пътища и улици на територията на Община Чепеларе“. Мотивите са, че са наложителни строително-монтажни работи на уличната мрежа В К.К. Пампорово, за да не бъде затруднен предстоящият зимен сезон и провеждането на спортни мероприятия. Към писмото няма приложение с конкретно разпределение на исканите средства по населени места и улици.“.\r\nУбедени сме, че в Министерството на финансите са се хванали за главите, след като са прочели писмото на Чакърова. Кмет трета година да не познава основни текстове от Закона за публичните финанси и Закона за местното самоуправление и местната администрация и да не може да борави с нормативни актове! И да се налага в рамките на почти три страници заместник- министърът на финансите да тълкува и обяснява как се прилагат законите. След направения обстоен анализ на всички факти изводът, до който се стига, е,  че „Не може да бъде направено заключение за отклонение на средства от едни обекти към други“.\r\nТова са фактите и обективната истина по случая.\r\nЗа съжаление, от началото на мандата си кметът Славка Чакърова води открита война с всякакви средства срещу местния законодателен орган. Повече от две години тя обвинява Общинския съвет и конкретни съветници за всички свои управленски провали. Умишлено създава напрежение и противопоставяне между жителите на отделните населени места и между жителите на общината и  общинските съветници. От началото на мандата Общинският съвет работи в атмосфера на конфронтация, натиск, непрекъснати упреци, че не знае какво прави, че бойкотира и пречи на кмета да работи. Чакърова обвинява съветниците в некомпетентност,  прехвърля отговорности от компетенцията на изпълнителната върху законодателната власт в общината.\r\nВ конкретния случай кметът потърси арбитражното мнение на Министерството на финансите и го получи! Отговорът от Министерството завършва така: „Кметът на общината носи отговорност за финансовото управление и контрол и спазването на принципите за законосъобразност, добро финансово управление и прозрачност.“.\r\nОбщинското ръководство на ПП ГЕРБ гарантира, че при вземане на всички свои решения общинските съветници, избрани с листата на ПП ГЕРБ, спазвайки законите, се ръководят от интересите на гражданите на община Чепеларе“, посочиха още от ГЕРБ-Смолян.", "date": "2018.04.10", "title": "Смолян: Общинското ръководство на ПП ГЕРБ – Чепеларе обвини кмета на Общината Славка Чакърова в лъжа и манипулация"}
{"url": "http://www.focus-news.net/news/2018/04/10/2509612/predstoyashti-sabitiya-v-stranata-za-11-april-agentsiya-fokus.html", "text": "***\r\nОт 09.30 часа, пред вход А6 на Националния дворец на културата, министърът за Българското председателство на Съвета на ЕС Лиляна Павлова, кметът на София Йорданка Фандъкова и посланикът на Нидерландия в България  Беа тен Тъшър ще открият цветна мозайка, изобразяваща логото на Българското председателство на Европейския съюз. \r\n***\r\nОт 10.00 часа в сградата на Министерски съвет ще се проведе редовното правителствено заседание. \r\n***\r\nОт 10.30 часа министърът на околната среда и водите Нено Димов ще открие в НДК вторият ден от Неформалния съвет по околна среда и води.\r\n***\r\nОт 11.30 часа, в зала 6 на НДК, Министър Лиляна Павлова ще представи постигнатото през първата половина на Българско председателство на Съвета на ЕС. \r\n***\r\nОт 13.00 часа в Интер Експо Център министърът на енергетиката Теменужка Петкова ще открие конференцията „Чиста енергия и индустриална конкурентоспособност за устойчиво развитие – Кохезия, конкурентоспособност и сигурност на доставките“.\r\n***\r\nОт 13.00 часа в Министерството на правосъдието министър Цецка Цачева ще проведе среща със синдикалните организации във връзка с окончателното разпределение на отпуснатите от правителството допълнителни 15 млн. лв. за възнаграждения на служителите в Главна дирекция „Изпълнение на наказанията“ и Главна дирекция „Охрана“.\r\n***\r\nОт 09.00 часа в Интер Експо Център ще се проведе конференция за криптовалути и дигитални финанси The Crypto CONF 2018.\r\n***\r\nОт 10.00 часа Началникът на отбраната генерал-лейтенант Андрей Боцев и заместник-министърът на отбраната Атанас Запрянов ще участват в годишната международна научна конференция на Военна академия „Г. С. Раковски”. Темата на научния форум тази година е „Предизвикателства пред ЕС и НАТО в контекста на радикализацията, тероризма и миграцията”.  \r\n***\r\nОт 10.00 часа в Галерия „Алма Матер“ ще бъде открита изложба по повод трите значими юбилея, които българската географска общност ще отбележи през 2018 г. \r\n***\r\nОт 10.00 часа III състав на Софийски градски съд ще проведе съдебно заседание по делото срещу Румен С., Младен П., Дейвид Г. и Петър И., обвинени в организиране и ръководене на организирана престъпна група. \r\n***\r\nОт 10.30 часа в залата на хотел „България“ председателят на Движение „Възраждане“ Костадин Костадинов ще даде пресконференция във връзка със задържането на добричлията Желяз Андреев и искането за екстрадирането му в САЩ. \r\n***\r\nОт 10.30 часа пред сградата на Министерството на земеделието, храните и горите ще се проведе фермерски фестивал под надслов „От фермата до висшата кулинария“.\r\n***\r\nОт 11.00 часа във Второ студио на БНР ще се състои пресконференция, посветена на 49-я конкурс за нова българска поп и рок песен „Пролет 2018“.\r\n***\r\nОт 11.00 пред Министерски съвет ще се проведе национален протест на хората с увреждания, които настояват за справедлива реформа. \r\n***\r\nОт 11.00 часа в Инфоцентър София2018 ще се проведе пресконференция за предстоящия Международен турнир по баскетбол за девойки в памет на легендарната българска спортистка „Ваня Войнова“.\r\n***\r\nОт 11.00 часа в зала 2 в Националния дом на науката и техниката (ул. „Г. С. Раковски“ №108) Министерство на правосъдието организира встъпителна пресконференция по проект „Реализиране на Централизирана автоматизирана информационна система „Съдебен статус“, финансиран от Оперативна Програма „Добро управление”, чрез Европейския социален фонд.\r\n***\r\nОт 12.00 часа Улицата на занаятите „Песента на колелетата“ ще приюти един от най-атрактивните български занаяти – майсторството на народния музикален инструмент гайда. Демонстрацията ще бъде направена от майстора на автентични български музикални инструменти от Пловдив – Пламен Петракиев, под вълшебните звуци на гайдарския състав „Петко Войвода“.\r\n***\r\nОт 12.00 часа в Столична библиотека с документална изложба от фондовете на библиотеката „Фолклорен летопис на София“ и с изпълнения на популярната вокална формация „Светоглас” ще бъде открита инициативата „Дни на нематериалното културно наследство”. \r\n***\r\nОт 13.30 часа в заседателната зала в сградата на ВСС (ул. „Екзарх Йосиф“ 12) ще се проведе редовното заседание на Прокурорската колегия на Съвета. \r\n***\r\nОт 16.30 часа в зала „София Гранд” на хотел „Маринела” ще се проведе Годишното общо събрание на членовете на Конфедерацията на работодателите и индустриалците в България – КРИБ. \r\n***\r\nОт 18.00 часа лидерът на БСП - София Калоян Паргов и членовете на Изпълнителното бюро на Градския съвет на столичните социалисти ще присъстват на церемонията за отбелязване на Йом Ашоа - Ден в памет жертвите на Холокоста и падналите герои и на 73-ата годишнина от освобождаването на концентрациония лагер Бухенвалд, организирани от ОЕБ \"Шалом\". Събитието ще се проведе в зала „Йерусалим“ на Еврейския културен дом (бул. „Александър Стамболийски“ №50).\r\n***\r\nОт 18.00 часа в Галерията на Съюза на българските художници ще  бъде открит Шестият национален конкурс „Алианц България“ за живопис, скулптура и графика.\r\n***\r\nОт 19.00 часа в арт депо „Червената точка“ ще бъде открита традиционната вече годишна изложба на арт групата ПРИНТ НЕСТ. Обединяващата тема тази година е FOOTloose  (в превод – необвързан, свободен).\r\n***\r\nОт 15.30 часа в Културен център „Морско казино“ за втора година ще се проведе викторина по английски език за учениците от първи клас в града.\r\n***\r\nОт 17.00 часа на ул. „Александровска“ на парковото пространство до Часовника потомци на спасени евреи ще издигнат в Бургас мемориал на благодарността в памет на достойните жители на града.\r\n***\r\nОт 18.00 часа в зала „Георги Баев“ на Културен център „Морско казино“ ще бъде представена книгата „75 години – незабравените лица на спасението“. В презентацията ще участват д-р Максим Бенвенисти, представители на Организацията на евреите в България „Шалом“ и фондация „Цедака“.\r\n***\r\nОт 19.00 часа в Културен дом на нефтохимика ще се проведе благотворителният концерт „Да подарим Надежда на Таня“ кауза в подкрепа на младата Таня, която страда от детска церебрална парализа.\r\n*** \r\nОт 19.00 часа в театралния салон на НЧ „Надежда 1869“ ще се проведе гостуване на драматичен театър Плевен „Любовта това съм аз” от Себастиен Тиери. \r\n*** \r\nОт 19.00 часа в Клуб 7 ще се проведе среща с художника Емил Калоянов.\r\n***\r\nОт 10.00 часа в Конферентната зала на Общински съвет-Враца, ще се проведе процедура чрез публично състезание за възлагане на обществена поръчка с предмет: „Доставка на декоративна растителност и цветя за нуждите на ОП „БКС” гр. Враца.\r\n***\r\nОт 17.00 часа в залата за временни и гостуващи изложби при РИМ-Враца ще бъда открита „Постъпления в РИМ-Враца“  - Традиционна изложба през 2017г.\r\n***\r\nОт 18.00 часа в голямата зала на Младежки дом ще бъде представена новата книга на Яна Кременска „Напук на сезона“.\r\n***\r\nОт 11.00 часа Окръжната прокуратура в Добрич ще внесе в Добричкия окръжен съд искане за временното задържане на Желяз А. за срок до 60 дни.29-годишният мъж е издирван със заповед за арест, издадена от Областния съд на Южен окръг на Флорида, САЩ, по две обвинения -  за измама към държавата и експорт на стоки без лиценз. \r\n***\r\nОт 11.30 часа в Народно читалище „Йордан Йовков“ ще се проведе презентация на Великденски обичаи. \r\n***\r\nОт 17.30 часа в присъствие на гражданите ще бъде открит първият саниран жилищен блок по \r\nНационалната програма за енергийна ефективност на многофамилни жилищни сгради – бл.36 в кв. „Дружба“.\r\n*** \r\nОт 9.30 часа Окръжен съд – Пазарджик ще заседава по делото срещу 14 обвиняеми за разпространение идеите на ИДИЛ.\r\n***\r\nОт 11.00 часа в Регионалния пресклуб на БТА ще се проведе пресконференция на Съюз на слепите в България - регион Плевен. \r\n***\r\nОт 9.00 часа в зала 2 на Окръжен съд ще се гледа делото срещу Илиян Р., обвинен в убийство \r\n***\r\nОт 10.00 часа ще се състои пресконференция в 4 корпус на ТУ - Пловдив, ул. \"Цанко Дюстабанов\" 25 Научна конференция на тема \"50 години безпилотна авиация в България\". Откриването е от 11.00 часа.\r\n***\r\nОт 10.30 часа в парк „Сърнена гора” в район Северен , заключен между улиците „Сърнена гора” №12,18 и „Златна панега” №12, ще започне изграждането на нова детска площадка.\r\n***\r\nОт 11.30 часа заместник-министърът на труда и социалната политика Зорница Русинова б ще се срещне с представители на бизнеса в града и областта, с които ще обсъдят темата „Бизнесът и работната сила – възможности за подкрепа”. След работната среща с представителите на  бизнеса, от 12.30 часа  заместник-министър Зорница Русинова ще даде пресконференция в Областна администрация Русе, Зала 1, пл. „Свобода“ № 6. \r\n***   \r\nОт 11.30 часа в спортен комплекс „Спорт Палас“ ще се състои  премиерата на филма „Острови на нормалността“ - описание на единствения по рода си в историята на българския спорт проект \" Скаут лига\". \r\n***   \r\nОт 18.00 часа в  зала „Сливен” Народно читалище „Зора 1860” организира представянето на продължението от поредицата на Георги Йорданов „Притаени мигове” - кн.2 „Откровения” . Събитието ще започне с кратък Великденски концерт на Смесен хор „Добри Чинтулов“. Входът е свободен.\r\n***\r\nОт 19.00 часа в салона на Държавен куклен театър – Сливен ще бъде представена премиерата на спектакъла „Красавицата и звяра“. \r\n***\r\nОт 11.00 часа в Регионалния пресклуб на БТА ще се проведе  пресконференция на директора на ТПП - Стара Загора Олег Стоилов, директора на РИО Татяна Димитрова и директора на Регионалната асоциация на ресторантьорите и хотелиерите Вени Асенова.\r\n***\r\nОт 18.30 часа в залата на Регионална библиотека „Захарий Княжески“ Благотворителен концерт-базар, чиято цел е набиране на средства за нашите „Детски читални на колела“. \r\n***\r\nОт 11.00 часа в зала 2 на Областна администрация Шумен ще се проведе заседание на  Областния съвет за намаляване риска от бедствия.\r\n***\r\nОт 13.30 часа  традиционната вече инициатива „Лесовъд за един ден“ ще се проведе пред Информационния център на Природен парк „Шуменско плато“ в местността Кьошковете.", "date": "2018.04.10", "title": "Предстоящи събития в страната за 11 април (Агенция „Фокус“)"}
{"url": "http://www.focus-news.net/news/2018/04/10/2509615/sliven-opasnost-ot-padashti-kamani-ima-po-patya-sliven-ichera-gradets.html", "text": "Опасност от падащи камъни има по пътя Сливен – Ичера – Градец, съобщиха от Областно пътно управление-Сливен. Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства.\r\nИнтензивен е трафикът в Сливенска област. Пътните настилки са сухи и нормално проходими.\r\nПо пътя Новоселец – Раднево се извършват ремонтни дейности.", "date": "2018.04.10", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/04/10/2509603/reuters-britanski-ministar-zayavi-che-voennata-namesa-v-siriya-e-zhiv-vapros.html", "text": "Британското правителство обсъжда военна намеса заедно със съюзниците си в Сирия в отговор на предполагаемото нападение с химическо оръжие в Източна Гута край Дамаск. Това бе заявено от цитираният от  Reuters британски министър на международното развитие Пени Мордонт.\r\nНа въпрос дали подкрепя военната намеса след предполагаемото нападение в град Дума Мордонт заяви, че „това е жив въпрос в момента и е нещо, което британското правителство наблюдава и обсъжда и ние със сигурност го дискутираме с нашите международни партньори“.\r\n„Подобен вид клане не е приемливо и каквото и да направим в бъдеще по отношение на отговорните за него, моята грижа е да не повтаряме тези зверства и ще направим всичко, за да защитим тези мъже, жени и деца“, заяви тя.  Виктор Турмаков", "date": "2018.04.10", "title": "Reuters: Британски министър заяви, че военната намеса в Сирия е „жив въпрос“"}
{"url": "http://www.focus-news.net/news/2018/04/10/2509616/veliko-tarnovo-remontni-deynosti-se-izvarshvat-po-patya-mezhdu-selata-samovodene-i-obedinenie.html", "text": "Ремонтни дейности на асфалтовата настилка се извършват по пътя между селата Самоводене и Обединение. От Агенция „Пътна инфраструктура“ призовават чрез Радио „Фокус“ – Велико Търново водачите да карат с повишено внимание и съобразена скорост. На място е поставена необходимата сигнализация, а дейностите трябва да приключат до края на април. Условията за пътуване в региона са нормални. Времето е ясно и слънчево. Настилките са сухи и нормално проходими. Трафикът е изключително натоварен. Полицейски служители следят за правилното осъществяване на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nТежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между село Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли.Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик.\r\nЛуиза ТРАНЧЕВА", "date": "2018.04.10", "title": "Велико Търново: Ремонтни дейности се извършват по пътя между селата Самоводене и Обединение"}
{"url": "http://www.focus-news.net/news/2018/04/10/2509614/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.10", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/10/2509617/sofiya-zapochva-miene-na-stolichniya-okolovrasten-pat.html", "text": "От 23.30 часа ще започне миене на Софийския околовръстен път в участъка от с. Кокаляне до бул. \"Сливница\". Това съобщиха от пресцентъра на Столична община. Дейността ще се извършва през нощта и ще продължи в рамките на четири нощи. \r\nСъздадена е временна организация на движението, за да се подсигури нормално протичане на дейностите по почистване. \r\nОт Общината призовават водачите на моторни превозни средства да се движат със съобразена скорост и да бъдат внимателни при придвижването си.  \r\nСтоличен инспекторат ще контролира качеството при изпълнение на работата.", "date": "2018.04.10", "title": "София: Започва миене на Столичния околовръстен път"}
{"url": "http://www.focus-news.net/news/2018/04/10/2509618/blagoevgrad-obshtinata-obezopasi-rayona-okolo-4-darveta-na-ploshtad-georgi-izmirliev-zaleti-s-preparat-s-neyasen-proizhod.html", "text": "Служители на Община Благоевград, РИОСВ и РСПБЗН направиха оглед в района на четирите дървета, които бяха залети с препарат, с неясен към момента произход. Теренът е ограден с обезопасителни ленти. Това съобщиха от пресцентъра на Общината. От почвата, намираща се в зелената площ на пл. „Георги Измирлиев“, се отстранява горният слой, като  проба от същия ще бъде изпратен за анализ. Вандалският акт бе извършен в малките часове на 8 срещу 9 април. Предстои да бъдат установени лицата, залели тревната площ с препарат.", "date": "2018.04.10", "title": "Благоевград: Общината обезопаси района около 4 дървета на площад „Георги Измирлиев“, залети с препарат с неясен произход"}
{"url": "http://www.focus-news.net/news/2018/04/10/2509609/alsat-m-makedoniya-spored-hashim-tachi-doyde-vreme-za-istorichesko-sporazumenie-mezhdu-kosovo-i-sarbiya.html", "text": "Косовските ръководители оценяват диалога със Сърбия за необходимостта да се нормализират двустранните отношения. На конференция, озаглавена „Сценарий за големия финал между Косово и Сърбия“ те подчертаха ниския интерес от сръбска страна към междудържавното споразумение, предава македонската медия  „Алсат-М“.\r\n„Дойде време за историческо споразумение между Косово и Сърбия. Няма и не може да има „статукво“ или замразени въпроси. Тази година трябва да се въведе времева рамка за подписване на договора. Това споразумение в Косово ще има тежестта на взаимно признаване“, заяви косовският президент Хашим Тачи.\r\nОт друга страна, лидерът на партия „Самоопределение“ Албин Курти заяви, че Белград възнамерява да раздели Косово и че неговата страна не трябва да отстъпи, за да си осигури място  в някоя международна организация. Виктор Турмаков", "date": "2018.04.10", "title": "„Алсат-М“ (Македония): Според Хашим Тачи „дойде време за историческо споразумение между Косово и Сърбия“"}
{"url": "http://www.focus-news.net/news/2018/04/10/2509622/gd-granichna-politsiya-trafikat-e-intenziven-na-gkpp-kulata-na-vhod-i-izhod.html", "text": "На българо-гръцката граница трафикът е интензивен на ГКПП \"Кулата\" на вход и изход. Това съобщиха за Агенция \"Фокус\" от ГД \"Гранична полиция\". На българо-сръбската, българо – македонската, на българо – турската  на българо – румънската  граница трафикът е нормален на всички контролно-пропускателни пунктове.", "date": "2018.04.10", "title": "ГД \"Гранична полиция\": Трафикът е интензивен на ГКПП \"Кулата\" на вход и изход"}
{"url": "http://www.focus-news.net/news/2018/04/10/2509620/ministar-ekaterina-zaharieva-v-abu-dabi-pokanih-sheyh-abdulla-bin-zayed-al-nahayan-v-balgariya-i-se-nadyavam-skoro-da-ni-poseti.html", "text": "Поканих министъра на външните работи на Обединените арабски емирства шейх Абдулла бин Зайед ал-Нахаян в България и се надявам скоро да ни посети. Това каза пред журналисти министърът на правосъдието Екатерина Захариева след като откри 77-ото българско посолство, намиращо се в Абу Даби, столицата на Обединените арабски емирства (ОАЕ), предаде репортер на Агенция \"Фокус\". Министър Захариева очерта кои са най-важните моменти от визитата ѝ в Обединените арабски емирства. „Откриването на посолството, което стана за доста кратък период от решението и аз съм благодарна на нашите приятели в емирствата за бързата реакция и подкрепата, която получихме. Много важно за най-голямата българска общност в Близкия Изток – след 7 години преговори се постигна съгласие за взаимно признаване на свидетелствата за моторни превозни средства. Това е нещо, което е много важно и практично за 7 000 българи, които живеят тук. Подписахме споразумение между министерствата на външните работи за редовни политически консултации, защото ОАЕ са лидер в региона“. Министър Захариева допълни, че по време на визитата са обсъждани и много неща, свързани с борбата срещу радикализацията и мерките, които трябва бъдат предприети, включително от Европа. „Радикализацията не е проблем само на този регион от света, а е проблем на целия свят“, подчерта министър Захариева и изведе на преден план и необходимостта от подписване на споразумение за насърчаване на инвестициите.", "date": "2018.04.10", "title": "Министър Екатерина Захариева в Абу Даби: Поканих шейх Абдулла бин Зайед ал-Нахаян в България и се надявам скоро да ни посети"}
{"url": "http://www.focus-news.net/news/2018/04/10/2509626/nimh-utre-shte-preobladava-slanchevo-vreme-no-v-sledobednite-chasove-na-mesta-shte-prevali-i-pregarmi-maksimalnite-temperaturi-shte-sa-mezhdu-23-i-28.html", "text": "Атмосферното налягане ще се понижава, ще стане по-ниско от средното за април. През нощта ще има разкъсана средна и висока облачност. Почти тихо, с минимални температури между 7° и 12°. Утре ще преобладава слънчево време с временни увеличения на облачността, по-значителни над Източна България. В следобедните часове над планинските райони в западната половина от страната ще се развива купеста и купесто-дъждовна облачност и на отделни места ще превали и прегърми. Ще духа слаб юг-югоизточен вятър. Топло, с максимални температури между 23° и 28°, по-хладно по Черноморието. Това съобщи за Агенция \"Фокус\" дежурният синоптик в Националния институт по метеорология и хидрология (НИМХ) при БАН Анна Дякова. Над Черноморието ще има разкъсана облачност, след обяд намаляваща на места до предимно слънчево. Ще духа слаб югоизточен вятър. Максималните температури ще са 13°-15°. Температурата на морската вода е 10-12°. Вълнението на морето ще бъде около 2 бала.\r\nНад планините ще преобладава слънчево време, с временни увеличения на облачността. В следобедните часове над масивите в западната половина на страната ще се развива купеста и купесто-дъждовна облачност и на отделни места ще превали и прегърми. Ще духа слаб до умерен юг-югозападен вятър. Максималната температура на височина 1200 метра ще около 17°, на 2000 метра – около 9°.\r\nПрез следващите дни ще преобладава слънчево време. В следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. Ще се задържи топло, с минимални температури между 7° и 12° и максимални – предимно между 23° и 28°; по-ниски ще бъдат по Черноморието – между 12° и 17°. Още в четвъртък вятърът ще се ориентира от изток, ще бъде предимно слаб; на места в Дунавската равнина и по Черноморието ще има краткотрайна сутрешна мъгла. До края на седмицата вятърът ще се запази с източна компонента, в източните райони - умерен. В западната половина от страната температурите ще се задържат по-високи от обичайните, докато от североизток ще започне захлаждане.", "date": "2018.04.10", "title": "НИМХ: Утре ще преобладава слънчево време, но  в следобедните часове на места ще превали и прегърми, максималните температури ще са между 23° и 28°"}
{"url": "http://www.focus-news.net/news/2018/04/10/2509628/veliko-tarnovo-blizo-6300-turisti-sa-posetili-krepostta-tsarevets-prez-pochivnite-dni-okolo-velikden.html", "text": "6272 туристи са посетили крепостта Царевец във Велико Търново през почивните дни около Великден. Това съобщи за Радио „Фокус“ – Велико Търново Соня Петрова, главен уредник в Отдел „Връзки с обществеността“ в Регионалния исторически музей. Тя посочи, че преобладават българските туристи. „Изключително много семейства са разгледали крепостта. Около стотина деца в предучилищна и училищна възраст до 4-ти клас са преминали през Царевец със своите родители. От чуждестранните туристи преобладават румънците и испанците“, обясни Соня Петрова. Сред другите посещавани туристически обекти във Велико Търново по време на Великденските празници е Мултимедийният посетителки център „Царевград Търнов“. Той е посетен от общо 557 туристи. Отново преобладаващата част от тях са българи. Няколко организирани групи са разгледали Никополис ад Иструм, Трапезица и Арбанаси. Соня Петрова подчерта, че всички туристически обекти във Велико Търново и околността са работили през почивните дни около празника. Тя припомни, че крепостта Царевец е отворена за посещения 365 дни в годината. Единствено на 31 декември и 1 януари обектът работи на половин работен ден. „Това е единственият музей в България, макар и на открито, които работи без почивен ден“, каза още Соня Петрова.\r\nНадежда КРЪСТЕВА", "date": "2018.04.10", "title": "Велико Търново: Близо 6300 туристи са посетили крепостта Царевец през почивните дни около Великден"}
{"url": "http://www.focus-news.net/news/2018/04/10/2509627/politico-angela-merkel-zayavi-che-nyama-da-ima-severen-potok-2-bez-izyasnyavane-na-tranzitnata-rolya-na-ukrayna.html", "text": "Германският канцлер Ангела Меркел заяви, че газопроводът „Северен  поток -2“ не може да бъде изграден, ако Украйна загуби важността си на транзитна държава на газ за Европа, предава  Politico.\r\n„Ясна съм, че „Северен поток-2“ няма да бъде възможен без изясняване на бъдещата транзитна роля на Украйна“, заяви Меркел пред журналисти в Берлин след срещата си с украинския председател Петро Порошенко. Тя допълни, че е представила в понеделник пред руския президент Владимир Путин същото послание.\r\nТова е промяна в тона на германския ръководител, който в миналото е описвал проекта като чисто икономически. „Това не е само икономически проблем, но има и политически измерения“, допълни тя.  Виктор Турмаков", "date": "2018.04.10", "title": "Politico: Ангела Меркел заяви, че няма да има „Северен поток-2“ без изясняване на транзитната роля на Украйна"}
{"url": "http://www.focus-news.net/news/2018/04/10/2509619/tehran-times-spored-vanshniya-ministar-na-iran-sasht-tarsyat-povod-da-atakuvat-siriya.html", "text": "Иранският външен министър Мохамад Джавад Зариф заяви, че САЩ си търсят повод да предприемат военни действия срещу сирийското правителство. Неговите думи са отговор на тези на президента на САЩ Доналд Тръмп, заявил, че САЩ ще предприемат мерки в отговор на възможното нападение с химическо оръжие в Източна Гута, пише   Tehran Times.\r\n„Иран има ясна позиция срещу химическото оръжие и осъжда употребата му“, заяви Зариф, опровергавайки обвиненията на САЩ, че Иран е съучастник в нападението. Същевременно той обвини САЩ, че прехвърлят терористи от „Ислямска държава“ в други региони, за да ги използват. \r\n„Подобна политика и последствията от нея може да бъде опасна за международния мир и сигурност, както и за самите САЩ“, предрече министърът.  Виктор Турмаков", "date": "2018.04.10", "title": "Tehran Times: Според външния министър на Иран САЩ търсят повод да атакуват Сирия"}
{"url": "http://www.focus-news.net/news/2018/04/10/2509630/sliven-chudotvornata-ikona-na-sveta-bogoroditsa-skoroposlushnitsa-shte-bade-donesena-za-poklonenie-na-28-april.html", "text": "Чудотворната икона на Света Богородица „Скоропослушница“ ще бъде донесена за поклонение в Сливенска епархия, съобщиха от канцеларията на Сливенската Митрополия. Иконата ще бъде достъпна за вярващите от 28 април до 20 май. Осветена е в манастира „Дохиар“, където от десети век се намира оригиналната икона. През 1915 г. точно копие на иконата е подарено на църквата „Св. Александър Невски“ в украински град Ананиев. Иконата на Света Богородица „Скоропослушника“ помага при трудни житейски и семейни ситуации, за забременяване и благоденствие за раждане и много други нужди.", "date": "2018.04.10", "title": "Сливен: Чудотворната икона на Света Богородица „Скоропослушница“ ще бъде донесена за поклонение на 28 април"}
{"url": "http://www.focus-news.net/news/2018/04/10/2509625/vidin-s-normalna-intenzivnost-e-trafikat-na-trite-granichni-punkta-v-oblastta.html", "text": "С нормална интензивност е трафикът  на трите гранични пункта във Видинска област, няма натрупване на тежкотоварни автомобили на пункт „Дунав мост 2“, каза за Радио „Фокус“ – Видин дежурният служител в „Гранична полиция“. На двата пункта на границата със Сърбия – „Връшка чука“ и „Брегово“, трафикът е спокоен, като преминават предимно леки автомобили и от двете страни на границата.\r\nАнна ЛОЗАНОВА", "date": "2018.04.10", "title": "Видин: С нормална интензивност е трафикът  на трите гранични пункта в областта"}
{"url": "http://www.focus-news.net/news/2018/04/10/2509632/veska-maradzhieva-direktor-dnevniyat-tsentar-za-palnoletni-litsa-e-edna-ot-sotsialnite-uslugi-za-horata-s-uvrezhdaniya-v-obshtina-kazanlak.html", "text": "Дневният център за пълнолетни лица с увреждания е една от целия спектър социални услуги предлагани от Община Казанлък за хората с увреждания. Това каза за Радио „Фокус“ директорът на Центъра Веска Мараджиева. Тя поясни, че има възможност за обгрижване през деня или почасово, в зависимост от потенциала, нуждите и желанието на потребителите. Основните занимания са насочени към подобряване качеството на техния живот, свързани с развиване на умения за самопомощ. За всеки един от потребителите, които са 15, е изготвен индивидуален план за грижи, който позволява да бъдат развити съответните способности, съобразно неговия дефицит, увреждане. Мараджиева посочи, че основното занимание е трудотерапия. „На нашите потребители това им дава голяма радост и усещането, че са полезни, че са достойни и те се гордеят с всяко нещо, което изработя. Показват го, защото това ги кара да се чувстват нормални хора“. \r\nОсвен 15-те потребители, които ползват услугите на Центъра към този момент, той има капацитет да поеме и още нуждаещи се от почасова грижа. За потребителите на центъра се грижат 6 души персонал – психолог, трудотерапевт, арт- терапевт, рехабилитатор, медицинска сестра, гледачи. „Грижите са на високо ниво, персоналът работи много сърцато с потребителите. Всичките ни усилия са насочени към добруването на нашите младежи“, каза още Мараджиева.\r\nСлавяна ГАЙДАРОВА", "date": "2018.04.10", "title": "Веска Мараджиева, директор: Дневният център за пълнолетни лица е една от социалните услуги за хората с увреждания в Община Казанлък"}
{"url": "http://www.focus-news.net/news/2018/04/10/2509611/afp-ozho-shte-izprati-ekip-koyto-da-razsledva-dannite-za-predpolagaemata-upotreba-na-himichesko-orazhie-v-siriya.html", "text": "Организацията за забрана на химическо оръжие (ОЗХО) съобщи, че „скоро“ ще разположи комисия за установяване на фактите в контролирания от опозицията град Дума около предполагаемата употреба на химическо оръжие срещу цивилни, предава  AFP.\r\n„Техническият секретариат е поискал от Сирия да проведе необходимата подготовка за мисията“, съобщава ОЗХО в официално свое заявление.\r\n„Екипът се подготвя скоро да бъде разположен в Сирия“, добавят от организацията.  Виктор Турмаков", "date": "2018.04.10", "title": "AFP: ОЗХО ще изпрати екип, който да разследва данните за предполагаемата употреба на химическо оръжие в Сирия"}
{"url": "http://www.focus-news.net/news/2018/04/10/2509629/reuters-ear-frans-predlaga-povishenie-na-zaplatite-na-sluzhitelite-si-v-opit-da-prekrati-stachkite.html", "text": "Авиокомпания „Еър Франс“ заяви, че ще повиши предложеното пред профсъюзите повишение на заплатите в опит да прекрати стачките, които до момента и струват 170 милиона евро, предава  Reuters.\r\nПревозвачът съобщи, че няма да повиши заплатите с един, а с два процента. Профсъюзите настояват за повишение от шест процента. \r\nВ момента служителите на авиокомпанията протестират вече седми ден.  Виктор Турмаков", "date": "2018.04.10", "title": "Reuters: „Еър Франс“ предлага повишение на заплатите на служителите си в опит да прекрати стачките"}
{"url": "http://www.focus-news.net/news/2018/04/10/2509633/ministar-predsedatelyat-boyko-borisov-provede-telefonen-razgovor-s-prezidenta-na-kosovo-hashim-tachi.html", "text": "В телефонен разговор косовският президент Хашим Тачи увери министър-председателя Бойко Борсов, че Косово няма за цел да започва никакви конфликти или въоръжени атаки. Това съобщиха от правителствената информационна служба. Разговорът идва малко след срещата между българския премиер и сръбския президент Александър Вучич в Мостар, където двамата се обединиха за мир и европейска перспектива за страните от Балканите. Тачи благодари на Борисов за усилията, които полага за развитието и европейската интеграция на страните от Западните Балкани и го увери, че от Косово може да очаква само сътрудничество и помощ в тази насока. Той подчерта, че ще съдейства както за Срещата на върха на тема Западни Балкани, която България подготвя като председател на Съвета на ЕС на 16 и 17 май в София, така и за мирния и ползотворен диалог за изглаждане на разногласията между Прищина и Белград. Борисов и Тачи се обединиха около нуждата от мир, просперитет и евроатлантическа перспектива за региона и допълниха, че ще работят за това неуморно. Двамата обсъдиха и възможността за бъдеща работна среща, на която по-детайлно да се обсъди ситуацията.", "date": "2018.04.10", "title": "Министър-председателят Бойко Борисов проведе телефонен разговор с президента на Косово Хашим Тачи"}
{"url": "http://www.focus-news.net/news/2018/04/10/2509635/varna-turisticheskiyat-bransh-v-grada-se-podgotvya-za-lyato-2018.html", "text": "Туристическият бранш във Варна се подготвя за „Лято 2018“. Това каза за Радио „Фокус“ – Варна проф. Стоян Маринов, член на УС на Варненска туристическа камара. „Проведе се студентска трудова борса в „Колежа по туризъм“. В Икономическия университет имаше „Дни на кариерата“ три поредни дни“, посочи той. Професор Маринов отбеляза, че в тях са участвали много фирми, като голяма част от тях са били туристически. По думите му фирмите са останали доволни от организираното събитие, защото са успели да съберат кандидати за съответните позиции, за които търсят. „Говорим за качествени кадри, на позиции, които са над обикновените изпълнителски“, коментира Стоян Маринов. „Предстои да започнат и срещи със съответните институции, които упражняват контрол върху качеството на туристическия продукт. Те ще бъдат под егидата на Дирекция „Туризъм“ към Община Варна, по инициатива съответно на Варненска туристическа камара“, поясни той. „Министърът на туризма също ще направи съответните обиколки, но всичко това ще се случи след Великденските празници, през този период, които се оказва „мъртъв“ до началото на туристическия сезон – началото на месец май“, каза още Стоян Маринов.", "date": "2018.04.10", "title": "Варна: Туристическият бранш в града се подготвя за „Лято 2018“"}
{"url": "http://www.focus-news.net/news/2018/04/10/2509623/veska-maradzhieva-dneven-tsentar-za-litsa-s-uvrezhdaniya-kazanlak-vazhno-e-horata-s-uvrezhdaniya-da-badat-ravnopravni-chlenove-na-obshtestvoto.html", "text": "За всички нас, които се грижим за хора с увреждания, е важно те да бъдат оценявани по достойнство и да бъдат равноправни членове на обществото, в това число - и да полагат труд, според своя потенциал и възможност, каза за Радио „Фокус“ Веска Мараджиева, директор на дневните центрове за деца и пълнолетни хора с увреждания в Казанлък, по повод реформата в областта на Медицинската експертиза. В този смисъл тя поясни, че никой от тях не иска да бъде консуматор, но не е сигурно до каква степен подготвяните промени ще помогнат това да се случи. \r\n„Всички сме наясно с възможностите за започване на работа на човек с увреждане. Да, дадена бе възможност  да се наемат на работа хора с увреждания, но работните места са твърде малко. Освен това, къде отива индивидуалният подход към човека с увреждане, той не може да бъде толкова работоспособен, колкото са здравите хора, неговият темп е по-бавен, неговата заболеваемост е по-честа“, посочи Мараджиева. Тя поясни, че това ги прави по – непривлекателни и работодателите отбягват да наемат на работа хора с увреждания. Мараджиева изказа и притесненията си от възможността хората да загубят превилетгиите си. „Преминаването на ТЕЛК комисии, което е на три години е свързано с редица неудобства и усложнения, най – малкото от факта, че не винаги минаването на ТЕЛК комисия е в рамките на изтичащото решение. Между двете решения се получават разлики във времето, които понякога са в рамките на една година. В този период човекът с увреждания е без никакъв доход, той изцяло е зависим от грижите на хората, които се грижат за него, с които той живее. Тези хора в повечето случаи са на постоянна лекарствена терапия. Тук вече става въпрос за физическото оцеляване на човек с увреждания, докато чака да дойде новото експертно решение, което ще му даде минималния доход – инвалидна пенсия в рамките на около 120 лв. Кой ще се грижи за тези хора, ако те живеят сами“, коментира Мараджиева. Тя изрази и съмнения ,че въвеждайки тази промяна, това вероятно би поставило в риск големи групи от хора с увреждания, които съдбата е ощетитла по някакъв начин, но те искат да бъдат достойни членове на обществото. \r\nВеска Мараджиева поясни, че близките на хора с увреждания, които посещават Дневния център за пълнолетни лица с увреждания в Казанлък изказват своите откровени притеснения от готвените промени, защото те се чувстват онеправдани заради своите деца, притеснени: “ Виждат, че усилията на държавата са насочени към грижа отново за хора от малцинствени групи, а не за нашите деца, които по една или друга причина са с увреждане“, каза Мараджиева.\r\nСлавяна ГАЙДАРОВА", "date": "2018.04.10", "title": "Веска Мараджиева, Дневен център за лица с увреждания-Казанлък : Важно е хората с увреждания да бъдат равноправни членове на обществото"}
{"url": "http://www.focus-news.net/news/2018/04/10/2509636/alsat-m-spored-zoran-zaev-ne-e-vazmozhno-makedoniya-da-se-prisaedini-kam-nato-pod-imeto-byurm.html", "text": "Македонският министър-председател Зоран Заев заяви, че страната му не трябва да се надява, че е реалистично да се присъедини към НАТО, без да разреши спора за името с Гърция, предава македонският излъчващ на албански език телевизионен канал   „Алсат-М“.\r\n\"Когато тук беше генералният секретар на НАТО Столтенберг, той каза, че по този начин нещата няма да се получат. И това е честен подход. Да, знаем, аз знам, гражданите на Македония  знаят, че ако не намерим решение на проблема, който Гърция има с нашето конституционно име, ние покана за членство в НАТО няма да получим“, заяви Зоран Заев.\r\nТой допълни, че за него червените линии в спора за името са достойнство и идентичността. За хода на преговорите той допълни, че редовно информира и опозицията, която, заедно с президента Георге Иванов. Виктор Турмаков", "date": "2018.04.10", "title": "„Алсат-М“: Според Зоран Заев не е възможно Македония да се присъедини към НАТО под  името БЮРМ"}
{"url": "http://www.focus-news.net/news/2018/04/10/2509637/pernik-26-godishen-mazh-e-zadarzhan-sled-kato-v-imota-mu-sa-namereni-mnozhestvo-pochinali-kucheta.html", "text": "26-годишен мъж е задържан за 24 часа, след като в имота му са намерени множество починали кучета в различна степен на разложеност. Това съобщиха от ОДМВР-Перник. Намерени са и живи животни, който са иззети и настанени в Общински кастрационен център. Служители на Първо РУ и представители на Общински инспекторат са действали по сигнал на граждани. Работата по документиране на случая продължава.", "date": "2018.04.10", "title": "Перник: 26-годишен мъж е задържан, след като в имота му са намерени множество починали кучета"}
{"url": "http://www.focus-news.net/news/2018/04/10/2509621/afp-savetat-za-sigurnost-na-oon-shte-glasuva-po-izklyuchvashti-se-proektorezolyutsii-na-sasht-i-na-rusiya-po-siriya.html", "text": "Съветът за сигурност на ООН ще гласува по взаимоизключващи се проекторезолюции в отговор на възможната употреба на химическо оръжие в Сирия, предава  AFP.\r\nРусия представя две предложения относно употребата на химическо оръжие в Сирия, докато САЩ ще представят собствена проекторезолюция, с която ще се установи комисия, която да идентифицира извършителите. \r\nГласуването ще се проведе в 15:00 часа нюйоркско време (22 часа българско).  Виктор Турмаков", "date": "2018.04.10", "title": "AFP: Съветът за сигурност на ООН ще гласува по изключващи се проекторезолюции на САЩ и на Русия по Сирия"}
{"url": "http://www.focus-news.net/news/2018/04/10/2509634/24-vesti-makedoniya-pozhar-e-izbuhnal-v-ministerstvoto-na-pravosadieto-na-makedoniya.html", "text": "Пожар е избухнал в помещение на четвърти етаж на Министерството на правосъдието на Македония, където се намира архивът на институцията, а след това се е разпространил по целия етаж на  сградата, предава скопският телевизионен канал   „24 Вести“.\r\nПо предварителна информация на място са пристигнали пожарни, линейки и полиция. Улицата на която се намира министерството е отцепена. Всички служители са евакуирани от сградата. \r\nПожарникарите се опитват да стигнат до горящите части на сградата и да предотвратят разпространението им на петия етаж. Засега са причинени материални щети, които все още предстои да бъдат определени. На четвъртия етаж има архив, кабинетът на министъра е на трети етаж, а заместникът и Дирекцията за изпълнение на санкциите са на пети етаж. Виктор Турмаков", "date": "2018.04.10", "title": "„24 Вести“ (Македония): Пожар е избухнал в Министерството на правосъдието на Македония"}
{"url": "http://www.focus-news.net/news/2018/04/10/2509631/beliyat-dom-donald-tramp-i-tereza-mey-nyama-da-pozvolyat-himicheskite-ataki-v-siriya-da-prodalzhat.html", "text": "Белият дом съобщи, че президентът на САЩ Доналд Тръмп и министър-председателят на Великобритания Тереза Мей по време на разговор са се разбрали да сложат край на нападенията с химическо оръжие в Сирия, начертавайки „червена линия“ пред възможно военно действие, предава  AFP.\r\n„Президентът и министър-председателят се разбраха да не позволяват употребата на химическо оръжие да продължава“, пише в официално заявление на Белия дом, издадено след телефонния разговор между двамата политици. Виктор Турмаков", "date": "2018.04.10", "title": "Белият дом: Доналд Тръмп и Тереза Мей няма да позволят химическите атаки в Сирия да продължат"}
{"url": "http://www.focus-news.net/news/2018/04/10/2509624/the-hill-siriyskata-armiya-e-nashtrek-sled-zaplahite-na-sasht-za-raketen-udar.html", "text": "Сирийските правителствени сили са на високо равнище на готовност, след като президентът на САЩ Доналд Тръмп заплаши с военно действие заради възможната употреба на химическо оръжия в страната, пише  The Hill.\r\nЛивански политик, който има връзки със сирийското правителство заяви, че Сирия предприема предавателна подготовка, защото очаква ограничен удар от страна на САЩ. Сирийското правителство е поканило ОЗХО да посети страната и да провери дали наистина е имало химическото нападение в град Дума. \r\nПо-рано Тръмп отмени насроченото си посещение в Южна Америка, за да остане в САЩ, за да реши реакцията си спрямо случващото се. Виктор Турмаков", "date": "2018.04.10", "title": "The Hill: Сирийската армия е нащрек след заплахите на САЩ за ракетен удар"}
{"url": "http://www.focus-news.net/news/2018/04/10/2509643/aktsenti-v-sutreshniya-blok-dobro-utro-balgariya-na-11-april.html", "text": "Във Военната академия „Г. С. Раковски” ще се проведе Международна конференция за предизвикателствата пред ЕС и НАТО в контекста на радикализацията, тероризма и миграцията. А след броени дни Академията ще чества своята 106-та годишнина. С началника на Военната академия генерал-майор Груди Ангелов ще разговаряме за основните акценти в конференцията и за историята на Академията. През изминалата седмица десетки загинаха или бяха ранени в резултат на химическа атака в сирийския град Дума. Сирия и Русия отрекоха информацията. Международната общност реагира остро, а Съветът за сигурност на ООН заседава извънредно. Имало ли е химическа атака в град Дума, какво пречи да се потвърди или отхвърли това? Кой печели от атаката? Ще потърсим отговор на тези и на други въпроси от арабиста проф. Владимир Чуков и председателя на Центъра за Балкански и Черноморски изследвания Алекс Алексиев. След 8.30 със Зорница Славова от Института за пазарна икономика ще поговорим за изследването й на професионалното образование и реалностите в икономиката. Защо досега не е правено такова изследване и каква е комуникацията с Министерството на образованието и науката. Здравословният начин на живот и добрата здравна хигиена са актуални теми през последните години. По-малко внимание обаче се обръща на проблемите, които имаме със зъбите и грижата за тях. Повече по темата ще научим от репортажа на колегата от Радио „Фокус“ – Пирин Кристина Миткова. За поредна година в Карлово ще се проведе „Маратон на четенето“. С кои автори и заглавия ще могат да се срещнат любителите на книгата, ще чуем от репортажа на колегата Весела Кръстева от Радио „Фокус“ – Пловдив.\r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.04.10", "title": "Акценти в сутрешния блок „Добро утро, България“ на 11 април"}
{"url": "http://www.focus-news.net/news/2018/04/10/2509638/plyus-info-makedoniya-vanshnite-ministri-na-makedoniya-i-na-gartsiya-shte-provedat-na-12-april-sreshta-v-ohrid.html", "text": "Външните министри на Македония и на Гърция Никола Димитров и Никос Кодзиас ще проведат среща на 12 април в Охрид, предава скопският телевизионен канал  „Плюс Инфо“.\r\nМакедонското външно министерство съобщава, че срещата ще се проведе в рамките на непрекъснатия диалог за разрешаването на спора за името, както и за цялостното подобряване на отношенията между двете страни Виктор Турмаков", "date": "2018.04.10", "title": "„Плюс Инфо“ (Македония): Външните министри на Македония и на Гърция ще проведат на 12 април среща в Охрид"}
{"url": "http://www.focus-news.net/news/2018/04/10/2509659/makfaks-makedoniya-tri-pomeshteniya-v-ministerstvoto-na-pravosadieto-na-makedoniya-sa-opozhareni.html", "text": "Командирът на пожарната служба на Македония Звонко Томевски заяви, че след потушаването на пожара в Министерството на правосъдието са били изгорени три стаи на четвърти етаж, предава македонската медия \"Макфакс\".\r\n В потушаването на огъня са участвали с 11 превозни средства и 25 пожарникари.\r\nТомевски обясни, че пожарът бързо е поставен под контрол въпреки сложността на обекта. Виктор Турмаков", "date": "2018.04.10", "title": "\"Макфакс\" (Македония): Три помещения в Министерството на правосъдието на Македония са опожарени"}
{"url": "http://www.focus-news.net/news/2018/04/10/2509642/plyus-info-makedoniya-pozharat-v-ministerstvoto-na-pravosadieto-na-makedoniya-e-potushen.html", "text": "Пожарът в сградата на министерството на правосъдието на Македония е локализиран, съобщава скопският телевизионен канал „Плюс Инфо“.\r\nПожарът обхванал кабинети четвърти етаж на сградата. Няма пострадали, защото всички служители са евакуирани. Виктор Турмаков", "date": "2018.04.10", "title": "„Плюс Инфо“ (Македония): Пожарът в министерството на правосъдието на Македония е потушен"}
{"url": "http://www.focus-news.net/news/2018/04/10/2509660/pochina-kompozitorat-toncho-rusev.html", "text": "След кратко боледуване, дни преди рождения си ден, днес ни напусна композиторът Тончо Русев. Това написа семейството му в официалната страница на композитора във „Фейсбук“. „Написал над хиляда песни, спечелил десетки престижни награди на български и международни музикални конкурси, Тончо Русев оставя диря в българската естрадна музика. Голям музикант, но преди всичко той беше и голям човек. Почивай в мир!“, написаха още сем. Русеви.", "date": "2018.04.10", "title": "Почина композиторът Тончо Русев"}
{"url": "http://www.focus-news.net/news/2018/04/10/2509663/pazardzhik-sedmoto-izdanie-na-natsionalnite-praznitsi-na-profesionalnoto-folklorno-izkustvo-shte-se-provede-ot-2-do-11-may-v-grada.html", "text": "Седмото издание на Националните празници на професионалното фолклорно изкуство ще се проведе от 2 до 11 май на сцената на ДКТ „К. Величков“.  Това съобщиха от Община Пазарджик. Десетдневният форум, който е единствен по рода си в България, се провежда през 4  години – период, през който  професионалните ансамбли обновяват изцяло  своя  репертоар. В Празниците ще  вземат участие всички професионални ансамбли от България. Предвижда се след форума да се организира работна среща, на която експерти и ръководители на професионалните състави да направят анализ на нивото на професионалните ансамбли в момента, както и да формулират актуалните проблеми в тях.  Националните  празници  на  професионалното  фолклорно  изкуство  ще  бъдат  богата  и  красива  панорама  на  всички  региони  с  характерните  за  тях  особености  и  нюанси. Ще  бъдат  приятна  и  вълнуваща  среща с популярни и любими  композитори,  хореографи, певци,  инструменталисти  и  танцьори,  творческа  среща  с  художествени  ръководители  и  артисти  за  обмяна  на  опит,  за  разговори  по  актуални  проблеми  на  фолклора.", "date": "2018.04.10", "title": "Пазарджик: Седмото издание на Националните празници на професионалното фолклорно изкуство ще се проведе от 2 до 11 май в града"}
{"url": "http://www.focus-news.net/news/2018/04/10/2509665/republikamakedoniya-kakvo-tarsi-turski-letatelen-aparat-na-gratski-ostrovi.html", "text": "Източници гръцкото правителство съобщиха, че турският хеликоптер снощи е прелетял ниско над Ро, но не е нарушил въздушното пространство на Гърция. Същият източник добавя за  откриването на огън от гръцката армия като \"предупреждение\", предава македонската медия \"Република\". \r\nИзточници от гръцкото министерство на отбраната  потвърдиха пред местни медии, че инцидентът се е случи късно снощи в 22.30 часа.\r\nСпоред същите източници, не става дума за \"голямо събитие\", въпреки че турският хеликоптер по време на нощния полет в близост до островите е имал изгасени светлини и е представлявал риск за катастрофа.\r\n\"Ние реагирахме предпазливо и делото приключи\", - заявиха източници от кабинета на гръцкия премиер.\r\nГръцките медии по-рано съобщиха, че хеликоптерът на турската брегова охрана е летял ниско над остров Ро, разположен близо до брега на Турция. Когато гръцките граничари чули шум от хеликоптер в непосредствена близост от около 100 до 200 метра, веднага реагирали с изстрели по турския хеликоптер, за да се отдалечи. Виктор Турмаков", "date": "2018.04.10", "title": "\"Република\"(Македония): Какво търси турски летателен апарат  на гръцки остров?"}
{"url": "http://www.focus-news.net/news/2018/04/10/2509661/tv21-makedoniya-andrey-kovachev-otnosno-izkazvane-na-makedonskiya-ministar-na-obrazovanieto-po-tozi-nachin-nyama-da-razberem-s-bivshite-komunisti-na-tito.html", "text": "Българският евродепутат Андрей Ковачев реагира остро на вчерашното изявление на министъра на образованието на Македония Рената Доксовска, че историческите факти в учебниците няма да се променят, предава македонският телевизионен канал \"ТВ21\"\r\n\"По този начин няма да разберем с бившите комунисти на Тито. Не можете да продължите да лъжете в книги, както в Македония, така и в България\", написа Ковачев в своя профил в социалната мрежа \"Фейсбук\".\r\nПо-рано министърът заяви, че ще се определят всички грешки, които съществуват в учебниците, но историческите факти няма да се променят. Виктор Турмаков", "date": "2018.04.10", "title": "\"ТВ21\" (Македония) Андрей Ковачев относно изказване на македонския министър на образованието: \"По този начин няма да разберем с бившите комунисти на Тито\""}
{"url": "http://www.focus-news.net/news/2018/04/10/2509666/makfaks-makedoniya-predsedatelyat-na-vmro-dpmne-zayavi-pred-delegatsiya-ot-es-che-makedoniya-se-otdalechava-ot-evropeyskata-programa.html", "text": "Председателят на опозиционната македонска партия на ВМРО-ДПМНЕ Християн Мицковски е провел работна среща с посланика на ЕС в Македония Самоел Жбогар и посланиците на страните членки на ЕС, предава скопското електронно издание Макфакс\r\nНа срещата е била обсъдена политическата и икономическата ситуация в страната, а Мицковски е критикувал властта във връзка с реформите, които, според него, отдалечават Македония от европейския дневен ред.\r\n\"Липсата на демократичен капацитет, както и неосъществяването на реформите, отдалечават държавата от европейския дневен ред и ни слагат в редиците на най-корумпираните държави\", заяви Мицковски и добави, че икономическите политики водят до обедняване на гражданите.\r\nМицковски подчерта, че ВМРО-ДПМНЕ е политическа партия, която смята, че е в  стратегически интерес за  Македония, колкото се може по-скоро да стане част от Европейския съюз и ще подкрепи лично всеки процес, който е в тази посока. Виктор Турмаков", "date": "2018.04.10", "title": "\"Макфакс\" (Македония): Председателят на ВМРО-ДПМНЕ заяви пред делегация от ЕС, че Македония се отдалечава от европейската програма"}
{"url": "http://www.focus-news.net/news/2018/04/10/2509640/prof-aleksandar-marinov-mozhe-da-se-nalozhi-balgarskoto-pravitelstvo-da-vzima-resheniya-po-mnogo-po-slozhni-vaprosi-ot-tozi-sas-sluchaya-skripal.html", "text": "Може да се наложи българското правителство да взима решения по много по-сложни въпроси от този със случая „Скрипал“, прогнозира в интервю за Радио „Фокус“ политологът проф. Александър Маринов. Той допълни, че за разлика от други държави, които категорично са обосновали своята позиция по този случай, България необяснимо шикалкави. Според него не се очаква промяна в позицията на правителството по случая, освен ако не се появят нови обстоятелства. В момента на дневен ред са нови вълнения, които за съжаление, са все по-притеснителни, уточни проф. Маринов.\r\n„Не мисля, че България винаги трябва да е между първите изразили позиция. Съществува йерархия на държавите, включително пряко засегнати, пряко ангажирани и др. Има доста други въпроси, за които си заслужава България да има позиция и още повече, че в момента носим отговорност като страна председателстваща ЕС. За предстоящата среща и за състоянието за Западните Балкани ще се наложи България да вземе трудни и отговорни решения“ каза проф. Александър Маринов. Той допълни, че това, което става на Западните Балкани, трябва да се използва като поука относно начина, по който се определят приоритетите. Защото формално погледнато България има 4 приоритета, но се говори по само един от тях.", "date": "2018.04.10", "title": "Проф. Александър Маринов: Може да се наложи българското правителство да взима решения по много по-сложни въпроси от този със случая „Скрипал“"}
{"url": "http://www.focus-news.net/news/2018/04/10/2509668/d-r-svetoslav-spasov-zabolekar-neglizhiraneto-na-ustnata-higiena-mozhe-da-dovede-do-seriozni-zdravoslovni-problemi.html", "text": "Неглижирането на устната хигиена може да доведе до сериозни здравословни проблеми, затова е важно да научим децата си още от малки да полагат грижи за зъбите си. Това каза за Радио „Фокус“ – Пирин зъболекарят д-р Светослав Спасов. По думите му грижите включват на първо място хигиена. „Трябва да създадем навик на децата още от малки да си мият зъбите правилно и по-дълго време“, коментира той. Зъболекарят допълни, че при децата миенето на зъбите се приема като досадно задължение, което трябва да се отметне набързо. „Изключително важно е да се наблюдава оралното здраве при децата, дори и при възрастните. Трябва при проблем със зъбите да се посети стоматологичния кабинет навреме, преди проблема да е станал много по-сериозен и трудно решим“, допълни той. Д-р Спасов подчерта, че симптомите за проблем на зъбите могат да бъдат: болка при натиск или чувствителност от топло и студено. Той допълни, че е по-добре детето или възрастен да нямат проблем и да се прегледат профилактично, отколкото да се потърси помощ вече в крайния стадии на проблем, когато вече е с напреднал процеса до гангрена или пулпит. „Тогава лечението ще е по-дълго, по-неприятно за децата и понякога може да се стигне до отток или състояния, което изисква антибиотично лечение и доста неприятни усещания“, каза още д-р Светослав Спасов.\r\nКристина МИТКОВА", "date": "2018.04.10", "title": "Д-р Светослав Спасов, зъболекар: Неглижирането на устната хигиена може да доведе до сериозни здравословни проблеми"}
{"url": "http://www.focus-news.net/news/2018/04/10/2509662/na-neformalna-sreshta-ekoministrite-ot-es-otchetoha-neobhodimostta-ot-preminavane-ot-viziya-kam-realni-deystviya-za-podobryavane-kachestvoto-na-vazduha-obzor.html", "text": "На неформалната среща екоминистрите от ЕС отчетоха нуждата от преминаване от визия към реални действия за подобряване качеството на въздуха. Именно качеството на атмосферния въздух бе първата тема на първата сесия на Неформалния Съвет по околна среда, който е част от програмата на Българското председателство на Съвета на Европейски съюз. Събитието бе открито в НДК от домакина - министър Нено Димов. Според него ефективните действия за подобряване на качеството на въздуха изискват дълбоки промени както в политиките, така и в начина на живот и мислене. Министърът отчете, че са различни причините, водещи до проблемните нива за замърсяване на въздуха. След срещата министърът заяви, че мерките за подобряване качеството на въздуха не са унифицирани и това прави предизвикателството по-голямо. Той обърна внимание, че хората, общините, държавата и Европейската комисия са четирите нива за решаване на проблема с чистотата на въздуха. От своя страна еврокомисарят по околна среда, морско дело и рибарство Кармену Вела заяви, че ЕК прави много за подобряване качеството на въздуха. Комисарят посочи, че Комисията подкрепя държавите членки в постигането на стандартите в мерки не само дискусия и диалог, но и техническа помощ. Той обърна внимание, че ЕК оказва и  финансова подкрепа по темата. \r\nВ началото на Неформалния Съвет по околна среда бе подписано програмно споразумение за новия програмен период по финансовия механизъм на Европейското икономическо пространство (ЕИП) между България и страните Исландия, Лихтенщайн и Норвегия. Това бе първото програмно споразумение между страната ни и страните донори. От българска страна споразумението подписа министърът на околната среда и водите Нено Димов, а от страните донори - държавният секретар на министерството по въпросите на климата и околната среда на Норвегия Атлъ Хамар. След подписването на документа министърът на околната среда и водите Нено Димов заяви, че това споразумение не е само правен акт, а израз на доверие между страните донори и МОСВ. Той отчете, че новата програма „Околна среда и изменение на климата“ цели чрез ресурса от 30,5 млн. лв. да изпълни мерки за управление на отпадъците. От своя страна Атлъ Хамар  заяви, че 30% от безвъзмездната помощ по споразумението за новия програмен период е насочена към климата, околната среда и нисковъглеродните емисии. Част от програмата бе и откриването на кампанията „re НДК -Рециклирай! Културно е“, която е част от инициативата на МОСВ срещите и събитията в рамките на Председателството да се провеждат под мотото „без пластмасови продукти\". Със старта на кампанията бяха открити и три артинсталации, разположени в различни пространства на НДК, които са изработени от пластмасови отпадъци, получени на територията на сградата.\r\nДеница КИТАНОВА", "date": "2018.04.10", "title": "На неформална среща екоминистрите от ЕС отчетоха необходимостта от преминаване от визия към реални действия за подобряване качеството на въздуха (ОБЗОР)"}
{"url": "http://www.focus-news.net/news/2018/04/10/2509669/24-vesti-makedoniya-neobhodimo-li-e-prerazglezhdane-na-uchebnitsite-po-geografiya-i-istoriyai.html", "text": "Трябва да се преразгледат учебниците по история и география в основното и средното образование на Македония, спорят част от преподавателите, след като министърът на образованието и науката Рената Десковска заяви, че няма да има промени на учебниците по тези предмети, коментира македонската медия  \"24 Вести\" .\r\nЧаст от преподавателите смятат, че това е необходимо, тъй като книгите са пълни с грешки, а има и такива, които вместо да сближават, отдалечават Македония от нейните съседи.\r\n\"Македония трябва отново да поеме тази инициатива, водеща роля в съвременното изобразяване на историята, освободена от всички стереотипи, предразсъдъци, омраза, по начин, който ще бъде близък до съвременните социални движения, до европейската интеграция и до свързването на хората чрез научни методи\", смята професор Ненад Новковски.\r\nСлед ратификацията на договора за добросъседство между Македония и България, един от въпросите, който привлече вниманието на обществеността е промяната в съдържанието и историческите факти в учебниците по история, в частта, която засяга двете страни. Десковска  заяви по-рано, че все още не е искано преразглеждане на съдържанието в учебниците по история и география.\r\n\"Ние не сме започнали такива процеси, нито никой официално ни е попитал\", заяви министърът. . Виктор Турмаков", "date": "2018.04.10", "title": "\"24 Вести\" (Македония): Необходимо ли е преразглеждане на учебниците по география и история?"}
{"url": "http://www.focus-news.net/news/2018/04/10/2509670/dobrich-do-20-april-se-priemat-risunki-za-uchastie-v-oblastniya-konkurs-narisuvay-prikazka-posveten-na-130-godini-ot-rozhdenieto-na-poetesata-dora-gabe.html", "text": "До 20 април се приемат рисунки за участие в областния конкурс „Нарисувай приказка“, посветен на 130 години от рождението на поетесата Дора Габе. Обявен е от Регионалния исторически музей в Добрич, предаде кореспондентът на Радио „Фокус” – Варна. В конкурса според регламента му могат да участват деца в предучилищна възраст, разпределени в две групи – от 3 до 5 години и от 6 до 7 години. Всеки участник има възможност да представи до две рисунки по творби на Дора Габе. Рисунките се представят за участие в конкурса в Дом-паметника „Йордан Йовков“. Изискванията, на които трябва да отговарят, са публикувани на сайта на РИМ-Добрич и в профила на музея във Фейсбук. Предвидени са предметни награди. Победителите ще бъдат обявени на 1 май тази година на сайта на РИМ. Най-интересните рисунки ще бъдат експонирани във фоайето на литературния музей. Там ще се състои награждаването на победителите на 3 май. \r\nЖулиета НИКОЛОВА", "date": "2018.04.10", "title": "Добрич: До 20 април се приемат рисунки за участие в областния конкурс „Нарисувай приказка“, посветен на 130 години от рождението на поетесата Дора Габе"}
{"url": "http://www.focus-news.net/news/2018/04/10/2509664/ekspres-makedoniya-makedoniya-i-gartsiya-sa-se-dogovorili-po-10-ot-14-tochki-po-spora-za-imeto-klyuchat-e-v-erga-omnes.html", "text": "Според гръцките медии по време на преговорите между Атина и Скопие за различията за името на Македония, двете страни са постигнали пълно съгласие за 10 от 14 точки, а ключът на договора се намира в гръцкото искане решението да важи \"ерга омнес\", съответно и за външно, и за вътрешно ползване, предава македонското електронно издание   \"Експрес\" .\r\n\"На практика двете страни вече са постигнали пълно съгласие за 10 от 14 точки от преговорите, които, обаче, се отнасят предимно на въпроси от ниска политика, като съвместните действия в областта на висшето образование, енергетиката, технологиите, трансграничното сътрудничество и културата. Четирите останали, разбира се, са критични: името (вероятно \"Горна Македония\" без превод), обхватът на употреба (\"ерга омнес\"), промяната на Конституцията и международните отношения (т.е. НАТО, ЕС и ООН) \", пише гръцкият журналисти Василис Недос в статия, озаглавена \"Заев и четирите\" неприятности\".\r\n\"За тази цел, както стана ясно след последния контакт между външните министри Никос Кодзиас и Никола Димитров, бяха създадени две експертни комисии. На масата има преамбюл, който се опитва да се върне обратно. Съобщава се, че това е разграничение между древна, древна Македония, която е гръцка и съвременна, географска Македония, която включва три държави. В нея след това се заселват славянски племена, т.е. на територията на днешна Македония, която очевидно заема част от географска Македония \", се добавя в анализа, преди да се стигне до ключово значение за успеха на преговорите, според автора.\r\n\"Ключът към преговорите остава \"ерга омнес\". Според информираните източници г-н Заев се съгласява с него, но със\"звезди\", свързани главно с вътрешната употреба. Накратко, БЮРМ иска да запази правото да използва думата \"Македония\" в страната по различни причини . Това ще позволи издаването на дипломи, удостоверения и други официални документи, в които \"Македония\" ще оцелее след евентуалното решение на името \", обяснява Недос. Виктор Турмаков", "date": "2018.04.10", "title": "\"Експрес\" (Македония): Македония и Гърция са се договорили по 10 от 14 точки по спора за името, ключът е в \"ерга омнес\""}
{"url": "http://www.focus-news.net/news/2018/04/10/2509641/ministerstvo-na-zdraveopazvaneto-ottegli-promenite-za-meditsinskata-ekspertiza-protestat-na-horata-s-uvrezhdaniya-ostava-obzor.html", "text": "Организации на хората с увреждания се обявиха против внесените промени в Правилника и наредбата за медицинската експертиза. Те заявиха, че ще протестират пред Министерски съвет утре, с искане за справедлива реформа. Хората с увреждания настояват да отпаднат формулировката \"определяне на работоспособност\" и планираното разделяне на медицинската експертиза. Според тях въвеждането на оценка на работоспособността няма да доведе до разкриване на работни места за хора с увреждания, а до загуба на правото на инвалидна пенсия. Във въвеждането на оценка на работоспособността, те виждат единствено постигане на бюджетни икономии в НОИ. В отговор министърът на труда и социалната политика Бисер Петков опроверга твърдението, че промените ще доведат до отнемане на инвалидни пенсии. Той обясни, че въвеждането на системата за експертиза на работоспособността има за цел да подобри условията за реализация на хората с увреждания на пазара на труда. „Лице, което може да работи и което отговаря на условията за получаване на пенсия за инвалидност, няма да бъде лишено от възможността да я получава“, изтъкна той.\r\nСлед заявените намерения на хората с увреждания да протестират, от Министерството на здравеопазването обявиха, че изтеглят промените за медицинската експертиза. Решението идва след среща при премиера Бойко Борисов и по негово указание. Здравният министър Кирил Ананиев заяви, че целта на министерството е не да ощетява правата на инвалидите, а да въведе справедливост и завишен контрол. Да се повиши ефективността на разходване на средствата, а оттам обемът и качеството на медицинската експертиза. Социалният министър Бисер Петков допълни, че промените целят справедливо разпределяне на ресурса, насочен към хората с увреждания. Той уточни, че не се предвижда преосвидетелстване на хората с решения от ТЕЛК. Двамата министри ще се срещнат с представители на хората с увреждания. Бисер Петков - в четвъртък, а Кирил Ананиев - в петък. Въпреки изтеглянето на промените, национален протест на хората с увреждания ще има. Те ще протестират утре, под прозорците на Министерски съвет от 11.00 часа. В протеста са заявили участие организации от цялата страна.\r\nБиляна ИВАНОВА", "date": "2018.04.10", "title": "Министерство на здравеопазването оттегли промените за медицинската експертиза, протестът на хората с увреждания остава (ОБЗОР)"}
{"url": "http://www.focus-news.net/news/2018/04/10/2509639/eduar-filip-zverstvata-v-siriya-tryabva-da-badat-posreshtnati-sas-silna-obedinena-i-tselenasochena-reaktsiya-ot-mezhdunarodnata-obshtnost.html", "text": "Френският министър-председател Едуар Филип заяви, че зверствата в Сирия трябва да бъдат посрещнати „със силна, обединена и целенасочена реакция“ от международната общност, пише Washington Post.\r\n„Съюзниците на режима имат силна отговорност за клането“, заяви Филип по време на реч пред долната камара на френския парламент.  Според него международното право „е било нарушено за пореден път“ в Сирия. Същевременно той не спомена възможността за военна намеса в страната. \r\nПрезидентът на САЩ Доналд Тръмп и френският му колега Еманюел Макрон са говорили два пъти по телефона за последните два дни, за да обсъдят въпросите, свързани със Сирия. Виктор Турмаков", "date": "2018.04.10", "title": "Едуар Филип: Зверствата в Сирия трябва да бъдат посрещнати със силна, обединена и целенасочена реакция от международната общност"}
{"url": "http://www.focus-news.net/news/2018/04/10/2509672/afp-beliyat-dom-iska-konkretni-stapki-predi-da-obmisli-premahvaneto-na-tarifite-za-kitay.html", "text": "От Белия дом заявиха, че са необходими \"конкретни стъпки\" от страна на китайските лидери, преди Вашингтон да обмисли премахването на тарифите за вноса на стоки от Китай, предава AFP.\r\n\"Ние сме окуражени от думите, но искаме да видим конкретни стъпки и конкретни действия\", заяви говорителят на Белия дом Сара Сандърс, малко след като държавният глава Доналд Тръмп похвали \"любезните думи\" и \"просветлението\" на китайския си колега Си Дзинпин.\r\n\"Искаме да видим нещо повече от реториката\", добави Сандърс, като поясни, че докато това не се случи, тарифите ще останат в сила.", "date": "2018.04.10", "title": "AFP: Белият дом иска \"конкретни стъпки\" преди да обмисли премахването на тарифите за Китай"}
{"url": "http://www.focus-news.net/news/2018/04/10/2509667/emanyuel-makron-ako-ima-frenski-udari-po-siriya-tselite-shte-sa-himicheskite-predpriyatiya-na-rezhima.html", "text": "Президентът на Франция Еманюел Макрон заяви, че страната му ще удря единствено химическите предприятия на сирийското правителство, ако реши да нанесе удар заради възможните нападения с химическо оръжие срещу сирийската опозиция в Източна Гута, предава  AFP.\r\nМакрон уточни, че ще реши „в близките дни“ каква да е реакцията му.\r\n„Нашето решение няма да бъде насочено срещу съюзниците на режима. Ние няма да атакуваме никого, а по-скоро ще нанесем удари върху химическите възможности на режима“, добави президентът и уточни, че „не искаме ескалация“. Виктор Турмаков", "date": "2018.04.10", "title": "Еманюел Макрон : Ако има френски удари по Сирия, целите ще са химическите предприятия на режима"}
{"url": "http://www.focus-news.net/news/2018/04/10/2509671/afp-rusiya-nalozhi-veto-na-predlozhenieto-na-oon-za-razsledvane-na-himicheskata-ataka-v-siriya.html", "text": "Русия наложи вето на проекторезолюция на Съвета за сигурност на ООН, която трябваше да започне разследване на химическата атака в Сирия, предава AFP.\r\nТова е 12-ят път, в който Русия използва правото си на вето, за да блокира действия срещу своя съюзник Сирия.Йонислав Дочев", "date": "2018.04.10", "title": "AFP: Русия наложи вето на предложението на ООН за разследване на химическата атака в Сирия"}
