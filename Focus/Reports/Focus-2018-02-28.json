{"url": "http://www.focus-news.net/news/2018/02/28/2494438/afp-naftogaz-specheli-delo-sreshtu-gazprom-v-stokholmskiya-arbitrazhen-sad.html", "text": "Киев спечели победа в сряда в последната съдебна битка с Русия за транзита на газ, като Стокхолмският арбитражен съд отреди „Газпром“ да изплати на „Нафтогаз“ над 4 милиарда долара, предава AFP.\r\nАрбитражният съд, който разглежда многостранното дело, се разпореди „Газпром“ да изплати на украинския газов оператор „Нафтогаз“ 4,63 млрд. долара за това, че не е доставила количествата газ, за които страните са се споразумели, заявиха от украинската енергийна компания.\r\n„Газпром“ ще трябва да изплати общо 2,56 млрд долара на „Нафтогаз““, се казва още в съобщението на украинците.\r\nAFP припомня, че решението на по-ниската инстанция по делото е било „Нафтогаз“ да изплати около 2 млрд долара на руския газов гигант.\r\nФренската агенция уточнява също, че решенията на Арбитражния съд в Стокхолм не са публични и техните детайли се разкриват само по желани на страните и от самите тях. До сряда вечерта от „Газпром“ не са коментирали случая.\r\nПревод и редакция:", "date": "2018.02.28", "title": "AFP: „Нафтогаз“ спечели дело срещу „Газпром“ в Стокхолмския арбитражен съд"}
{"url": "http://www.focus-news.net/news/2018/02/28/2494408/global-times-kitay-podgotvya-yadren-samoletonosach.html", "text": "Според държавна отбранителна компания на Китай, бъдещият самолетоносач във ВМС на страната ще бъде захранван с ядрено гориво, пише  Global Times.\r\n„Китайската корабостроителна корпорация обяви, че планира да „ускори процеса на постигане на технологически постижения за ядрени самолетоносачи“. Това е първият случай, при който китайска отбранителна компания, държавна собственост, заявява открито, че има ядрени самолетоносачи в дневния си ред. \r\nВоенните експерти смятат, че Китай вече е постигнал напредък в развиването на технологиите за подобен боен кораб. Може би скоро и официалните власти в Пекин ще потвърдят информацията.\r\n„Мисля, че може да се каже, че Китай е извършил сериозни пробиви при въвеждането на ядрена енергия на големите кораби“, смята военният експерт Ли Джие. \"В бъдеще, националните интереси на Китай ще продължат да се разширяват. Без флотилия големи ядрени кораби китайските военноморски сили няма да  могат да плават дълго време в далечни води,\" допълни той. Виктор Турмаков", "date": "2018.02.28", "title": "Global Times: Китай подготвя ядрен самолетоносач"}
{"url": "http://www.focus-news.net/news/2018/02/28/2494414/tass-postoyanniyat-predstavitel-na-siriya-v-oon-nareche-detinshtina-informatsiyata-che-stranata-mu-si-satrudnichi-sas-severna-koreya-za-proizvodstvoto-na-himichesko-orazhie.html", "text": "Постоянният представител на Сирия при ООН Башар Джаафари опроверга информацията на вестник „Ню Йорк Таймс“ за това, че между страната му и Северна Корея има сътрудничество за развитие на химическо оръжие, предава ТАСС.\r\n„Това са практически детинщини – този доклад, където се говори, че съществува сътрудничество по химическия въпрос между моята страна и Северна Корея“, заяви Джаафари по време на заседание на Съвета за сигурност на ООН. Според него тези обвинения вече са се чували „като дежа-вю“.\r\n„Струва ми се, че „Ню Йорк Таймс“ не знаят какво се случва по света“, допълни той.  Виктор Турмаков", "date": "2018.02.28", "title": "ТАСС: Постоянният представител на Сирия в ООН нарече „детинщина“ информацията, че страната му си сътрудничи със Северна Корея за производството на химическо оръжие"}
{"url": "http://www.focus-news.net/news/2018/02/28/2494410/predstoyashti-mezhdunarodni-sabitiya-za-1-martagentsiya-fokus.html", "text": "Председателят  на Европейската комисия Жан-Клод Юнкер приключва балканското си турне в София. Ще проведе пресконференция с българския министър-председател Бойко Борисов.\r\n*** Среща на председателите на партиите в дясната коалиция преди парламентарните избори от 4 март в Италия. Ще присъстват Силвио Берлускони и Матео Салвини.\r\n*** Новият председател на Федералния резерв на САЩ Джеръм Пауъл ще проведе изслушване пред Конгреса.\r\n*** Министър-председателят на Нова Зеландия Джакинда Ардърн ще посети Австралия.\r\n***", "date": "2018.02.28", "title": "Предстоящи международни събития за 1 март(Агенция „Фокус“)"}
{"url": "http://www.focus-news.net/news/2018/02/28/2494413/ivan-peev-hudozhestvena-galeriya-smolyan-restavriranata-kartina-rodopska-svatba-s-razmeri-4-na-25-metra-risuvana-predi-60-godini-shte-bade-predstavena-v-grada.html", "text": "Реставрираната огромна картина на художника Анастас Стайков „Родопска сватба“, рисувана преди 60 години, ще бъде представена скоро в Смолян. Това каза в интервю за Радио „Фокус“ – Смолян директорът на Художествена галерия – Смолян, Иван Пеев. Това ще бъде най-интересното събитие при нас за годината и ще се казва „Завръщане след 60 години“. „Самата картина има много интересна история. Художникът я е рисувал в продължение на няколко години от 1951 до 1958 г. Представена е за първи път на изложба в Пловдив. Тя е огромна, като размерите й са 4 метра на 2,5 метра“, поясни Пеев. Той отбеляза, че в продължение на две години картината е реставрирана в София от група реставратори. Очаква се доставка на рамката за голямата картина и таблата към нея, които показват каква е била картината в началото и как е минала реставрацията със снимки и текстове. „В най-скоро време реставрираната картина ще бъде представена пред жителите на Смолян. Десетки години картината стоя в това състояние, но намерихме начин и средства да я реставрираме, защото мястото й е при нас – в Художествената галерия – Смолян“, каза още Иван Пеев.\r\nНели ГЕРГЬОВСКА", "date": "2018.02.28", "title": "Иван Пеев, Художествена галерия – Смолян: Реставрираната картина „Родопска сватба“ с размери 4 на 2,5 метра, рисувана преди 60 години, ще бъде представена в града"}
{"url": "http://www.focus-news.net/news/2018/02/28/2494411/poveche-finansovi-investitsii-v-kulturnata-sfera-shte-iskat-ministrite-na-kulturata-na-darzhavite-chlenki-na-es-obzor.html", "text": "Повече финансови инвестиции в културната сфера ще искат министрите на културата на държавите членки на Европейския съюз. Това стана ясно по време на Неформалния съвет на министрите на културата в ЕС, който беше част от календара на Българското председателство на Съвета на ЕС. Председател на събитието беше министър Боил Банов, а сред гостите освен министрите, бяха още и европейският комисар по образованието, културата, младежта и спорта Тибор Наврачич и председателят на комисията на Европейския парламент по образованието и науката Петра Камерверт. Срещата протече в два панела – по време на първият се проведе дискусия относно утвърждаването на чувството за принадлежност към Европа чрез културата, а тема на втория разговор бяха възможностите за мобилизиране на енергията и потенциала на младите хора в опазването на европейските ценности чрез култура.\r\nМинистър Боил Банов посочи, че културата има потенциала да бъде водеща сила в спешната нужда от сплотяване на европейските общества. По думите му тя е важен фактор за устойчивото развитие ЕС, защото създава не само духовни общности, но и работни места. „Дълбоко вярвам, че културата има първостепенна роля за бъдещето на ЕС и България, защото тя е универсален език на взаимно разбирателство и от нас зависи подобряването на условията за нейното развитие, както и насърчаването на междукултурния диалог. За тази цел е необходимо достатъчно европейско финансиране, динамични културни програми като „Творческа Европа“ и подход към културното наследство, който да споява, а не да разединява. Има много добре написани европейски документи, те звучат убедително и красиво, но без целенасочени действия красивите фрази са мъртво родени. Затова искам да призова за съвместна конкретна работя, която намери израз и в днешната среща“, каза още министър Банов.\r\nЕврокомисарят Тибор Наврачич посочи, че 2018 г. е важна година за културната политика на ЕС, защото е обявена за Европейска година на културното наследство. „Има широк консенсус сред културните министри, че културата на европейско ниво трябва да получи по-голямо финансиране, но е трудно да убедим финансовите министри. Но ще се опитаме да убедим както тях, така и министър-председателите да инвестират повече в нея“, каза още Наврачич и посочи, че трябва да се работи по изграждане образа на културата не само като развлекателно хоби, но и като полезна политика, която да допринесе за социалното сближаване. „Да не забравяме и друг важен елемент на сътрудничество – диалогът с основните участници. Трябва заедно да работим за изграждане на бъдещето на Европа. Европа, към която гражданите да усещат, че наистина принадлежат“, обясни Наврачич.\r\nПо време на срещата председателят на Комитета по Култура и образование на Европейския парламент Петра Камерверт също коментира, че общественото финансиране за култура не е достатъчно и уточни, че това затруднява достъпа на европейските граждани до нея. „Струва ми се, че финансирането е жертва на егоизма на отделни хора, а недостигът му се отразява неблагоприятно. Нека да насърчим междукултурния диалог в нашето общество, както и трансграничния подход на учителите и творците, защото натрупаният житейски опит е изключително важен\", каза още Камерверт.\r\nПо време на срещата министрите и делегатите разгледаха „Салона на музеите“ в НДК, който е част от културната програма на Българското председателство на Съвета на ЕС и представя специална селекция от музейните сбирки на 40 столични и регионални музеи и галерии.\r\nЦветилена СИМЕОНОВА", "date": "2018.02.28", "title": "Повече финансови инвестиции в културната сфера ще искат министрите на културата на държавите членки на ЕС (ОБЗОР)"}
{"url": "http://www.focus-news.net/news/2018/02/28/2494412/evrodeputatite-ot-gerbenp-asim-ademov-i-andrey-kovachev-otkriha-izlozhbata-bosilegrad-predi-i-sega-mezhdunaroden-detski-velikdenski-festival-eksponirana-v-ep-obzor.html", "text": "В Европейския парламент в Брюксел бе открита изложбата „Босилеград преди и сега – Международен детски Великденски фестивал”. Културната проява е организирана от сдружение „ГЛАС” Босилеград съвместно с българските евродепутати от ГЕРБ/ЕНП Асим Адемов и Андрей Ковачев. Поводът е юбилейният „XXV Международен детски Великденски фестивал”– Босилеград 2018, който тази година ще се проведе от 2 до 10 април. \r\n„Искам специално да ви благодаря за това, че през всичките тези години, вие, които живеете в Босилеград, не забравихте България. Винаги я носите в сърцето си. Не забравихте обичаите, традициите, за което сме ви благодарни и признателни”, обърна се към организаторите евродепутатът Асим Адемов по време на откриването. По думите му още по-хубаво е, че тази изложба се свързва и с предстоящия празник на България – 3 март. „Много е важно и символно, че точно тук, в сърцето на Европа, отпразнуваме 140 години от Освобождението на България и възраждането на българската държавност”, заяви Адемов и отбеляза, че този юбилей съвпада и с Българското председателство на Съвета на ЕС. Той подчерта, че един от основните приоритети на председателството е интеграцията на Западните Балкани в ЕС и българските евродепутати полагат всички усилия това да се случи. \r\n„Много е важно на Балканите да не показваме кой е по-велик от другия, а да работим за просперитета на която и да било страна на границата”, обърна се евродепутатът Андрей Ковачев към гостите на откриването. Той призова това, което ни е разделяло в миналото, да остане в миналото, а инерцията от него да не засенчва бъдещето. „За това се радвам, че заедно с нашите приятели, партньори, съседи и колеги от Сърбия можем да се обединим, да празнуваме заедно нашите традиции и да не оставяме тези разделителни линии от миналото да бъдат водещи в настоящето и бъдещето ни”, заяви Ковачев.  Според него трябва да работим за това границите на Балканите да станат символични, както е в западната част на европейския континент. \r\n„За малкия Босилеград е огромна чест, че има възможност в сърцето на Европа да покаже това, което прави най-добре през последните 20 и повече години”, заяви по време на откриването Александър Димитров, председател на сдружение „ГЛАС”. Той благодари на евродепутатите за подкрепа и подчерта: „Благодарение на нея можем да вървим напред”.\r\nОрганизаторите споделят, че специално за юбилея се подготвя изключително богата културно-забавна програма, която ще бъде официално представена към средата на месец март. Те се надяват, че Босилеград, със своята историческа и настояща съдба, може да бъде една нестандартна туристическа дестинация, която е провокация, а според тях неговите жители заслужават съпричастност и подкрепа. \r\nИзложбата премиерно е била показана през април 2011 г. в Народното събрание на България, но е обиколила и много други български градове - Банско, Перник, Раднево, София, Русе, Пловдив. Тя е била експонирана и в чужбина, там, където има традиционни български общности: Молдова – Комрат, Украина – Болград, Македония – Скопие и Битоля и Сърбия – Босилеград.\r\nПредстоящият Юбилеен „XXV Международен детски Великденски фестивал” се очаква да посрещне над 800 деца от Сърбия, България, Македония, Румъния, Молдова, Унгария, Украйна, Албания, Гърция и Кипър. \r\nИван ЛАЗАРОВ", "date": "2018.02.28", "title": "Евродепутатите от ГЕРБ/ЕНП Асим Адемов и Андрей Ковачев откриха изложбата „Босилеград преди и сега – Международен детски Великденски фестивал”, експонирана в ЕП (ОБЗОР)"}
{"url": "http://www.focus-news.net/news/2018/02/28/2494415/vidin-17-000-lv-e-sumata-na-neizplatenite-trudovi-vaznagrazhdeniya-prez-mesets-yanuari-v-oblastta.html", "text": "17 000 лв. е сумата на неизплатените трудови възнаграждения през месец януари във Видинска област, съобщиха за Радио „Фокус“ – Видин от Дирекция „Инспекция по труда“ – Видин. Две са предприятията в областта, които през изминалия месец са забавили изплащането на работните заплати. След намесата на Инспекцията по труда са изплатени 32 000 лв., като това са задължения за минал период.\r\nВ изпълнение на плана за работа на „Инспекция по труда“ – Видин през януари са извършени 54 проверки. При проверките са установени общо 337 нарушения, като са съставени 11 акта. Влезлите в сила наказателни постановления са 13 за сумата от 12 200 лв.\r\nАнна ЛОЗАНОВА", "date": "2018.02.28", "title": "Видин: 17 000 лв. е сумата на неизплатените трудови възнаграждения през месец януари в областта"}
{"url": "http://www.focus-news.net/news/2018/02/28/2494416/tehran-times-balgarskiyat-prezident-zayavi-che-stranata-mu-se-interesuva-ot-zadalbochavane-na-partnyorstvoto-si-s-iran.html", "text": "Президентът на България Румен Радев заяви на иранския външен министър Мохамад Джавад Зариф, че страната му се интересува от задълбочаване на партньорството си с Иран в сферите на енергетиката, търговията и науката, пише  Tehran Times.\r\n„Задълбочаването на партньорството с Иран в икономическата и енергийните сфери е в интерес за България, Югоизточна Европа и Европейския съюз и като ротационен председател на Съвета на ЕС, България ще работи за засилване на политическия диалог, за да се постигнат твърди резултати от общ интерес“, заяви Радев. Той и Зариф са достигнали до мнение, че Общият задълбочен план за действие (Споразумението за иранската ядрена програма) и това, че Иран го прилага, създават нови възможности за развитието на отношенията между ЕС и Техеран, както и на традиционно добрите връзки между България и Иран. \r\n„Готови сме на диалог за подобряването на транспортната свързаност, енергийната диверсификация и засилването на взаимните инвестиции, туризма и научния обмен“, допълни Радев.\r\nНа свой ред Зариф заяви, че развитието на информационните технологии в Иран и фармацията с помощта на нанотехнологии са създали възможности за разширяването на сферите на потенциалното сътрудничество между Иран и България.  Той отбеляза също така, че е възможно строителни компании от България да участват в проекти в Иран.  Виктор Турмаков", "date": "2018.02.28", "title": "Tehran Times: Българският президент заяви, че страната му се интересува от задълбочаване на партньорството си с Иран"}
{"url": "http://www.focus-news.net/news/2018/02/28/2494418/burgas-pat-varovnik-valchanovo-hanche-e-otvoren-za-prevozni-sredstva-do-10-t-a-pat-dyulevo-rusokastro-e-otvoren-za-vsichki-prevozni-sredstva.html", "text": "Път III-908 Варовник - Вълчаново ханче е отворен за моторни превозни средства до 10 т. Това съобщиха от Областна администрация-Бургас. Път III-539 Дюлево - Русокастро е отворен за всички моторни превозни средства.", "date": "2018.02.28", "title": "Бургас: Път Варовник - Вълчаново ханче е отворен за превозни средства до 10 т, а път Дюлево - Русокастро е отворен за всички превозни средства"}
{"url": "http://www.focus-news.net/news/2018/02/28/2494419/interfaks-boytsite-ot-iztochna-guta-sa-otkrili-ogan-po-mirni-zhiteli-pri-opit-da-izlyazat-ot-zonata-na-boynite-deystviya.html", "text": "Въоръжените формирования на сирийската опозиция, които контролират анклава Източна Гута край Дамаск са открили огън по цивилни, опитващи се да излязат извън зоната на бойните действия по хуманитарен коридор, предава Интерфакс.\r\n„Потвърдена е информацията, че днес в североизточните покрайнини на град Дума, силите на „Джейш ал Ислам“ са разгонили повече от 300 цивилни, опитващи се да преминат през хуманитарния коридор. По хората е открит огън“, заяви началникът на Руския център по примирието на враждуващите страни в Сирия Юрий Евтушенко. Той уточни, че няма информация за пострадали. \r\nОсвен това, според генерала, въоръжената опозиция в Източна Гута в течение на последното денонощие е изстреляла по жилищните квартали на Дамаск 13 снаряда.  „При обстрела има ранени девет жители на столицата, сред които и три деца“, заяви Евтушенко.  Виктор Турмаков", "date": "2018.02.28", "title": "Интерфакс: Бойците от Източна Гута са открили огън по мирни жители при опит да излязат от зоната на бойните действия"}
{"url": "http://www.focus-news.net/news/2018/02/28/2494421/politico-ofitsialnata-snimka-za-mediite-na-noviya-generalen-sekretar-na-evropeyskata-komisiya-razkri-sluchayno-telefonnite-nomera-na-evropeyskite-komisari.html", "text": "Официалната снимка на Мартин Селмайер, новият генерален секретар на Европейската комисия, разкрива неговия телефонен номер, както и тези на всичките европейски комисари, предава  Politico.\r\nСнимката, временно налична в медийната библиотека на Европейската комисия, показва как Селмайер работи зад бюрото си. Наблюдателни журналисти забелязват, че на стената зад него има закачени списъци с телефонни номера, част от които могат да се разчетат. На един от списъците е можело да се прочетат мобилните телефони на всичките европейски комисари. \r\n Селмайер бе повишен миналата седмица от началник-щаб на Европейската комисия на неин генерален секретар.  Виктор Турмаков", "date": "2018.02.28", "title": "Politico: Официалната снимка за медиите на новия генерален секретар на Европейската комисия разкри случайно телефонните номера на европейските комисари"}
{"url": "http://www.focus-news.net/news/2018/02/28/2494187/literaturen-salon-lege-10-organizira-vecher-posvetena-na-140-tata-godishnina-ot-rusko-turskata-osvoboditelna-voyna.html", "text": "Литературен салон „Леге 10“ и издателство „Захарий Стоянов“ организират вечер, посветена на 140-тата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“. Това съобщиха от пресцентъра на ГС на БСП София. Събитието ще се състои на 1 март 2018 г., от 18.00 ч., в салона на ул. „Леге“ № 10, ет. 1.", "date": "2018.02.28", "title": "Литературен салон „Леге 10“ организира вечер, посветена на 140-тата годишнина от Руско-турската освободителна война"}
{"url": "http://www.focus-news.net/news/2018/02/28/2494420/nimh-zhalt-kod-za-niski-temperaturi-e-v-sila-za-tsyalata-strana-za-1-mart.html", "text": "Жълт код за ниски температури е в сила за цялата страна, сочи справка на сайта на НИМХ. Във всички области преобладаващите минимални температури ще са между минус 10° и минус 15°, на места и по-ниски. В повечето райони и максималните ще остават отрицателни. От НИМХ предупреждават, че при ниски температури са възможни здравни проблеми за чувствителни и болни хора, възрастни, деца и бездомници.", "date": "2018.02.28", "title": "НИМХ: Жълт код за ниски температури е в сила за цялата страна за 1 март"}
{"url": "http://www.focus-news.net/news/2018/02/28/2494155/balgariya-shte-predostavi-humanitarna-pomosht-za-irak-siriya-afganistan-i-yemen.html", "text": "България ще предостави хуманитарна помощ за Ирак, Сирия, Афганистан и Йемен в размер на 782 000 лв. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ. Това съобщиха от правителствената информационна служба.\r\nНай-голям дял ще бъде насочен към Сирия, където ще бъдат разпределени 293 хил. лв. За Афганистан и Ирак ще бъде отпусната помощ в размер от по 195 хил. лв., а за Йемен – 97 хил. лв.\r\nСредствата ще бъдат предоставени чрез съответни доброволни вноски към бюджетите на Международния комитет на Червения кръст, Международната организация по миграция, Службата на ООН за координиране на хуманитарните дейности, Службата на Върховния комисар на ООН за бежанците, Детския фонд на ООН.\r\nПредоставената от българска страна хуманитарна помощ е част от усилията на международната общност за възстановяване на региона и подобряване на условията на живот на гражданите там.", "date": "2018.02.28", "title": "България ще предостави хуманитарна помощ за Ирак, Сирия, Афганистан и Йемен"}
{"url": "http://www.focus-news.net/news/2018/02/28/2494127/asen-aleksandrov-51-su-elisaveta-bagryana-videonablyudenieto-e-vazpirashta-a-ne-prevantivna-myarka-sreshtu-agresiyata-v-uchilishte.html", "text": "Видеонаблюдението е възпираща, а не превантивна мярка срещу агресията в училище. Това каза в седмичното образователно предаване „Всички в час“ на Радио „Фокус“ директорът на 51 СУ „Елисавета Багряна“ Асен Александров. Той коментира, че камерите трябва да се използват за безопасност и при решаване на спорни моменти, а не за следене на учебния процес. \r\n„Видеонаблюдението не е чак толкова превантивна, а възпираща мярка и по-скоро се бори с последствията. А превенция трябва да правим като разговаряме с деца, родители, ученически съвети, родителски съвети и т.н. Ако я има агресията, те ще се сбият там, където няма камери – извън училището, така че не трябва да се разчита само на тях“, каза още той. Асен Александров обяви, че на 13 март т.г. в рамките на Българското председателство на Съвета на ЕС учебното заведение ще е едно от двете училища, които ще бъдат посетени от директорите на дирекция „Общо образование“ в Евросъюза.", "date": "2018.02.28", "title": "Асен Александров, 51 СУ „Елисавета Багряна“: Видеонаблюдението е възпираща, а не превантивна мярка срещу агресията в училище"}
{"url": "http://www.focus-news.net/news/2018/02/28/2494100/selskostopanskata-akademiya-veche-shte-ima-samostoyatelen-byudzhet.html", "text": "Народните представители приеха окончателни промени в Закона за Селскостопанската академия, предаде репортер на Агенция „Фокус“. Депутатите решиха Селскостопанската академия да бъде автономна бюджетна организация към министъра на земеделието. Академията вече ще може да получава безвъзмездно помощи и средства от лица, които подават декларация за произхода им по Закона за мерките срещу изпирането на пари. \r\nДейността на Селскостопанската академия вече ще се контролира от министрите на земеделието и на образованието. Академията ще има председател и Управителен съвет с 8 членове. Те ще се назначават от земеделския министър. \r\nДепутатите решиха да се създаде Държавно предприятие „Научно-производствен център“, което да се занимава с експериментално-производствената, приложната и научно-приложната дейност на Академията. С промените досега държавните предприятия-опитни станции ще се преобразуват в Научни центрове, а някои експериментални бази- в Научни звена. Културно-историческото наследство в областта на земеделието ще се съхранява в Националния земеделски музей. Той ще се ръководи от директор, назначен от председателя на Академията.\r\nБиляна ИВАНОВА", "date": "2018.02.28", "title": "Селскостопанската академия вече ще има самостоятелен бюджет"}
{"url": "http://www.focus-news.net/news/2018/02/28/2493982/gabrovo-26-mashini-sa-obrabotvali-patnite-nastilki-na-teritoriyata-na-oblastta-prez-izminaloto-denonoshtie-nyama-vavedeni-ogranicheniya.html", "text": "Проходими при зимни условия са пътищата в област Габрово. Това съобщи за Радио „Фокус“ – Велико Търново дежурният в Областно пътно управление – Габрово.  Няма допълнително въведени ограничения. Настилките навсякъде са заснежени, обработват се срещу заледявания и се опесъчават. Времето е облачно. На територията на цялата област снеговалежите продължават. Образува се нова снежна покривка. Температурата на въздуха е от минус 11 до минус 7 градуса. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Там също вали сняг и настилката се обработва. От ОПУ съветват водачите да карат внимателно и със съобразена скорост. За последните 24 часа 26 машини са почиствали пътищата в областта.\r\nНадежда КРЪСТЕВА", "date": "2018.02.28", "title": "Габрово: 26 машини са обработвали пътните настилки на територията на областта през изминалото денонощие, няма въведени ограничения"}
{"url": "http://www.focus-news.net/news/2018/02/28/2493918/informatsiya-za-obstanovkata-v-sofiya-kam-530-chasa-na-28-fevruari-2018g.html", "text": "Във връзка с продължаващия снеговалеж и понижението на температурите в София продължава извършването на обработки със смеси срещу заледяване и избутване на снежна маса. Това съобщиха от пресцентъра на Столична община. Във всички 24 района на Столична община са обработени улици и булеварди, по които се движи градския транспорт, опасни и стръмни участъци, общински пътища, Южната дъга на околовръстен път, както и основни улици в квартали. Извършена е обработка тип „ветрило” с помощта на няколко снегорина едновременно на трасето на бул.”България”. На терен работят 138 снегопочистващи машини. \r\nНяма затворени пътища на територията на общината. \r\nОпесъчаване на планинските пътища във Витоша: „Драгалевци – Алеко” и „Бояна – Златни мостове”. \r\nКъм момента градския транспорт се движи при зимни условия по всички обичайни маршрути. Гражданите могат да използват градския транспорт при придвижването си. \r\nЗапочна почистването на прилежащите площи на спирките на градския транспорт и пешеходните подлези. \r\nСтоличен инспекторат контролира дейността на почистващите фирми. Шест екипи на дирекция „Аварийна помощ и превенция” подпомагат на терен дейностите и заедно с екипи на Пътна полиция съдействат за организацията на движение. \r\nНапомняме на шофьорите предвид понижението на температурите да карат с автомобили, оборудвани за движение при зимни условия и със съобразена скорост и да спазват дистанция. \r\nВ двата кризисни центъра на Столична община са настанени 182 души, останали без дом. Центровете са отворени 24 часа и в тях нуждаещите се получават подслон и храна.", "date": "2018.02.28", "title": "Информация за обстановката в София към 5.30 часа на 28 февруари 2018г"}
{"url": "http://www.focus-news.net/news/2018/02/28/2494422/api-vazstanoveno-e-dvizhenieto-za-vsichki-motorni-prevozni-sredstva-po-pat-i-2-shumen-razgrad-ruse.html", "text": "Възстановено е движението за всички моторни превозни средства по път I-2 Шумен-Разград-Русе. Това съобщиха от пресцентъра на Агенция \"Пътна инфраструктура\". Възстановено е движението и през Обзорски проход за моторни превозни средства до 12 тона. Също така е възстановено движението за всички моторни превозни средства по път III-9061 Тънково – Сл. бряг и по път III-539 Дюлево – Русокастро. Възстановено е движението и по път III-908 Варовник – Вълчаново ханче за моторни превозни средства до 10 тона.", "date": "2018.02.28", "title": "АПИ: Възстановено е движението за всички моторни превозни средства по път I-2 Шумен-Разград-Русе"}
{"url": "http://www.focus-news.net/news/2018/02/28/2493981/dobrich-parkiraneto-v-obsega-na-sinya-zona-v-grada-e-bezplatno-zaradi-uslozhnenata-zimna-obstanovka.html", "text": "Паркирането в обсега на „Синя зона“ в града е безплатно заради усложнената зимна обстановка. Това съобщиха от пресцентъра на Община град Добрич. Продължава да се следи метеорологичната обстановка и при необходимост този срок ще бъде удължен.", "date": "2018.02.28", "title": "Добрич: Паркирането в обсега на „Синя зона“ в града е безплатно заради усложнената зимна обстановка"}
{"url": "http://www.focus-news.net/news/2018/02/28/2493886/api-vremenno-dvizhenieto-se-osashtestvyava-samo-v-izprevarvashtata-lenta-pri-km-57-po-am-trakiya-v-posoka-burgas-dvizhenieto-na-tovarni-avtomobili-nad-12-tona-e-ogranicheno-ot-km-15-do-km-45-v-posoka-sofiya-na-am.html", "text": "Временно движението се осъществява само в изпреварващата лента при км\r\n57 по АМ „Тракия“ в посока Бургас поради пътнотранспортно произшествие. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".\r\nДвижението на товарни автомобили над 12 тона е ограничено от км 15 до км 45 в посока София на АМ „Хемус“ София - Ябланица поради обилен снеговалеж", "date": "2018.02.28", "title": "АПИ: Временно движението се осъществява само в изпреварващата лента при км 57 по АМ „Тракия“ в посока Бургас; Движението на товарни автомобили над 12 тона е ограничено от км 15 до км 45 в посока София на АМ"}
{"url": "http://www.focus-news.net/news/2018/02/28/2493888/pregled-na-osnovnite-temi-v-svetovniya-pechat-agentsiya-fokus.html", "text": "Ръководителят на Централното командване на Въоръжени сили на САЩ (СЕНТКОМ) генерал Джоузеф Вотел подчерта, че американските войници са изпратени в Сирия единствено с цел да победят близкоизточната радикална групировка \"Ислямската държава\", а не да се противопоставят на влиянието на Иран, отбелязва изданието Washington Examiner.\r\n\"Борбата срещу Иран не е сред мисиите на коалицията в Сирия\", увери Вотел в изявление пред Комисията за въоръжените сили на Камарата на представителите на САЩ. Въпреки това генералът предложи американските военни части да имат индиректно въздействие в отблъскването на Иран.\r\n\"Мисля, че едно от най-ефективните неща, които можем да направим в тази конкретна област, е изграждането на силни взаимоотношения\", заяви генерал Вотел.\r\nМиналия месец държавният секретар на САЩ Рекс Тилерсън изтъкна продължаващото присъствие на американските войски в Сирия като противовес на правителството на Башар Асад и неговия поддръжник в лицето на Техеран.\r\n\"Оттеглянето от Сирия ще даде на Иран възможността да продължи да укрепва позициите си в страната\", предупреди Тилерсън в речта си от 17 януари в Станфордския университет.\r\n\"Както вече видяхме, Иран се стреми към господство в Близкия изток и унищожението на нашия съюзник Израел. Като дестабилизирана нация и страна, която граничи с Израел, Сирия представлява възможност, която Иран прекалено много се стреми да използва\", бяха думите на Тилерсън. \r\nВотел разграничи военната си мисия от по-широките дипломатически цели на САЩ.\r\n\"Когато държавният секретар изложи това, той го направи не с оглед на да го постави като военна цел на САЩ, но все пак - като цел на САЩ. Така че със сигурност има други начини, по които можем да обърнем внимание на дестабилизиращите действия на Иран\", изрази увереност генералът. \r\nВотел увери, че САЩ не искат военна конфронтация с Иран, но подчерта, че силите, подкрепяни от Вашингтон, може да блокират непряко Иран в Сирия и Ирак. \r\n\"Нашите отношения със Сирийските демократични сили на изток и в северната част на страната ни поставят  в позиция, в която можем да възпрепятстваме целите на Иран\", отбеляза Вотел.\r\nСАЩ имат около 2 000 войници в Сирия. Пентагонът не разкрива точният им брой, припомнят от редакцията. \r\n*** САЩ търсят... посланици. Оказва се, че след встъпването в длъжност на 45-тия президент на страната - Доналд Тръмп, в 41 държави и организации САЩ все още нямат назначени посланици, отбелязва американското издание USA Today.\r\nСвободните позиции означават, че десетки мисии на САЩ разчитат на външни служители на Държавния департамент, които имат далеч по-малко влияние от посланиците, за да защитават американските интереси.\r\nОт редакцията припомнят, че на този етап от президентството на Барак Обама са били налице 21 свободни работни места, т.е. 12% от общия брой държави и организации, в които Белият дом изпраща свои представители, които да работят за интересите на администрацията във Вашингтон. Коефициентът на незаетост при Тръмп е 21%. \r\nОтбелязва се, че американският президент все още не е избрал кого да изпрати в Южна Корея, която е изправена пред предизвикателствата на въоръжения с ядрени оръжия режим в Пхенян. Тръмп няма пратеник и в Саудитска Арабия, съюзник на САЩ, който помага за стабилизирането на Близкия изток и противодейства на влиянието на Иран.\r\nНяма посланик, защищаващ американските интереси в Турция, чийто президент Реджеп Тайип Ердоган обвинява САЩ в съучастие в опита за държавен преврат от лятото на 2016 г. Тръмп няма личен пратеник в Европейския съюз в момент, в който Старият континент се бори крайнодесните националистически движения и е изправен пред опасност от руска агресия.\r\nСАЩ все още нямат посланик и в Германия, най-голямата икономика в Европа. Нямат и в Куба, с която се опитват да нормализират отношенията си след десетилетия на напрежение, а също и в Египет, съюзник на Вашингтон в борбата срещу близкоизточната радикална групировка \"Ислямска държава\". \r\nСвоеобразното \"изоставяне\" на тези държави е като изпращане на спортен отбор на шампионат без треньор и капитан, коментира Барбара Стивънсън, председател на Асоциацията на американските външни служби.\r\n\"С всички заплахи, пред които е изправена страната ни, сега не е времето да изтеглим отбора си от чуждото поле и да рискуваме нашите противници да ни отнемат играта\", предупреди експертът. \r\nИзданието припомня, че през февруари Белият дом назначи четирима души за посланици. По-рано този месец държавният секретар Рекс Тилърсън увери пред местни медии, че някои предложения за назначения на посланици все още очакват потвърждение от Сената. \r\n\"Нашите цели на външната политика продължават да бъдат изпълнявани\", категоричен бе първият дипломат на Вашингтон. \r\n*** Напоследък западните медии отделят голяма внимание на китайската политическа система. Техните материали и анализи имат едно общо нещо: Те оценяват китайската политическа система през типичната западна призма и правят заключенията си на тази база, пише китайското правителствено издание за външна политика Global Times.\r\nКитай наистина се възползва от съвременните западни постижения, включително политически, за да направи забележителните си постижения след реформите и отварянето. Но фазата, в която Пекин беше ученик свърши.\r\nКитай има свой собствен политически път, който се различава чувствително от западната практика и е силно повлиян от традиционната китайска култура и политическа обстановка. Китай успя и в полето на икономиката, и в това на политиката, но успехите в никакъв случай не са резултат от сляпо следване на западния политически модел.\r\nСлед пет века на експанзия на Западната цивилизация, западната политическа практика почти се превърна в универсален стандарт за останалата част от света. Но Китай не е такъв случай. Еднопартийната система на страната, която не се вписва в западните критерии, на практика работи отлично, както е видно от значителни прогрес на нацията. Пекин няма да бъде като Вашингтон и да си позволи да се впусне в политическа партизанска война, която да нанесе чувствителна вреда на националното развитие.\r\nДнес Китай стои на ключов кръстопът. Целта за обновление на китайската нация трябва да бъде реализирана. Страната трябва да прецени кой е правилният път напред на основата на социалните и управленските практики и не може да си позволи да загуби връзка с реалността.\r\nЗа съжаление, Западът изглежда не може да води конструктивен разговор с Китай относно неговата политическа система, тъй като не мисли по един и същи начин с него. Когато западняците се опитват да гледат на Китай през собствените си очила и се опитват да говорят по техния начин, неизбежно ще се стигне до конфликти, неразбирателства и противоречия. Това ще се интензифицира, тъй като Китай все повече започва да действа според собствената си реалност, отколкото следвайки западните стандарти. За да се справи с този проблем, Китай трябва да разбере западната менталност и по-важно, Западът трябва да разбере какво прави Китай различен.\r\nЗападът има много да догонва. Те трябва да разширят и задълбочат познанията си за китайската история, култура и за Китайската комунистическа партия (ККП), да разчупят стереотипите си за втората икономика в света и да променят своите впечатления на базата на китайската реалност.\r\nНай-вече, Западът трябва да научи повече за китайската политическа система след 18-ия Национален конгрес на ККП. Много от западните политици, които коментират Китай, всъщност си нямат понятие от китайската политика. Как може техните коментари да са надеждни и заслужаващи доверие?\r\nЗападът има голямо домашно и размишления, за да навакса изоставането си, след като ясно показва, че смята Китай за една от най-важните страни. В бъдеще Пекин ще прави все повече политически изненади за Запада и ще става все по-ясно, че Пекин никога не е бил последовател на Вашингтон.\r\n***  Световноизвестният алжирски писател и литератор Камел Дауд публикува открито писмо до турския президент и генерален председател на управляващата Партия на справедливостта и развитието (ПСР) Реджеп Тайип Ердоган в навечерието на  днешната му официална визита в страната, пише вестник „Джумхуриет”. \r\nРоманите на Камел Дауд са преведени на 20 различни езика; носител е на най-престижната френска литературна награда на Академия „Гонкур” за 2014 година. Писмото до Ердоган е озаглавено: „Не сте добре дошъл в нашата страна”. В него турският президент и лидер на ПСР е обвинен, че „прилага това, което е научил от организацията „Мюсюлмански братя”; както  и собствените си стари методи”. „Ислямът е само една стъпка за вас. Бог е вашият търговски продукт. Модерността е ваш враг. Палестина за вас е само една витрина. Ислямистите са вашите озадачени стада. … В Близкия изток едновременно плачете с жертвите и подписвате бизнес споразумения с техните екзекутори. … Вие защитавате собственото си спокойствие, а не нашето достойнство,”, пише в писмото на Камел Дауд. Освен това световноизвестният писател не пропуска да спомене сегашната ненормална обстановка вътре в Турция – непрекъснати задържания и арести; брутално нарушаване на основни човешки права; постоянните заплахи, насилие и смърт в страната, посочва още „Джумхуриет”.\r\n***", "date": "2018.02.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/28/2493887/predstoyashti-sabitiya-v-stranata-za-28-fevruari-agentsiya-fokus.html", "text": "***\r\nОт 10.00 часа на „Дондуков“ 2 държавният глава Румен Радев ще се срещне с министъра на външните работи на Иран д-р Мохаммад Джавад Зариф.\r\n***\r\nОт 13.00 часа в зала „Рубин“ на хотел „Рамада“ президентът ще участва в тържествената част на 31-ото общо събрание на Националното сдружение на общините в България. Брифинг за журналисти с председателя на Управителния съвет /УСБ на НСОРБ Даниел Панов и членове на УС ще се проведе в 12.00 ч. От 17.10 часа Николай Нанков, министър на регионалното развитие и благоустройството и Румен Порожанов, министър на земеделието, храните и горите ще участват в панел 2 на дискусионния форум за актуални проблеми и визия за бъдещите общински проекти.  \r\n***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 9.30 часа в НДК ще се проведе Неформален съвет по образование, младеж, култура и спорт - \"Култура\". Встъпителни думи ще произнесат министърът на културата Боил Банов, Тибор Наврачич, комисар по образование, култура, младеж и спорт и Петра Камерверт, председател на Комитета по Култура и образование на Европейския парламент. От 13.10 часа ще се проведе пресконференция. \r\n***\r\nОт 8.30 часа в София Балкан Хотел заместник-министърът на транспорта, информационните технологии и съобщенията Велик Занчев ще открие първото авиационно събитие от програмата на Българското председателство на Съвета на Европейския съюз „Въздушният транспорт – двигател за просперитет“.\r\n***\r\nОт 9.00 часа в зала Витоша на Inter Expo Center, ще започне официалното откриване на 13-а национална конференция по е-Здравеопазване.\r\n***\r\nОт 9.00 часа 7 състав на Специализирания наказателен съд ще гледа делото срещу Бойко Б., Емил Б., Емил Д. и др., обвинени в организиране и ръководене на организирана престъпна група. \r\n***\r\nОт 9.30 часа 14 състав на Специализирания наказателен съд ще гледа делото срещу Борислав В., Петър А. и др., обвинени в организиране и ръководене на организирана престъпна група.\r\n***\r\nОт 9.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в организиране и ръководене на организирана престъпна група.\r\n***\r\nОт 9.30 часа в изложбената зала на Държавна агенция „Архиви“ (ул. Московска № 5) ще се проведе възпоменателна конференция, посветена на финландското участие в Руско-турската освободителна война през 1877 -1878 г.\r\n***\r\nОт 10.00 часа в зала 5 на „Московска“ 33 в Столична община Екологично сдружение „За Земята“ ще проведе обсъждане с граждани по повод намерението за поемане на общински дългосрочен дълг, свързан с изпълнението на проект за изграждане на инсталация за изгаряне на отпадъци в „Топлофикация-София“ (зад Централна гара).\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.\r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в Ателието на Регионалния исторически музей – София (пл. \"Бански\" 1) Регионален исторически музей – София организира Ателие \"Мартеничка\".\r\n***\r\nОт 11.30 часа в аудиторията на Клиниката по нервни болести на УМБАЛ „Александровска“ ще се проведе пресконференция, на която ще бъдат дискутирани достиженията, както и проблемите, свързани с функционирането на експертните центрове, липсата на медикаменти и недофинансирането на редките болести в България.\r\n***\r\nОт 13.00 часа 3 състав на Специализирания наказателен съд ще гледа делото срещу Ивайло Б., молба за изменение на мярка за неотклонение. \r\n***\r\nОт 13.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст. и др., обвинени в организиране и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.\r\n***\r\nОт 18.00 часа в Галерия „Академия“, ул. „Шипка“ 1, ще бъде представена изложба на дипломираните магистри от Факултет за изящни изкуства – НХА.\r\n***\r\nОт 18.30 часа в Биологическия факултет на Софийския университет холандският еко експерт Франк Зандеринк ще представи предимствата на Статут „Див“ за природата и хората на Родопите и България, както и за Европа.\r\n***\r\nОт 18.30 часа в Литературния клуб на библиотеката ще бъде представена Екатерина Йосифова – поет на февруари в Столична библиотека.\r\n***\r\nВ Техническия университет – София ще се проведат „Дни на отворените врати - 2018“.\r\n***\r\nВ Maxi Club (бул. Симеоновско шосе 110) на първото по рода си изложение \"Български традиции на нов глас\" ще бъдат представени модерни дрехи, аксесоари, керамика и бижута с български шевици и нестандартни мартеници от дърво, хартия, кожа, плат, вълна и лего елементи.\r\n***\r\nОт 10.30 часа в сградата на Областна администрация – Бургас, етаж I, Сдружение „Зелена Странджа“ започва инициатива за разработване и популяризиране на нов многодневен маршрут през цяла Странджа за пешеходен и велосипеден туризъм, който да обхване възможно повече забележителности и населени места в планината.\r\n***\r\nОт 10.30 часа в сградата на Колежа по туризъм Проф. д-р „Асен Златаров“ – Бургас в зала 311 ще се проведат специализирани лекции, свързани с два от най-важните аспекти, които засягат бизнеса днес – дигиталната трансформация и новата европейска регулация GDPR. \r\n***\r\nОт 13.00 часа в заседателната зала на Община Бургас ще се проведе пресконференция по повод приключването на проект „Подкрепа в семейна среда за независим живот чрез индивидуален подход“.\r\n***\r\nОт 18.00 часа в кв. „Долно Езерово“, ОУ „Христо Ботев“, ще бъде представен патриотичният спектакъл „Време е … Свобода!“\r\n*** \r\nОт 10.30 часа в СУ „Емилиян Станев“ ще се проведе откриване на ново мозаечно платно.  От 11.00 часа ще се проведе тържествен концерт за 111-годишнината от рождението на Емилиян Станев и 36-годишнината от основаването на училището. \r\n*** \r\nОт 11.00 часа в пресклуба на БТА ще се проведе Пресконференция по проект „Съхранена и автентична градска среда на град Велико Търново“. \r\n*** \r\nОт 11.00 часа в Зала 302 на Общината ще се проведе работна среща – Превантивен център. \r\n*** \r\nОт 18.00 часа в Голяма зала на Общината ще се проведе среща със Стоянка Мутафова. \r\n***\r\nОт 10.30 часа в конферентна зала на Община Враца ще се проведе Форум „Карта на времето”-минало, настояще и бъдеще на библиотеките.\r\n***\r\nОт 17.00 часа в малка зала на ХГ „Иван Фунев“ ще се проведат XIX Зимни четения - „Глинените съдове в обредния свят на българина“ - Недка Димитрова.\r\n***\r\nОт 17.30 часа в Регионална библиотека „Хр. Ботев”- читалня ще се проведе среща с Калин Терзийски.\r\n***\r\nОт 19.00 часа в камерна зала на ДКТ ще бъде представен спектакълът „Женитба“ от Н. В. Гогол.\r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ - изработване на мартеници с учениците от ОУ „Климент Охридски“. \r\n***\r\nОт 11.30 часа в Народно читалище „Йордан Йовков – 1870 г.“, Зала „Зорница“, ще се проведе „Любовта е...\" - спектакъл по текст на Валери Петров на Театрална студия „Зорница\" при Народно читалище „Йордан Йовков – 1870 г.“ с ръководител  Ема Георгиева.\r\n***\r\nОт 20.30 часа в Кино клуб „Икар“ ПП ГЕРБ организира безплатната прожекция на премиерния български филм „Привличане“.\r\n***\r\nОт 11.00 часа в заседателната зала на Община Козлодуй ще се проведе пресконференция по проект: „Обновяване и внедряване на мерки за енергийна ефективност в жилищни сгради в гр. Козлодуй”.\r\n***\r\nОт 11.00 часа в залата на Административен съд – Кюстендил ще се проведе отчетно събрание.  \r\n***\r\nОт 14.00 часа в залата на Община Кюстендил ще се проведе редовно заседание на Общински съвет. \r\n***\r\nОт 11.00 часа пред сградата на Районна прокуратура и съда в град Монтана членове на ЦРОО, СЛРД \"Огоста\", риболовци, ловци от Монтана, Берковица, София, Плевен, Враца, Перник и други се организират на протест пред сградата на Районна прокуратура срещу бракониерството във всичките му форми. \r\n***\r\nОбщинските съветници от  ГЕРБ в град Пловдив ще проведат приемни с граждани. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А; Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\n***\r\nОт 17.30 часа в къща-музей „Иван Вазов“ ще се проведе среща с потомци на опълченци под надслов „Паметта на кръвта е жива“.\r\n***\r\nОт 12.00 часа в Историческия музей ще бъде открита обновената витрина с мартеници, дарени от Марианка де Монтис\r\n***\r\nОт 11.30 часа в офиса на ГЕРБ на улица „Екзарх Йосиф“ общинските съветници от ГЕРБ-Пазарджик ще проведат приемни за граждани.\r\n***\r\nОт 18.00 часа в офиса на ГЕРБ в кметство „Изток“, на улица „Благой Гебрев“ №20, общинските съветници от ГЕРБ Ивайло Богданов и Мирослава Николова ще проведат приемен ден.\r\n***\r\nОт 11.00 часа в панорама „Плевенска епопея“ посланикът на Русия в България Анатолий Макаров ще вземе участие в откриване на изложба на литографиите от личната си колекция, посветени на Руско-турската война 1877-1878 години и издадени по време на войната във водещи западни списания.\r\n***\r\nОт 11 часа в Дом на културата „Борис Христов“, Малка конферентна зала, ет.2 ще се проведе пресконференция по повод предстоящото 13-то издание на Международния филмов фестивал „София Филм Фест в ПЛОВДИВ“, който ще се проведе от 15 до 25 март 2018 г.  в LUCKY Дом на киното. \r\n***\r\nОт 15 часа в заседателната зала на Община Пловдив ще бъде подписан договорът за обслужване на 13 линии от масовия градски транспорт в града. \r\n***\r\nОт 13.00 часа, пред Института по редки болести в  ж.к.“Тракия“, ул. „Маестро Г. Атанасов“ 22 ( зад Община Тракия) ще бъде отбелязан Международния ден на редките болести, като присъстващите ще се включат в масовото вдигане на ръце, което ще се осъществи по едно и също време в цяла Европа като знак на съпричастност към болните. \r\n***\r\nОт 11.00 часа под Стария бряст с информационна кампания, в която се раздават материали за редките заболявания ще бъде отбелязан Световният ден на хората с редките болести. Точно в 13. 00 часа всички участници ще пуснат в небето балоните на надеждата и ще вдигнат ръце в знак на съпричастност.\r\n***\r\nОт 18.30 часа в зала „Сливен“ ще се проведе втори концерт за юбилея на Добри Селиминовски.\r\n***\r\nОт 18.30 часа в НЧ „Христо Ботев-1871” – Смолян ще се проведе „Фолклорна палитра“ – концерт с участието на фолклорните формации при читалището.\r\n***\r\nОт 16.00 часа в Оперен театър известният български художник Иван Яхнаджиев ще проведе занимание по рисуване за деца.\r\n***\r\nОт 17.00 часа в Оперен театър ще бъде представена изложба от картини на Концертен комплекс \"България\".\r\n***\r\nОт 19.00 часа на сцената на Държавна опера-Стара Загора ще се състои премиерата на балета „Фантастичното дюкянче“ по музика на Джоакино Росини/ Оторино Респиги.\r\n***\r\nОт 19.00 часа в Драматичен театър ще бъде представена постановката „Цар последен“ от Райна Томова.\r\n***\r\nОт 11.00 часа във фоайето на Областна администрация Хасково ще се проведе благотворителен базар за мартеници „Мартеничка с кауза”.\r\n*** \r\nОт 13.00 часа пред сградата на  областна администрация ще бъдат пуснати в небето разноцветни балони в знак на съпричастност с хората с редки заболявания.", "date": "2018.02.28", "title": "Предстоящи събития в страната за 28 февруари (Агенция „Фокус“)"}
{"url": "http://www.focus-news.net/news/2018/02/28/2493889/api-vavedeno-e-ogranichenie-za-dvizhenie-na-tovarni-avtomobili-nad-12-tona-v-posoka-pernik-v-uchastaka-km-8-km-10-na-am-lyulin.html", "text": "Въведено е ограничение за движение на товарни автомобили над 12 тона в посока Перник в участъка км - 8 - км 10 на АМ „Люлин“поради обилен снеговалеж и снегонавявания.\r\nОграничено е движението за товарни автомобили над 12 т с ремаркета и полуремаркета по път III-866 Девин - Михалково поради обилен снеговалеж.", "date": "2018.02.28", "title": "АПИ: Въведено е ограничение за движение на товарни автомобили над 12 тона в посока Перник в участъка км - 8 - км 10 на АМ „Люлин“"}
{"url": "http://www.focus-news.net/news/2018/02/28/2493891/pravdaru-izgrazhda-li-germaniya-poredniya-rayhi.html", "text": "Изгражда ли Германия поредния райх, пиата руският ежедневник Правда.ru.\r\nГермания възнамерява да играе водеща роля в противопоставянето на Русия по източните граници на държавите от НАТО. Американците манипулират германците, германското злато се съхранява във Федерален резерв на САЩ. Как ще реагира Русия, се пита вестникът.\r\nБундесверът планира да увеличи броя на войниците, участващи в учения по източните граници на алианса на 12 000 души. Операцията ще струва на Германия 90 милиона евро, което е два пъти повече от миналата година. Това ще изпрати \"ясен сигнал за сплашване на Владимир Путин\".\r\nЗасега обаче няма нищо, което да направи Германия, за да сплаши Русия, защото Бундесверът има още много какво да подобри в германската армия. Германските самолети \"не летят, подводниците не се потапят, а танковете не се движат\", пише немското списание \"Фокус\". Програмата за модернизация ще заработи пълноценно от 2023 г. Всякакъв недостиг на материали и техника трябва да се елиминира до 2020 година. Реформите ще продължат десет години, има договор за цялостно обновяване на танковете „Леопард 2“  (около 100 машини).\r\nСергей Ермаков, директор на сектора за регионална сигурност към Центъра за отбранителни науки казва пред Pravda.Ru, че броят на  ученията на НАТО в близост до руските граници се е утроил за последните три години. Това са учения с различна интензивност, включително пълни бойни маневри, в които Германия възнамерява да увеличи участието си. Експертът не вижда нищо странно в това, защото Германия е пълноправен член на НАТО и бива критикувана от САЩ, че влага недостатъчно средства  за въздържане на Русия - по-малко от 2% от БВП.\r\nГерманският министър на отбраната Урсула фон дер Лейен е изправен пред критиките в собствената страна за колапса на армията.\r\nМосква няма лостове за  политическо влияние върху Берлин, след като изтегли военните си от базите в бившата ГДР. Юлиян Марков", "date": "2018.02.28", "title": "Правда.ru: Изгражда ли Германия поредния райх?"}
{"url": "http://www.focus-news.net/news/2018/02/28/2493892/nezavisimaya-gazeta-aleksey-navalni-mihail-hodorkovski-i-kseniya-sobchak-se-obedinyavat-v-sankt-peterburg.html", "text": "Алексей Навални, Михаил Ходорковски и Ксения Собчак се обединяват в Санкт Петербург и готвят съвместен проект за местните избори през 2019 година, пише руският вестник „Независимая газета“.\r\nПрез април общинските депутати и активистите от Санкт Петербург започват срещи по обмяна на опит. В старата столица опозицията се надява да повтори успеха от 2017 година и да вкара в районните съвети няколкостотин независими от властта представители. По информация на „Независимая газета“ за съвместни действия са се договорили представители на различни партии, включително и на Алексей Навални, Михаил Ходорковски и Ксения Собчак. Проектът се надява да привлече минимум две хиляди потенциални кандидати. Юлиян Марков", "date": "2018.02.28", "title": "„Независимая газета“: Алексей Навални, Михаил Ходорковски и Ксения Собчак се обединяват в Санкт Петербург"}
{"url": "http://www.focus-news.net/news/2018/02/28/2493949/reuters-afganistanskiyat-prezident-predlaga-mirni-pregovori-na-talibanite-i-priznavaneto-im-kato-politicheska-grupa.html", "text": "Афганистанският президент Ашраф Гани предлага мирни преговори на талибаните, предава Reuters.\r\nТой настоява за признаването на талибаните като политическа група, като част от предложения политически процес, който може да доведе до мирни преговори, целящи да сложат край на 16-годишната война. На среща в сряда с участниците в т.нар. „Кабулски процес“, целящ да се създаде платформа за преговори, Гани предлага освобождаване на затворниците, като казва, че е готов да приеме преразглеждане на конституцията, като част от преговорите с талибаните.", "date": "2018.02.28", "title": "Reuters; Афганистанският президент предлага мирни преговори на талибаните и признаването им като политическа група"}
{"url": "http://www.focus-news.net/news/2018/02/28/2493890/api-vazstanoveno-e-dvizhenieto-na-mps-nad-12-t-po-pat-i-8-sofiya-gkpp-kalotina-v-posoka-sofiya-ostava-ogranicheno-dvizhenieto-na-mps-nad-12-t-v-posoka-kalotina.html", "text": "Възстановено е движението на МПС  над 12 т по път I-8 София – ГКПП „Калотина“  в посока София, остава ограничено движението на МПС над 12 т  в посока Калотина.", "date": "2018.02.28", "title": "АПИ: Възстановено е движението на МПС  над 12 т по път I-8 София - ГКПП \"Калотина\"  в посока София, остава ограничено движението на МПС над 12 т  в посока Калотина"}
{"url": "http://www.focus-news.net/news/2018/02/28/2493895/apivazstanoveno-e-dvizhenieto-za-mps-nad-12-t-po-am-lyulin-v-platnoto-posoka-pernik.html", "text": "Възстановено е движението за МПС над 12 т по АМ „Люлин“ в платното посока Перник", "date": "2018.02.28", "title": "АПИ:Възстановено е движението за МПС над 12 т по АМ „Люлин“ в платното посока Перник"}
{"url": "http://www.focus-news.net/news/2018/02/28/2493893/vzglyad-rusnatsite-zapochvat-da-nakazvat-zapadnite-polititsi-zaradi-tyahnata-rusofobiya.html", "text": "Руснаците започват да наказват западните политици заради тяхната русофобия, пише руският вестник „Взгляд“ .\r\nЕвропейските политици трябва да бъдат по-внимателни за това какво говорят за руснаците, защото времето когато са се отървавали без последствия за всяка лъжа за Русия са приключили. В Холандия вече втори политик попада в центъра на скандал за свои изказвания на руска тема. Рускоезичните граждани на Холандия се опитват да го накажат, използвайки правни похвати, което е необичайно за тях, пише изданието.\r\nНапомня се как само преди две седмици холандският външен министър Халбе Зийлстра се наложи да подаде оставка, след като призна, че излъгал за изказване на президента на Руската федерация Владимир Путин. Той направи това един ден преди да посети Русия под силен обществен натиск.\r\nЛидерът на „Демократи-66“ Александър Пехтолд завършил своя реч с думите :\r\n„Още не съм срещал нито един руснак, който да се покае и сам да поправи своите грешки като Халбе“\r\nПо принцип, в сегашното време откритата политическа русофобия става норма в последните четири години, Путин бива наричан открито диктатор, а европейските страни биват плашени с руска агресия, пише вестника.\r\nИзказването на Петхолд обаче засяга целия руски народ и на това обръщат внимание даже жители на Холандия. В социалните мрежи тръгва кампания с призиви за съдебни искове срещу политика. Първоначално в кампанията се включват руски имигранти, но после към нея се присъединяват и обикновени холандци. Кампанията се провежда по примера на подобни кампании, организирани от мюсюлманите, в които се възразява срещу двойните стандарти. Юлиян Марков", "date": "2018.02.28", "title": "„Взгляд“: Руснаците започват да наказват западните политици заради тяхната русофобия"}
{"url": "http://www.focus-news.net/news/2018/02/28/2493894/api-vremenno-se-ogranichava-dvizhenieto-v-ednata-lenta-po-pat-ii-17-botevgrad-am-hemus-v-platnoto-za-am-hemus-vazstanoveno-e-dvizhenieto-na-mps-nad-12-t-po-am-struma-v-posoka-blagoevgrad.html", "text": "Временно се ограничава движението в едната лента по път II-17 Ботевград-АМ \"Хемус\" в платното посока АМ \"Хемус\" поради аварирал ТИР. „Пътна полиция” регулира движението.\r\nВъзстановено е движението по АМ „Струма“ в посока Благоевград за МПС над 12 т.Остава ограничено движението за МПС над 12 т по АМ „Струма“ в посока София.\r\nОграничава се движението на МПС над 12 т в двете посоки по път I-5 Русе-Бяла поради обилен снеговалеж.\r\nОграничено е движението на МПС над 12 т  по път II-62 Самоков – Дупница и по път III-822 Самоков – Ихтиман поради обилен снеговалеж и снегопочистване. Шофьорите на леките автомобили по двата пътни участъка да се движат подготвени за зимни условия.", "date": "2018.02.28", "title": "АПИ: Временно се ограничава движението в едната лента по път II-17 Ботевград-АМ \"Хемус\" в платното за  АМ \"Хемус\". Възстановено е движението на МПС над 12 т по АМ \"Струма\" в посока Благоевград"}
{"url": "http://www.focus-news.net/news/2018/02/28/2493897/api-vazstanoveno-e-dvizhenieto-za-mps-nad-12-t-po-am-lyulin-po-am-trakiya-v-posoka-burgas-v-oblast-sofiya-i-po-am-struma-v-posoka-sofiya.html", "text": "Възстановено е движението за МПС над 12 т по АМ „Люлин“ в двете посоки, по АМ „Тракия“ в посока Бургас в област София, по АМ „Струма“ в посока София. \r\nОграничава се движението  за МПС над 12 т по път II-11 Дунавци-Арчар  поради обилен снеговалеж.", "date": "2018.02.28", "title": "АПИ: Възстановено е движението за МПС над 12 т по АМ \"Люлин\", по АМ \"Тракия\" в посока Бургас в област София и по АМ \"Струма\" в посока София"}
{"url": "http://www.focus-news.net/news/2018/02/28/2494409/konstantin-prodanov-pp-abv-darzhavata-pritezhava-dostatachno-zakonovi-mehanizmi-da-blokira-vseki-biznes-koyto-zastrashava-natsionalnata-sigurnost-i-tazi-na-otdelnite-grazhdani.html", "text": "Държавата притежава достатъчно законови механизми да блокира всеки бизнес, който застрашава националната сигурност и тази на отделните граждани. Това каза в интервю за Радио \"Фокус\" председателят на ПП АБВ Константин Проданов. Според него българските граждани този път няма да изтърпят това положение и допълни, че ако сделката за ЧЕЗ не бъде спряна, напълно е възможно кабинетът да бъде свален. \r\n„Това вече ще изкара хората на улицата, като и аз лично ще изляза, защото всички хора, с които съм говорил, са готови да излязат на протести. В момента на управляващите им помага малко времето, че са тежки зимни условия и може би затова не чистят улиците, за да не излязат хората да протестират, но това ще е до време. По-генералният въпрос е, че ние трябва да преосмислим като цяло идеята за това, дали държавата трябва да „харизва“ такива публични блага, комунални услуги и естествени монополи по принцип в частни ръце. Имайте предвид, че тенденцията на Запад в развитите страни е точно обратната, монополите да се връщат в публични ръце“, коментира Константин Проданов. \r\nТой каза още, че у нас в много случаи „лошите стопани“ водят умишлено държавното предприятие до фалит или лошо състояние, за да се покаже, как държавата не струва и съответното предприятие да бъде прехвърлено в частни ръце на безценица. \"Трябва наред с конкретния случай „ЧЕЗ“ да бъде обърнато внимание и направен преглед на макрокартината в страната\", препоръча Проданов.", "date": "2018.02.28", "title": "Константин Проданов, ПП АБВ: Държавата притежава достатъчно законови механизми да блокира всеки бизнес, който застрашава националната сигурност и тази на отделните граждани"}
{"url": "http://www.focus-news.net/news/2018/02/28/2493899/politicoeu-nachaloto-na-kraya-na-angela-merkel.html", "text": "На специална конгрес в понеделник Християндемократите на Ангела Меркел поставиха основите на бъдещето без дългогодишният канцлер начело, като избраха на ключови позиции ново поколение консерватори - включително Йенс Спан, нейният най-изтъкнат критик.\r\nВ периода преди срещата в понеделник Меркел бе изправена пред нарастващ натиск от страна на партията, за да започне да изяснява въпроса за наследяването и да дава по-силен глас на консервативното крило на ХДС. Ако бъде подновена управляващата германска коалиция със социалдемократите - въпрос, на който ще бъде отговорено в неделя - следващият мандат се очаква да бъде последният на Меркел.\r\nСлед дълъг дебат делегатите на конгреса одобриха както планираната голяма коалиция, така и кандидатите за правителството на Меркел  почти единодушно - ясен знак, че усилията на канцлера за успокояване на партийните верни са успешни поне за момента.\r\nЗа да успокои водите, Меркел се съгласи да отвори вратите на кабинета за новото поколение на  ХДС . Беше болезнено съгласие.\r\n\"Партията се успокои\", каза Елмар Брок, дългогодишен консервативен евродепутат и член на изпълнителния комитет на ХДС. „ Всички търкания, които видяхме през последните седмици, се изпариха“.\r\nКритиката над лидерството на Меркел стана по-силна, след като тя прехвърли ключови министерства в коалиционните разговори, включително важните министерства на финансите и вътрешните работи.\r\nМного от членовете на ХДС също обвиниха Меркел за резкия спад в подкрепата за партията на общите избори през септември, когато тя отчете най-лошия си следвоенен резултат. За да успокои водите, Меркел се съгласи да отвори вратите на кабинета за ново поколение на ХДС. Беше болезнено съгласие за канцлера, защото се принуди да изтласка дългогодишните политически съюзници като министъра на вътрешните работи Томас де Майзиер и министъра на здравеопазването Херман Грьохе.Левият курс\r\nВ почти две десетилетия като лидер на ХДС, Меркел води партията, която се идентифицира като дясноцентристка, все повече наляво. За известно време тази стратегия разшири одобрението на ХДС, като привлече гласоподаватели от други партии, включително от социалдемократите и зелените. След кризата с бежанците, обаче, умереният курс на Меркел отчужди консерваторите в основата на ХДС, някои от които след това се ориентираха към крайната десница на Алтернативата за Германия (AfD).\r\nМного от членовете на ХДС следяха това развитие с недоволство и притиснаха партийното ръководство, за да запазят своята консервативна подкрепа. Решението на Меркел Йенс Спан,  който в момента е заместник-министър на финансите, да стане министър на здравеопазването в следващия кабинет, е най-ясният знак, че тя приема необходимостта да ангажира в управлението критиците си. Спен, 37-годишен, е гласовит и се противопоставя на Меркел по въпроси като миграцията и двойното гражданство. На партийния конгрес през 2014 г. той си проправя пътя в изпълнителния борд на ХДС, като побеждава кандидата на Меркел за поста.\r\nПо-рано в кариерата си, Меркел спечели репутацията си за бързо и често брутално изпращане на такива ренегати. Това, че тя не е направила това със Спан, се разглежда като знак за отслабването на хватката й върху партията. Намаляването на влиянието на канцлера беше осезаемо в понеделник. Докато делегатите възнаградиха речта си с учтиви аплодисменти, те запазиха ентусиазма си за друг говорител – Анегрет Крамп-Каренбауер, новият генерален секретар на партията и фигура, която мнозина биха искали да видят като следващия лидер на ХДС. Меркел номинира популярния провинциален премиер на Саарланд за важната партийна позиция миналата седмица, нещо, което мнозина от делегатите на ХДС подкрепиха за възстановяване на партийното единство. Макар че понякога я карикатурират като \"мини-Меркел\", Крамп-Каренбауер, 55-годишна, известна в рамките на ХДС като \"АКК\", има широка подкрепа в партията. Величината на тази подкрепа стана ясна на конгреса, като почти 99% от делегатите одобриха кандидатурата й за генерален секретар.\r\nОсновната задача на Крамп-Каренбауер през следващите месеци ще бъде да помогне за написването на нова програма, насочена към модернизиране и повторно активизиране на най-голямата политическа партия в Германия.\r\n\"Искаме да бъдем силна народна партия, а не безлично масово движение, към което всеки може просто да се закачи\", каза тя на делегатите по време на реч, която беше посрещната с бурни аплодисменти. Докато тя обеща да спечели три милиона гласа, които ХДС загуби в полза свободните демократи и „Алтернатива за Германия“ на изборите през септември, тя каза, че партията ще го направи, без да \"пяна в устата\", позоваване на често възпламеняващата реторика на крайно дясната партия „Алтернатива за Германия“. Спан предлагаше подобно послание по време на собствената си изява на трибуната, но забележките му бяха посрещнати с по-малко възхищение.\r\n\"Не съм готов просто да приемем съществуването на партия в дясно от нас в парламента\", подчерта той и добави, че целта на ХДС трябва да бъде да унищожи „Алтернатива за Германия“, сега третата по големина партия, на  изборите следващите години.Конкурентни виждания\r\nВъпреки че двете големи надежди на ХДС споделят целта да възвърнат изгубените консервативни гласоподаватели, въпросът как да се постигне тази цел обещава да бъде по-спорен. Той ще бъде и централен в определянето на бъдещата посока и лидерство на партията.Като генерален секретар със силната подкрепа от Меркел, Крамп-Каренбауер изглежда ще има предимство пред Спан. Въпреки популярността си сред консерваторите, Спан все още не е показал, че има по-широка одобрение. Най-важното е, че Спан все още не е доказал, че може да спечели големи избори.\r\nТова е нещо, за което Крамп-Каренбауер, избрана за премиер на Саарланд с повече от 40 процента от гласовете миналата година, не трябва да се безпокои. Нейното предизвикателство ще бъде да обедини ХДС около нова стратегия, приета както от умерените, така и от консерваторите. Въпреки нарастващите спекулации за наследника на Меркел, шансовете са канцлерът да остане в контрол още известно време. По-рано този месец тя отхвърли предложенията, че може да се оттегли след още две години като канцлер, настоявайки, че \"би искала да изпълни цял мандат\". Юлиян Марков", "date": "2018.02.28", "title": "POLITICO.eu: Началото на края на Ангела Меркел"}
{"url": "http://www.focus-news.net/news/2018/02/28/2493900/api-ogranicheno-e-dvizhenieto-za-mps-nad-12-po-pat-i-2-ruse-razgrad-vazstanoveno-e-dvizhenieto-za-mps-nad-12-t-po-am-hemus-posoka-sofiya.html", "text": "Ограничено е движението за МПС над 12  по път I-2 Русе - Разград поради обилен снеговалеж. Възстановено е движението за МПС над 12 т по АМ „Хемус“ посока София.", "date": "2018.02.28", "title": "АПИ: Ограничено е движението за МПС над 12 по път I-2 Русе - Разград. Възстановено е движението за МПС над 12 т по АМ „Хемус“ посока София"}
{"url": "http://www.focus-news.net/news/2018/02/28/2493902/api-ogranichava-se-dvizhenieto-za-mps-nad-12-t-po-pat-ii-49-razgrad-targovishte-pat-ii-21-ruse-silistra-pat-iii-204-razgrad-popovopat-iii-205-razgrad-isperih-pat-iii-112-dobri-dol-topolovets-i-pat-iii-114-topolovets-ruzhintsi.html", "text": "Ограничава се движението за МПС над 12 т по път II-49 Разград-Търговище, път II-21 Русе – Силистра,  път III-204 Разград-Попово,път III-205 Разград-Исперих, път III-112 Добри дол – Тополовец и път III-114 Тополовец – Ружинци поради обилен снеговалеж.\r\nОграничено е движението по път I-2 Разград - Шумен за МПС над 3,5 т. поради обилен снеговалеж. \r\nВъзстановено е движението по път II-17 Ботевград - АМ \"Хемус\" в платното посока АМ \"Хемус\".", "date": "2018.02.28", "title": "АПИ: Ограничава се движението за МПС над 12 т по път II-49 Разград-Търговище, път II-21 Русе – Силистра, път III-204 Разград-Попово,път III-205 Разград-Исперих, път III-112 Добри дол – Тополовец и път III-114 Тополовец – Ружинци"}
{"url": "http://www.focus-news.net/news/2018/02/28/2493885/api-ogranicheno-e-dvizhenieto-na-avtomobili-nad-12-tona-po-pat-i-6-kyustendil-gkpp-gyueshevo-poradi-snegonyavyavaniya.html", "text": "Ограничeно е движението на автомобили средства над 12 тона по път I-6 Кюстендил - ГКПП „Гюешево“ поради снегонявявания.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища", "date": "2018.02.28", "title": "АПИ: Ограничeно е движението на автомобили над 12 тона по път I-6 Кюстендил - ГКПП „Гюешево“ поради снегонявявания"}
{"url": "http://www.focus-news.net/news/2018/02/28/2493903/stotitsi-balgari-byaha-blokirani-na-letishta-v-chuzhbina-zaradi-loshoto-vreme-obzor.html", "text": "Поради лошите метеорологични условия бяха отменени полетите от София до Варна и обратно, а летището в Пловдив бе затворено. Повече от 200 българи бяха блокирани в Италия и Румъния, заради отменени полети на нискотарифни превозвачи. Българските посолства на място оказваха съдействие на засегнатите ни сънародници. В българското посолство в Румъния бе сформиран кризисен щаб, който да съдейства на нашите сънародници, изпаднали в затруднение, а премиерът Борисов разпореди правителственият Ербъс да прибере бедстващите българи в Тимишоара. Пътниците бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град в понеделник вечерта. Решението за изпращане на правителствения самолет бе взето от премиера, след като той, министър Захариева и омбудсманът Мая Манолова бяха сигнализирани от редица граждани в социалните мрежи и по телефона.\r\nПо-късно стана ясно, че в резултат на усложнената климатична обстановка в Европа в понеделник е бил отменен полет на авиокомпания \"Уиз Еър\" от Париж до София. По данни на български граждани, осъществили контакт с мисията ни във френската столица, на летище Буве са останали общо около 130 пътници, част от които българи, които чакат пренасочване и намиране на други подходящи полети. От българското посолство в Париж са се свързали с местното представителство на авиокомпанията, от където са били информирани, че всеки пътник е получил на електронната си поща предложение с възможностите за придвижване с други полети на авиокомпанията. От авиокомпанията са информирали още, че в случай на невъзможност за транспортиране на част от пътниците в рамките на деня, те могат да се настанят в хотела на летището, където да заплатят нощувката, а авиокомпанията се ангажира да възстанови тази сума след представяне на необходимите документи.", "date": "2018.02.28", "title": "Стотици българи бяха блокирани на летища в чужбина, заради лошото време (ОБЗОР)"}
{"url": "http://www.focus-news.net/news/2018/02/28/2493904/daily-express-snezhen-haos-chudovishteto-ot-iztoka-ostavya-chetirima-martvi-a-buryata-emma-zaplashva-s-oshte-po-losho-vreme.html", "text": "Снежен хаос обхваща големи области от Великобритания. „Чудовището от Изтока“ оставя четирима мъртви, а бурята „Емма“ заплашва с още по-лошо време, пише британският вестник Daily Express.\r\nБрутално лошото време взима първите си жертви на Острова – четирима са загинали в катастрофи, причинени от лошото време. Нови предупреждения към  водачите да бъдат особено внимателни по заледените пътища през следващите дни и да избягват ненужни пътувания. Според специалисти големият студ може да вземе най-много жертви в последните двадесет години. Силните снеговалежи засегнаха и железопътния транспорт. Метеоролозите предупреждават, че бурята „Емма“, която ще удари Великобритания в четвъртък ще създаде затруднения за още повече хора, като донесе влажни въздушни маси от Атлантическия океан, което ще предизвика „най-лошото заледяване от последните години“. Юлиян Марков", "date": "2018.02.28", "title": "Daily Express: Снежен хаос: „Чудовището от Изтока“ оставя четирима мъртви, а бурята „Емма“ заплашва с още по-лошо време"}
{"url": "http://www.focus-news.net/news/2018/02/28/2493905/uslozhnena-zimna-obstanovka-v-stranata-nay-tezhka-e-situatsiyata-v-severoiztochna-balgariya-obzor.html", "text": "Усложнена бе обстановката в голяма част от страната, заради обилните снеговалежи от последните дни. В 27 области бе обявен жълт код за ниски температури, като само в Благоевградско термометрите не паднаха под нулата. Заради влошените метеорологични условия и пътна обстановка не се провеждаха учебни занятия в 961 училища, електрозахранването в някои населени места бе прекъснато. Само до 12.00 часа днес пожарникари са участвали в 51 спасителни дейности на територията на страната във връзка с усложнената зимна обстановка. На 163-ма нуждаещи се от хемодиализа е оказана спешна помощ, те са откарани в болници в Търговище, Варна, Добрич, Силистра, Русе и Шумен.\r\nПътната обстановка постепенно се нормализира, като движението по основните направления вече е възстановено. Отворени за движението за тежкотоварни автомобили вече са всички магистрали. Остават ограниченията за вериги в областите Сливен и Кърджали. Препоръчително е шофьорите да не предприемат пътувания, но ако се налага, да се движат със съобразена с метеорологичните условия скорост. Добрич, Силистра и Русе остават най-критичните зони с най-тежки условия. Динамична е обстановката на граничните пунктове с Румъния поради влошената метеорологична обстановка в северната ни съседка. На ГКПП \"Дунав мост Видин - Калафат\"се образуваха километрични колони от изчакващи товарни автомобили. На румънска територия са въведени ограничения за пътуване на товарни автомобили над 12 тона. Всички останали гранични контролно-пропускателни пунктове са проходими при зимни условия. \r\nПоради лошите метеорологични условия бяха отменени полетите от София до Варна и обратно, а летището в Пловдив бе затворено. Повече от 200 българи бяха блокирани в чужбина – в Рим, Париж и Букурещ, заради отменени полети на нискотарифни превозвачи. Българските посолства на място оказват съдействие на засегнатите ни сънародници.\r\nВъпреки тежките метеорологични условия железопътната инфраструктура в страната е проходима при зимни условия. Седем снегорина и стотици служители на НКЖИ разчистват денонощно в районите с обилни снеговалежи и навявания.\r\nЧастичното едственото положение в  община Главиница заради липсата на достъп до селата Долно Ряхово, Косара, Бащино и Суходол, поради големи снегонавявания бе отменено. За момента частично бедствено положение е в сила за общините Сливо поле, Борово и Белене. \r\nПо информация на областния управител на  Русе Валентин Колев в областта метеорологичната обстановка се е успокоила. По думите му днес към обяд е било възстановено и електрозахранването на Сливо поле и на Ряхово, така че на територията на областта вече няма населено място без ток. \r\nОстава тежка и обстановката в област Добрич, където повечето от пътищата, с изключение на направлението за Варна, са затворени. В цялата област имаше много закъсали коли. По всички направления работят 49 машини, като за по сложни участъци съдейства специализирана техника от Велико Търново. Тази сутрин, след получени сигнали в ОДМВР –Добрич за попаднали в критични ситуации хора с общи усилия е оказана помощ на над 100 души, част от които са настанени в градовете Добрич и Каварна и селата Карапелит, Козлодуйци, Божурово, Спасово и Ген. Тошево. Служителите на Регионална дирекция „Пожарна безопасност и защита на населението“ (РД „ПБЗН“) са оказали техническа помощ на екип на Спешна помощ за родилка от с. Лозенец, която е настанена в МБАЛ - Добрич. \r\nВ Разградска област заради снегонавявания е ограничено движението на автомобили, а повечето пътни участъци са затворени. Сериозен проблем при почистването създава силният вятър, от който се образуват големи преспи. В областта днес бе неучебен ден за училищата и детските градини.\r\nВ Бургаско морето погълна част от Северния плаж в Слънчев бряг, след като огромни вълни разрушиха предпазните пясъчни диги. Морската вода е отнесла почти половината от плажната ивица, по протежението й. На места вълните са достигнали чак до крайбрежната алея. От природната стихия са увредени четири заведения, разположени на плажа, а много други са наводнени. Цялата крайбрежна ивица е затрупана от отпадъци, сред които - дървени греди, камъни и автомобилни гуми, изхвърлени от вълните. Огромни вълни заляха Южния плаж в Несебър и „изядоха” цялата ивица. Морето е стигнало до хотелите на първа линия, а приземните им етажи са наводнени. Цялата плажна ивица в момента е под водата. Водната стихия частично е разрушила три от заведенията. Изцяло разрушени са защитните диги, които бяха издигнати в края на сезона, за да предпазват пясъчната ивицата и обектите. Зимната буря е нанесла сериозни щети не само на брега, но и на временните преместваеми обекти върху него. Има разрушени дъски и елементи от заведенията.\r\nВ София цял ден продължи работата по почистването на снега, обработваха се вътрешноквартални улици. Eкипи на дирекция „Аварийна помощ и превенция“ извършваха премахване на висулки. Общо шест екипа на аварийна помощ работиха на терен, като проверяват обстановката на място около лечебни заведения, детски градини и училища. По думите на столичния кмет Йорданка Фандъкова няма да бъде платено на фирмата, отговорна за почистването на улиците в ж.к „Люлин“ заради неизпълнени задължения. \r\nПо данни на НИМХ за утре в 22 области е обявен жълт код за ниски температури на 28 февруари. Предупреждението е в сила за областите: Видин, Монтана, Враца, София-област, София-град, Плевен, Ловеч, Велико Търново, Габрово, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Хасково, Кърджали, Смолян. Очаква се минималните температури да са под минус 8 градуса, а максималните под 0 градуса. В областите Силистра, Добрич, Разград, Търговище, Шумен, Варна, Сливен, Бургас, Ямбол, Смолян, Хасково, Кърджали ще вали сняг. Очакваните количества са 10-20 л/кв. м. Ще се образува и нова снежна покривка – 10-20 см, с изключение на южните райони, където снегът ще се примесва с дъжд. \r\nЗа областите по Черноморието е обявен и жълт код за силен вятър над морето и силно вълнение. Вятърът ще духа от североизток, а следобед от северозапад със средната скорост 14-18 м/с и пориви до 19.24 м/с.", "date": "2018.02.28", "title": "Усложнена зимна обстановка в страната, най-тежка е ситуацията в Североизточна България (ОБЗОР)"}
{"url": "http://www.focus-news.net/news/2018/02/28/2493907/ogranicheno-e-dvizhenieto-za-mps-nad-35-t-po-pat-i-2-ruse-razgrad-shumen-i-za-mps-nad-12-t-prez-rishki-prohod.html", "text": "Ограничено е движението за МПС над 3.5 т. по път I-2 Русе-Разград-Шумен. \r\nОграничено е движението за МПС над 12 т през Ришки проход поради обилен снеговалеж.", "date": "2018.02.28", "title": "Ограничено е движението за МПС над 3.5 т. по път I-2 Русе-Разград-Шумен и за МПС над 12 т през Ришки проход"}
{"url": "http://www.focus-news.net/news/2018/02/28/2493896/afp-sled-ruskoto-veto-sasht-i-sayuznitsite-im-obvinyavat-iran-v-narushavane-na-orazheynoto-embargo-sreshtu-yemen.html", "text": "След руското вето САЩ и съюзниците им обвиняват Иран в нарушаване на оръжейното ембарго срещу Йемен, предава AFP.\r\nВеликобритания, Франция, Германия и САЩ обвиниха във вторник Иран, след като ООН обяви, че  страната е нарушила оръжейното ембарго, не успявайки да блокира доставките на ракети и дронове за хутите в Йемен.\r\nОбщото обвинени дойде един ден, след като Русия наложи вето на внесената от Великобритания резолюция в Съвета за сигурност на ООН за подновяване на санкциите срещу Йемен, поставяйки под въпрос участието на Иран.\r\nЧрез резолюцията САЩ се надяваха Съветът за сигурност да заеме по строга позиция срещу Иран заради ролята му в регионални конфликти и тестовете на ракети. Агенцията напомня, че четирите страни са част от споразумението с Иран за ядрената му програма, което САЩ се надява да промени.\r\nВ подкрепа на резолюцията гласуваха 11 страни, Китай и Казахстан се въздържаха, Боливия гласува против. Юлиян Марков", "date": "2018.02.28", "title": "AFP: След руското вето САЩ и съюзниците им обвиняват Иран в нарушаване на оръжейното ембарго срещу Йемен"}
{"url": "http://www.focus-news.net/news/2018/02/28/2494417/14-mlrd-leva-shte-vlyazat-v-ktb-sas-zakona-za-bankovata-nesastoyatelnost-pravna-komisiya-othvarli-prezidentskoto-veto-obzor.html", "text": "Парламентарната правна комисия отхвърли ветото на президента Румен Радев върху Закона за банковата несъстоятелност с 13 гласа „за“ и 7 „против“. Ветото подкрепиха само депутатите от БСП. Така Законът за КТБ беше повторно подкрепен от правната комисия. На заседанието на комисията присъстваха и част от синдиците на КТБ, които изразиха подкрепата си за промените, внесени от ДПС. Синдикът Ангел Донов заяви, че 1,4 млрд. лева ще влязат в КТБ с приемането на Закона за банковата несъстоятелност. „Ако бъде приет, законът ще ни помогне да съберем сумата - вложителите и кредиторите да си получат парите“, изтъкна той. „Ако законът не бъде приет, това ще бъде в помощ на длъжниците, които са взели много пари от банката и не желаят да ги връщат. Те с всякакви способи се опитват да прехвърлят имуществото си, само за да не възстановят взети пари от банката“, заяви синдикът.\r\nВ дебатите по ветото от ДПС заявиха, че предложенията им са съобразени със законодателството, а в случая има неразбиране от страна на държавния глава. Според БСП обаче предлаганите промени в Закона за КТБ нарушават принципа на правната сигурност и ще създадат правен хаос. „Когато става въпрос за обществен интерес, законодателят ще бъде безкомпромисен към тези, които търсят как да заобиколят правилата - този сигнал даваме с предложените промени“, заяви в отговор зам.-председателят на ПГ на ДПС Йордан Цонев. Той обяви, че в писмо до финансовия министър Владислав Горанов от ДПС са настояли синдиците да им предоставят информация за обхвата на сделките, които биха попаднали под промените в закона. ДПС вече разполагат с част от информацията: .„Фокус“ припомня: На 21 февруари президентът Румен Радев наложи вето и върна за повторно разглеждане 3 параграфа от Преходните и заключителните разпоредби в Закона за банковата несъстоятелност. Промените бяха приети от парламента на 9 февруари. Според държавния глава обществото има нужда да знае конкретните последици от приетия закон. Тогава от ДПС изтъкнаха, че има неразбиране на предложенията им, които целят да се противодейства на вторичното разграбване на активите на банката. От ГЕРБ се усъмниха дали президентското вето не е свързано с Елена Йончева и отказа ѝ да отговори дали е участвала в съдружие с офшорна фирма, която в съдружие с друга е източила 42 млн. лева от КТБ.\r\nБиляна ИВАНОВА", "date": "2018.02.28", "title": "1,4 млрд. лева ще влязат в КТБ със Закона за банковата несъстоятелност, правна комисия отхвърли президентското вето (ОБЗОР)"}
{"url": "http://www.focus-news.net/news/2018/02/28/2493910/pregled-na-osnovnite-temi-v-britanskiya-pechat-agentsiya-fokus.html", "text": "В изтеклa в медиите бележка външният министър на Великобритания Борис Джонсън предупреждава премиера Тереза Мей, че не е работа на правителството да избегне „твърда“ граница между Северна Ирландия и Република Ирландия, пише британският вестник The Independent.\r\nСпоред него е достатъчно правителството да обещае, че преминаването на тази граница няма да „значително по-трудно“, като се отхвърлят последствията от „твърда“ граница. Този съвет със сигурност ще ядоса ирландското правителство, което получи подкрепата на Европейския съюз, че няма да има гранични проверки по тази граница. Още повече, че Джонсън беше обещал, че няма да се издига „твърда“ граница между двете държави. ПО време на кампанията за референдума, той е заявявал, че тази граница, ще остане непроменена. \r\n***Снежен хаос обхваща големи области от Великобриатния. „Чудовището от Изтока“ оставя четерима мъртви, а бурята „Емма“ заплашва с още по-лошо време, пише британският вестник Daily Express.\r\nБрутално лошото време взима първите си жертви на Острова – четирима са загинали в катастрофи, причинени от лошото време. Нови предупреждения към  водачите да бъдат особено внимателни по заледените пътища през следващите дни и да избягват ненужни пътувания. Според специалисти големият студ може да вземе най-много жертви в последните двайсет години. Силните снеговалежи засегнаха и железопътния транспорт. Метеоролозите предупреждават, че бурята „Емма“, която ще удари Великобритания в четвъртък ще създаде затруднения за още повече хора, като донесе влажни въздушни маси от Атлантическия океан, което ще предизвика „най-лошото заледяване от последните години“.\r\n***Тереза Мей ще отхвърли всяко предложение от Еврокомисията, което застрашава целостта на Обединеното кралство, пише британският вестник The Guardian. \r\nТя е готова да предупреди че тя няма да подпише „нищо, което заплашва конституционната цялост на Обединеното кралство“. Според високопоставен правителствен източник документ, който ще бъде финализиран от Еврокомисията в сряда ще превижда сценарий, при който Северна Ирландия ще остане обвързана към търговските правила на Единния европейски пазар. Това предложение ще прокара пътя за нови регулаторни бариери между Северна Ирландия и останалата част на Кралството.\r\nПотенциалните спорове възникнаха след изтекъл в медиите документ, в който Борис Джонсън заявява, че не е работа на правителството да избегне „твърда“ граница с Република Ирландия.\r\n***Предстои нов сблъсък между Тереза Май и Еврокомисията заради правата на Европейския съд след Брекзит, пише британският вестник Evening Standard.\r\nСпоред  предварителен вариант на предложението на 27-те членки на Европейския съюз всички спорни въпроси между Великобритания и ЕС ще се решават от Европейския съд.\r\nБорис Джонсън, британски външен министър, заявява, че това би противоречало на резултатите от референдума от 2016 година. „Това няма да се случи, защото то беше ясно решено от британския нароад. Ние не може да останем субект на Европейския съд и това е част от връщането на контрола върху нашите закони“, казва Джонсън.\r\nСпоред предложения документ всеки възникнал спор по споразумението между Великобритания и ЕС ще се решава от съдиите в Люксембург. \r\nГи Верховстад, координатор по Брекзит на Европейския парламент, заявява, че планът за „амбициозно направлявано разделяне“ одобрен от британските министри след срещата им в провяинциалната резиденция на премиера е „неприемлив“.", "date": "2018.02.28", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/28/2493909/pregled-na-osnovnite-temi-v-ruskiya-pechat-agentsiya-fokus.html", "text": "Прекратяването на огъня в Източна Гута не се спазва, пише руският вестник „Комерсант“.\r\nПървата хуманитарна пауза в Източна Гута, обявена от министерството на отбраната на Руската федерация не се спазва. Според руската страна тя е нарушена от опозицията. Според изданието провала на тази инициатива показва, че резолюцията на Съвета за сигурност едва ли ще се спазва, всяка страна в конфликта тълкува резолюцията така както и е угодно, а Запада възлага отговорността само на Москва и Дамаск.\r\nЦелта на обявената хуманитарна пауза била да се осъществи евакуация на мирното население и макар, че сирийската армия не е стреляла през обявения прозорец нито единмирен жител не успял да напусне размирния анклав заради обстрел от страна на опозицията. Присъствието в обсадения район на жени и деца осигурява на противниците на правителството пропаганден щит. Обявената хуманитарна пауза нe e довела до спиране на огъня никъде в Сирия.  След обявяването на примирието от официален Дамаск извършили няколко атаки срещу обсадения район, основавайки се на присъствието на представители на групировката „Хаят Тахрир аш Шам“, филиал на „Ал Кайда“, за които примирието не се отнася.\r\n***Руснаците започват да наказват западните политици заради тяхната русофобия, пише руският вестник „Взгляд“ .\r\nЕвропейските политици трябва да бъдат по-внимателни за това какво говорят за руснаците, защото времето когато са се отървавали без последствия за всяка лъжа за Русия са приключили. В Холандия вече втори политик попада в центъра на скандал за свои изказвания на руска тема. Рускоезичните граждани на Холандия се опитват да го накажат, използвайки правни похвати, което е необичайно за тях, пише изданието.\r\nНапомня се как само преди две седмици холандският външен министър Халбе Зийлстра се наложи да подаде оставка, след като призна, че излъгал за изказване на президента на Руската федерация Владимир Путин. Той направи това един ден преди да посети Русия под силен обществен натиск.\r\nЛидерът на „Демократи-66“ Александър Пехтолд завършил своя реч с думите :\r\n„Още не съм срещал нито един руснак, който да се покае и сам да поправи своите грешки като Халбе“\r\nПо принцип, в сегашното време откритата политическа русофобия става норма в последните четири години, Путин бива наричан открито диктатор, а европейските страни биват плашени с руска агресия, пише вестника.\r\nИзказването на Петхолд обаче засяга целия руски народ и на това обръщат внимание даже жители на Холандия. В социалните мрежи тръгва кампания с призиви за съдебни искове срещу политика. Първоначално в кампанията се включват руски имигранти, но после към нея се присъединяват и обикновени холандци. Кампанията се провежда по примера на подобни кампании, организирани от мюсюлманите, в които се възразява срещу двойните стандарти.\r\n***Собчак, Навални и Ходорковски се обединяват в Санкт-Петербург и готвят съвместен проект за местните избори през 2019 година, пише „Независимая газета“.\r\nПрез април общинските депутати и активистите от Санкт Петербург започват срещи по обмяна на опит.  В северната столица опозицията се надява да повтори успеха от 2017 година и да  вкара в районните съвети няколко стотин независими от властта представители. По информация на „Независимая газета“ за съвместни действия са се договорили представители на различни партии, включително и на Алексей Навални, Михаил Ходорковски и Ксения Собчак. Проекта се надява да привлече минимум две хиляди потенциални кандидати.\r\n***Изгражда ли Германия поредния райх, пиата руският ежедневник Правда.ru.\r\nГермания възнамерява да играе водеща роля в противопоставянето на Русия по източните граници на държавите от НАТО. Американците манипулират германците, германското злато се съхранява във Федерален резерв на САЩ. Как ще реагира Русия, се пита вестникът.\r\nБундесверът планира да увеличи броя на войниците, участващи в учения по източните граници на алианса на 12 000 души. Операцията ще струва на Германия 90 милиона евро, което е два пъти повече от миналата година. Това ще изпрати \"ясен сигнал за сплашване на Владимир Путин\".\r\nЗасега обаче няма нищо, което да направи Германия, за да сплаши Русия, защото Бундесверът има още много какво да подобри в германската армия. Германските самолети \"не летят, подводниците не се потапят, а танковете не се движат\", пише немското списание \"Фокус\". Програмата за модернизация ще заработи пълноценно от 2023 г. Всякакъв недостиг на материали и техника трябва да се елиминира до 2020 година. Реформите ще продължат десет години, има договор за цялостно обновяване на танковете „Леопард 2“  (около 100 машини).\r\nСергей Ермаков, директор на сектора за регионална сигурност към Центъра за отбранителни науки казва пред Pravda.Ru, че броят на  ученията на НАТО в близост до руските граници се е утроил за последните три години. Това са учения с различна интензивност, включително пълни бойни маневри, в които Германия възнамерява да увеличи участието си. Експертът не вижда нищо странно в това, защото Германия е пълноправен член на НАТО и бива критикувана от САЩ, че влага недостатъчно средства  за въздържане на Русия - по-малко от 2% от БВП.\r\nГерманският министър на отбраната Урсула фон дер Лейен е изправен пред критиките в собствената страна за колапса на армията.\r\nМосква няма лостове за  политическо влияние върху Берлин, след като изтегли военните си от базите в бившата ГДР.\r\n***Световната антидопингова агенция призовава международните спортни организации да направят всичко възможно да се откажат от провеждане на състезания в Русия, пише “Известия“.\r\nВ изявлени на пресслужбата на Световната антидопингова агенция се казва, че организацията е приела промени в кодекса си .\r\n„Да се приемат заявки за световни първенства и други международни спортни мероприятия само от страни, които са ратифицирали, приели и одобрили Конвенцията (Международната конвенция за борба с употребата на допинг в спорта) на ЮНЕСКО или са се присъединили към нея, а националните олимпийски комитети и националните антидопингови организации са признати от съществуващия Кодекс“ се казва в документа.\r\nТака приетите промени предполагат, че до възстановяване на правата на Руската антидопингова агенция, никакви нови заявки за  международни турнири в Русия не могат да се приемат.\r\nВестникът пише обаче, че решенията на Световната антидопингова агенция нямат влияние върху организации, които не са подписали нейния Кодекс, което значи че това не се отнася за УЕФА, ММА и баскетболната „Евролига“.\r\nПриетото решение също така не се отнася за турнири, които са насрочени по-рано, като Световното първенство по футбол през 2018 година. \r\nСпоред изданието тези промени могат да влезнат в сила през 2021 година.", "date": "2018.02.28", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/28/2493911/afp-edinadeset-dushi-sa-se-razboleli-sled-otvaryane-na-pismo-s-byal-prah-v-amerikanska-voenna-baza.html", "text": "Единадесет души са се разболели след отваряне на писмо съдържащо „бял прах“ в американска военна база близо до Вашингтон, предава AFP.\r\nПисмото е било получено в базата около 15:30 часа местно време и след отварянето му е разпоредена евакуация на сградата, се казва в изявление на военните. Единадесет души от персонала на базата са се почувствали зле и трима от тях са транспортирани в болница за по-нататъшно проследяване и лечение. Според CNN тримата са получили парещо усещане по ръцете и лицето.Сградата, в която е станал инцидента е прегледана и почистена съгласно даденото изявление.\r\nСпоред говорителя на военните е рано да се прецени, дали това е терористична атака. Юлиян Марков", "date": "2018.02.28", "title": "AFP: Единадесет души са се разболели след отваряне на писмо с „бял прах“ в американска военна база"}
{"url": "http://www.focus-news.net/news/2018/02/28/2493908/evening-standard-predstoi-nov-sblasak-mezhdu-tereza-may-i-evrokomisiyata-zaradi-pravata-na-evropeyskiya-sad-sled-brekzit.html", "text": "Предстои нов сблъсък между Тереза Май и Еврокомисията заради правата на Европейския съд след Брекзит, пише британският вестник Evening Standard.\r\nСпоред  предварителен вариант на предложението на 27-те членки на Европейския съюз всички спорни въпроси между Великобритания и ЕС ще се решават от Европейския съд.\r\nБорис Джонсън, британски външен министър, заявява, че това би противоречало на резултатите от референдума от 2016 година. „Това няма да се случи, защото то беше ясно решено от британския нароад. Ние не може да останем субект на Европейския съд и това е част от връщането на контрола върху нашите закони“, казва Джонсън.\r\nСпоред предложения документ всеки възникнал спор по споразумението между Великобритания и ЕС ще се решава от съдиите в Люксембург. \r\nГи Верховстад, координатор по Брекзит на Европейския парламент, заявява, че планът за „амбициозно направлявано разделяне“ одобрен от британските министри след срещата им в провяинциалната резиденция на премиера е „неприемлив“. Юлиян Марков", "date": "2018.02.28", "title": "Evening Standard:  Предстои нов сблъсък между Тереза Май и Еврокомисията заради правата на Европейския съд след Брекзит"}
{"url": "http://www.focus-news.net/news/2018/02/28/2493898/kommersant-prekratyavaneto-na-oganya-v-iztochna-guta-ne-se-spazva.html", "text": "Прекратяването на огъня в Източна Гута не се спазва, пише руският вестник „Коммерсант“.\r\nПървата хуманитарна пауза в Източна Гута, обявена от министерството на отбраната на Руската федерация не се спазва. Според руската страна тя е нарушена от опозицията. Според изданието провала на тази инициатива показва, че резолюцията на Съвета за сигурност едва ли ще се спазва, всяка страна в конфликта тълкува резолюцията така както и е угодно, а Запада възлага отговорността само на Москва и Дамаск.\r\nЦелта на обявената хуманитарна пауза била да се осъществи евакуация на мирното население и макар, че сирийската армия не е стреляла през обявения прозорец нито един мирен жител не успял да напусне размирния анклав заради обстрел от страна на опозицията. Присъствието в обсадения район на жени и деца осигурява на противниците на правителството пропаганден щит. Обявената хуманитарна пауза нe e довела до спиране на огъня никъде в Сирия. След обявяването на примирието от официален Дамаск извършили няколко атаки срещу обсадения район, основавайки се на присъствието на представители на групировката „Хаят Тахрир аш Шам“, филиал на „Ал Кайда“, за които примирието не се отнася. Юлиян Марков", "date": "2018.02.28", "title": "„Коммерсант“: Прекратяването на огъня в Източна Гута не се спазва"}
{"url": "http://www.focus-news.net/news/2018/02/28/2493913/sdelkata-za-chez-predizvika-politicheski-sporove-obzor.html", "text": "Сделката за продажбата на активите на електроразпределителното дружество ЧЕЗ-България предизвика политически спорове. В петък енергийният министър Теменужка Петкова подаде оставката си, за да няма съмнение по отношение на сделката. Тогава тя заяви, че в случая най-достойната постъпка е подаването на оставка. В събота вечерта стана ясно, че министър-председателят Бойко Борисов е възложил на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Премиерът също така е поискал в разследването на всички обстоятелства да се включат Комисията за енергийно и водно регулиране и Комисията за финансов надзор.\r\nВъв вторник председателят на КЕВР доц. Иван Иванов заяви, че енергийният регулатор може да провери новия собственик на ЧЕЗ чак след приключване на продажбата на активите на дружеството. Той уточни, че това се прави, за да се осигури на българските граждани и българския бизнес сигурност на доставките на електроенергия и качество на услугата. „Българските граждани трябва да бъдат спокойни, че няма да има катаклизми при определяне на цените след покупката на ЧЕЗ. Заемът, който ще вземе г-жа Гинка Върбакова, няма да натовари потребителите и няма да се плаща през цената на тока“, обясни доц. Иванов.Президентът Румен Радев също взе отношение по темата, като подчерта, че по закон ЧЕЗ е част от националната европейска инфраструктура с пряко отношение към въпросите на националната сигурност. Според него това е една банална сделка на едно търговско дружество и нещо, с което заблуждават хората. По думите му светкавичната оставка на министъра на енергетиката не приключва случая, напротив - генерира още повече въпроси. Според Радев явно става въпрос за схема за скрито придобиване на дружеството. Радев подчерта, че правителството дължи отговори на всички потребители, които плащат сметки за ток. Държавният глава посочи, че в момента събира информация и ще прецени дали да свика Консултативен съвет за национална сигурност. Лидерът на БСП Корнелия Нинова поиска спиране на сделката за ЧЕЗ чрез всички възможни законови механизми. Според БСП тя е неясна и задкулисна, тъй като не се знае кой е крайният купувач, кой я финансира и какво ще е бъдещето на дружеството. Според Нинова при откриване на нова процедура, държавата трябва да участва на пазарен принцип на равно с други купувачи и да кандидатства за закупуването на ЧЕЗ. От БСП ще внесат и искане за анкетна комисия в парламента, която да изясни всички обстоятелства около сделката, како и, че Корнелия Нинова ще се срещне с чешкия посланик в четвъртък в 11.00 часа, за да му връчи писмо до чешкия премиер във връзка с ЧЕЗ. Нинова подчерта, че има досието за приватизацията на ЧЕЗ и то ще бъде дадено на прокуратурата. \r\nМеждувременно след заседание на Политическия консултативен съвет председателят на ПГ на ГЕРБ Цветан Цветанов обяви, че ще бъде предложено на съвместно заседание на Комисията по енергетика и Комисията за наблюдение на специалните служби да бъдат изслушани органите, които имат отношение към проверката на сделката за ЧЕЗ. Той добави, че по време на срещата министър-председателят Бойко Борисов е провел телефонен разговор с чешкия си колега Андрей Бабиш, за да бъдат предоставени документи по сделката с активите на ЧЕЗ. По думите на Цветанов оставката на Теменужка Петкова ще бъде разгледана на по-късен етап – по всяка вероятност следващата седмица. Той увери, че управляващата коалиция е стабилна. В отговора си до Борисов премиерът Бабиш е посочил, че е информиран от Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката. Министър-председателят на Чехия е изразил готовност да предостави на българските власти материалите с резултатите от проверките. \r\nМалко по-късно на извънреден брифинг в парламента премиерът Бойко Борисов заяви, че няма да има оставки заради сделката за ЧЕЗ. Според него някой иска да повтори февруарските събития от 2013 година, по друг сценарий, със същите изпълнители- пак с ЧЕЗ и популистки изказвания. Премиерът беше категоричен, че тези хора веднъж са го сваляли от власт, но това няма да стане отново. Той обясни, че според информацията, изпратена му от чешкия премиер сделката за ЧЕЗ не е приключила. Различни банки просто са изпратили писма, затова Бойко Борисов настоя БНБ да ги провери. Той посъветва президента Румен Радев да се обади на чешкия президент и да го попита какво мисли за сделката. Премиерът уточни, че в момента няма законов механизъм за спиране на сделката за ЧЕЗ. Затова ГЕРБ ще инициира промени в Закона за енергетиката. Волен Сидеров допълни, че „Обединени патриоти“ са в пълна координация с ГЕРБ за законовите промени. Според премиера Теменужка Петкова е била достатъчно доблестна да подаде оставка. Той поясни, че коалиционните му партньори не смятат, че трябва да я приема преди сделката да се провери. \r\nВ изявление пред журналисти след проведено заседание на ПГ и ЦОБ на ДПС председателят на ДПС Мустафа Карадайъ коментира казуса с думите: „Според нас за сделката за ЧЕЗ предстоят съответните органи и институции на държавата в рамките на закона, правилата и процедурите, да се произнесат, и да се запознаем с техните констатации и решения, и от там нататък и ние ще се произнесем.”  \"Ако е закъсняла реакцията на институциите по тази сделка, според законите, тогава има наистина закъснение, но ако има оценка за закъсняла реакция, според нечии очаквания, това е друга тема\", каза още той.", "date": "2018.02.28", "title": "Сделката за ЧЕЗ предизвика политически спорове (ОБЗОР)"}
{"url": "http://www.focus-news.net/news/2018/02/28/2493914/stolichna-obshtina-shte-predlozhi-sobstvenitsite-na-pametnitsi-na-kulturata-da-ne-plashtat-danak-sgradi-obzor.html", "text": "На пресконференция зам.-кметът на София доц. д-р Тодор Чобанов, гл. архитект Здравко Здравков и министърът на културата Боил Банов представиха информация за културно-историческото наследство в столицата. Тодор Чобанов заяви, че чрез депутати от София общината ще предложи законодателни промени, с които собствениците на паметници на културата да не плащат данък сгради. Той обясни, че промените ще бъдат внесени заедно с изготвяните от Министерството на културата промени в Закона за културното наследство. Според СО е крайно време да се стимулират собствениците на паметници на културата да ги опазват по-добре. Тодор Чобанов обърна внимание, че културно наследство без статут не е докрай защитено, затова СО непрекъснато търси обекти, които да предлага на Министерството на културата. Той уточни, че и гражданите могат да предлагат обекти, които да получат статут на паметник на културата. Министър Боил Банов допълни, че министерството е завело преписки по всички предложения на Столична община. Гл. архитект Здравко Здравков заяви, че от 1400 паметници на културата в София повече от половината са възстановени и са в добро състояние. Министър Боил Банов изрази съгласие с механизма за стимулиране на собствениците. Според него законодателството в момента е много рестриктивно, с големи изисквания, без да има механизъм за подкрепа и намиране на най-доброто решение. „Бъдеще без минало - просто няма“, заяви министърът. \r\nГлавният архитект на столицата обяви, че къщата на арх. Фингов на ул. „Шипка“ ще бъде запазена и е постигнато споразумение със собствениците й. Министърът на културата Боил Банов посочи, че „Двойната къща“ на бул. „Васил Левски“ ще бъде възстановена цялостно по одобрения преди няколко години проект. Министерството има разбирателство със собственика, който по думите на министъра е осъзнал ключовата роля на къщата. „Има и добри примери и практики. Усещането е, че все повече хора започват да си дават сметка за важността на това да устоят на тенденцията на бързите пари. Все повече хора започват да осъзнават каква добавена стойност имат такива сгради“, коментира Боил Банов. \r\nОт Столична община бяха категорични, че Царските конюшни трябва да получат статут на паметник на културата. „Изключително важно е обектът да бъде защитен. Очакваме в кратки срокове да имаме развитие“, заяви Тодор Чобанов. Боил Банов обясни, че министерството счита, че Царските конюшни имат качествата да бъдат обявени за паметник на културата. Пуснато е писмо, за да се намерят всички собственици на обекта. „В момента, в който успеем да открием всички собственици на Конюшните, за да ги уведомим, в много оперативни срокове мисля, че ще се постигне желаният резултат“, заяви Боил Банов.\r\nБиляна ИВАНОВА", "date": "2018.02.28", "title": "Столична община ще предложи собствениците на паметници на културата да не плащат данък сгради (ОБЗОР)"}
{"url": "http://www.focus-news.net/news/2018/02/28/2493912/afp-zetyat-na-donald-tramp-e-zagubil-razreshitelnoto-si-za-dostap-do-klasifitsirana-informatsiya.html", "text": "Зетят на Доналд Тръмп е загубил разрешителното си за достъп до класифицирана информация, което може да доведе до сериозни последствия за американската администрация, съобщава AFP.\r\nДва независими източника, които отказват подробности по случая заради естеството на информацията, съобщават, че 37-годушният Къшнър няма да има достъп до най-строго пазените тайни на САЩ. Белият дом  отказва подробна информация по въпроса, като заявява, че това няма да повлияе на работата на Къшнър, който е съветник на президента. Не ясно как това ще се отрази на ролята му в преговорите по близкоизточния мирен план. Според агенцията достъпът до класифицирана информация на съпругата му Иванка също е под въпрос. Юлиян Марков", "date": "2018.02.28", "title": "AFP: Зетят на Доналд Тръмп е загубил разрешителното си за достъп до класифицирана информация"}
{"url": "http://www.focus-news.net/news/2018/02/28/2493915/pregled-na-mezhdunarodnite-novini-do-6-chasa-agentsiya-fokus.html", "text": "Християнските водачи в Ерусалим съобщават, че църквата „Възкресение Христово“, която е построена върху Божи гроб ще отвори врати в сряда, 28 февруари.\r\nСъобщението идва часове, след като от офиса на  израелският премиер Бенямин Нетаняху са обявили, че ще изпратят екип от финансови специалисти, които да разрешат паричния спор, станал причина за затваряне на храма. Това е най-дългото затваряне на църквата от 90-те години насам, което лиши хиляди туристи поклонници да посетят святото за тях място. \r\nВодачите на християнските вероизповедания, които съвместно стопанисват църквата протестираха срещу намерението на израелските власти да наложат данъци на храма, който е бил категоризиран като „търговски обект“.\r\n***В сряда за Израел ще отпътува високопоставена правителствена делегация, която да изслуша протестите на Израел във връзка със наскоро приетия в Полша спорен закон за Холокоста. според съобщение на израелското външно министерство.\r\nСпорният закон, приет от полския сенат този месец, предизвика безпрецедентен дипломатически спор между Израел и Полша. Законът предвижда глоба или затвор за всеки, които нарече нацистките концлагери, построени от третия Райх „полски“. Така под ударите на закона могат да попаднат оцелели от Холокоста, които обвиняват отделни полски граждани , за това, че са отговорни за убийства или предаване на евреи на нацистите.\r\n***Във вторник Върховният съд на САЩ реши, че мигрантите могат да бъдат задържани за неопределен срок.\r\nС пет срещу три гласа  решението гласи, че мигрантите могат да бъдат задържани в САЩ без право на периодични изслушвания за освобождаване  под гаранция. То отмени решение на Апелативния съд в Сан Франциско, което определяше максимален срок от шест месеца за задържане без право на изслушване за пускане под гаранция.\r\n*** Ръководителят на Централното командване на Въоръжени сили на САЩ (СЕНТКОМ) генерал Джоузеф Вотел подчерта, че американските войници са изпратени в Сирия единствено с цел да победят близкоизточната радикална групировка \"Ислямската държава\", а не да се противопоставят на влиянието на Иран.\r\n\"Борбата срещу Иран не е сред мисиите на коалицията в Сирия\", увери Вотел в изявление пред Комисията за въоръжените сили на Камарата на представителите на САЩ. Въпреки това генералът предложи американските военни части да имат индиректно въздействие в отблъскването на Иран.\r\n\"Мисля, че едно от най-ефективните неща, които можем да направим в тази конкретна област, е изграждането на силни взаимоотношения\", заяви генерал Вотел.\r\nМиналия месец държавният секретар на САЩ Рекс Тилерсън изтъкна продължаващото присъствие на американските войски в Сирия като противовес на правителството на Башар Асад и неговия поддръжник в лицето на Техеран.\r\n\"Оттеглянето от Сирия ще даде на Иран възможността да продължи да укрепва позициите си в страната\", предупреди Тилерсън в речта си от 17 януари в Станфордския университет.\r\n\"Както вече видяхме, Иран се стреми към господство в Близкия изток и унищожението на нашия съюзник Израел. Като дестабилизирана нация и страна, която граничи с Израел, Сирия представлява възможност, която Иран прекалено много се стреми да използва\", бяха думите на Тилерсън. \r\nВотел разграничи военната си мисия от по-широките дипломатически цели на САЩ.\r\n\"Когато държавният секретар изложи това, той го направи не с оглед на да го постави като военна цел на САЩ, но все пак - като цел на САЩ. Така че със сигурност има други начини, по които можем да обърнем внимание на дестабилизиращите действия на Иран\", изрази увереност генералът. \r\nВотел увери, че САЩ не искат военна конфронтация с Иран, но подчерта, че силите, подкрепяни от Вашингтон, може да блокират непряко Иран в Сирия и Ирак. \r\n\"Нашите отношения със Сирийските демократични сили на изток и в северната част на страната ни поставят  в позиция, в която можем да възпрепятстваме целите на Иран\", отбеляза Вотел.\r\nСАЩ имат около 2 000 войници в Сирия. Пентагонът не разкрива точният им брой, припомнят от редакцията. \r\n*** Компаниите Водафон и Нокиа планират изграждането на 4G мобилна мрежа на Луната през 2019 година.\r\nМрежата ще бъде използвана за предаване на  данни от луноходите към базовата станция.\r\n***Световната антидопингова агенция призовава международните спортни организации да направят всичко възможно да се откажат от провеждане на състезания в Русия, пише “Известия“.\r\nВ изявлени на пресслужбата на Световната антидопингова агенция се казва, че организацията е приела промени в кодекса си .\r\n„Да се приемат заявки за световни първенства и други международни спортни мероприятия само от страни, които са ратифицирали, приели и одобрили Конвенцията (Международната конвенция за борба с употребата на допинг в спорта) на ЮНЕСКО или са се присъединили към нея, а националните олимпийски комитети и националните антидопингови организации са признати от съществуващия Кодекс“ се казва в документа.\r\nТака приетите промени предполагат, че до възстановяване на правата на Руската антидопингова агенция, никакви нови заявки за  международни турнири в Русия не могат да се приемат.\r\nВестникът пише обаче, че решенията на Световната антидопингова агенция нямат влияние върху организации, които не са подписали нейния Кодекс, което значи че това не се отнася за УЕФА, ММА и баскетболната „Евролига“.\r\nПриетото решение също така не се отнася за турнири, които са насрочени по-рано, като Световното първенство по футбол през 2018 година. \r\nСпоред изданието тези промени могат да влезнат в сила през 2021 година.\r\n***Прекратяването на огъня в Източна Гута не се спазва.\r\nПървата хуманитарна пауза в Източна Гута, обявена от министерството на отбраната на Руската федерация не се спазва. Според руската страна тя е нарушена от опозицията. Според изданието провала на тази инициатива показва, че резолюцията на Съвета за сигурност едва ли ще се спазва, всяка страна в конфликта тълкува резолюцията така както и е угодно, а Запада възлага отговорността само на Москва и Дамаск.\r\nЦелта на обявената хуманитарна пауза била да се осъществи евакуация на мирното население и макар, че сирийската армия не е стреляла през обявения прозорец нито единмирен жител не успял да напусне размирния анклав заради обстрел от страна на опозицията. Присъствието в обсадения район на жени и деца осигурява на противниците на правителството пропаганден щит. Обявената хуманитарна пауза нe e довела до спиране на огъня никъде в Сирия.  След обявяването на примирието от официален Дамаск извършили няколко атаки срещу обсадения район, основавайки се на присъствието на представители на групировката „Хаят Тахрир аш Шам“, филиал на „Ал Кайда“, за които примирието не се отнася.\r\n***В изтеклa в медиите бележка външният министър на Великобритания Борис Джонсън предупреждава премиера Тереза Мей, че не е работа на правителството да избегне „твърда“ граница между Северна Ирландия и Република Ирландия.\r\nСпоред него е достатъчно правителството да обещае, че преминаването на тази граница няма да „значително по-трудно“, като се отхвърлят последствията от „твърда“ граница. Този съвет със сигурност ще ядоса ирландското правителство, което получи подкрепата на Европейския съюз, че няма да има гранични проверки по тази граница. Още повече, че Джонсън беше обещал, че няма да се издига „твърда“ граница между двете държави. По време на кампанията за референдума, той е заявявал, че тази граница, ще остане непроменена. \r\n***Снежен хаос обхваща големи области от Великобриатния. „Чудовището от Изтока“ оставя четерима мъртви, а бурята „Емма“ заплашва с още по-лошо време.\r\nБрутално лошото време взима първите си жертви на Острова – четирима са загинали в катастрофи, причинени от лошото време. Нови предупреждения към  водачите да бъдат особено внимателни по заледените пътища през следващите дни и да избягват ненужни пътувания. Според специалисти големият студ може да вземе най-много жертви в последните двайсет години. Силните снеговалежи засегнаха и железопътния транспорт. Метеоролозите предупреждават, че бурята „Емма“, която ще удари Великобритания в четвъртък ще създаде затруднения за още повече хора, като донесе влажни въздушни маси от Атлантическия океан, което ще предизвика „най-лошото заледяване от последните години“.\r\n***Единадесет души са се разболели след отваряне на писмо съдържащо „бял прах“ в американска военна база близо до Вашингтон.\r\nПисмото е било получено в базата около 15:30 часа местно време и след отварянето му е разпоредена евакуация на сградата, се казва в изявление на военните. Единадесет души от персонала на базата са се почувствали зле и трима от тях са транспортирани в болница за по-нататъшно проследяване и лечение. Според CNN тримата са получили парещо усещане по ръцете и лицето.Сградата, в която е станал инцидента е прегледана и почистена съгласно даденото изявление.\r\nСпоред говорителя на военните е рано да се прецени, дали това е терористична атака.\r\n***Зетят на Доналд Тръмп е загубил разрешителното си за достъп до класифицирана информация, което може да доведе до сериозни последствия за американската администрация..\r\nДва независими източника, които отказват подробности по случая заради естеството на информацията, съобщават, че 37-годушният Къшнър няма да има достъп до най-строго пазените тайни на САЩ. Белият дом  отказва подробна информация по въпроса, като заявява, че това няма да повлияе на работата на Къшнър, който е съветник на президента. Не ясно как това ще се отрази на ролята му в преговорите по близкоизточния мирен план. Според агенцията достъпът до класифицирана информация на съпругата му Иванка също е под въпрос.", "date": "2018.02.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/28/2493916/ogranichava-se-dvizhenieto-za-vsichki-mps-po-am-trakiya-v-uchastaka-ot-pv-dragantsi-do-burgas.html", "text": "Ограничава се движението за МПС над 12 т. по АМ „Тракия“ в участъка от п.в. „Веселиново“ до п.в. „Драганци“ поради обилен снеговалеж\r\nОграничава се движението за всички МПС по АМ „Тракия“ в участъка от п.в. „Драганци“ до Бургас поради обилен снеговалеж\r\nОграничава се движението за МПС над 12 т по път I-6 п.в. „Петолъчката“ – Бургас поради обилен снеговалеж.\r\nОграничава се движението за МПС над 12 т. по през „Айтоски“ проход поради обилен снеговалеж", "date": "2018.02.28", "title": "Ограничава се движението за всички МПС по АМ „Тракия“ в участъка от п.в. „Драганци“ до Бургас"}
{"url": "http://www.focus-news.net/news/2018/02/28/2493920/afp-ubitiyat-slovashki-zhurnalist-e-razsledval-vrazki-s-italianskata-mafiya.html", "text": "Убитият словашки журналист е „разследвал връзки с италианската мафия“, предава AFP.\r\nНамереният вчера убит словашки журналист Ян Кучияк  е писал последно за връзки между италианската мафия и висши словашки политици, предава агенцията. Той бе намерен убит заедно с приятелката си Мартина Куснирова в дома им във Велка Маца, източно от Братислава. Той е работил за портала actuality.sk, притежаван от немско-швейцарска медийна група. Негови колеги заявяват, че ще продължат работата му.", "date": "2018.02.28", "title": "AFP:  Убитият словашки журналист е „разследвал връзки с италианската мафия“"}
{"url": "http://www.focus-news.net/news/2018/02/28/2493922/aktualna-patna-obstanovka.html", "text": "Температурите са в интервала от –13° до + 2°.\r\nТемператури от метеостанциите на АПИ в °C:\r\n- проход „Предела“: -3,3°\r\n- Кресна: - няма информация.\r\n- Проход на Републиката: -9,6°\r\n- Костандово: -11,7°\r\n- проход „Шипка“: няма информация.\r\n- проход „Петрохан“: няма информация.\r\nВремето над страната е облачно.\r\nВятър духа в областите Благоевград, Бургас, Добрич, Пазарджик, Плевен, Разград, Силистра, Сливен, Смолян, Стара Загора, Търговище, Шумен и Ямбол. Дъжд не вали. Сняг вали в цялата страна. Пътните настилки са предимно заснежени и обработени.Това съобщиха от пресцентъра на Агенция \"Пътна инфраструктура\". \r\nНамалена видимост поради мъгла: \r\n- до 100 м на места в областите Стара Загора, Ямбол.\r\n2. Обстановка /състояние/ по РПМ:\r\n2.1. Проходи: \r\n2.1.1. Ограничения по проходите за текущия период:\r\n- „Айтоски“– забранен за МПС над 12 т.\r\n- „Дюлински“ – забранен за всички МПС;\r\n- „Обзорски“ – затворен за МПС над 12 тона;\r\n- „Пампорово” – забранен за МПС над 3,5 т; \r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Предел“ – забранен за МПС над 12 т. \r\n- „Републиката“ – отворен за всички МПС\r\n- „Ришки“ – забранен за МПС над 12 т.\r\n- „Твърдишки” – забранен за МПС над 10 т;\r\n2.1.2. Временни ограничения по проходите:\r\n- „Котленски” – затворен за МПС над 12 тона;\r\n- „Троянски” – забранен за всички МПС;\r\n2.1.3. Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n2.2. Автомагистрали: \r\n- А1 „Тракия“: \r\nОПУ Пазарджик:\r\n- Ограничава се движението по АМ „Тракия“ в посока София за МПС над 12 тона на територията на област Пазарджик поради обилен снеговалеж.\r\nОПУ Бургас:\r\n- Ограничава се движението за МПС над 12 т. по АМ „Тракия“ в участъка от п.в. „Веселиново“ до п.в. „Драганци“ поради обилен снеговалеж\r\n- Ограничава се движението за всички МПС по АМ „Тракия“ в участъка от п.в. „Драганци“ до Бургас поради обилен снеговалеж\r\n- А2 „Хемус“: \r\nОПУ Шумен и Варна:\r\n- Ограничава се движението за МПС над 12 т от Шумен до Варна поради обилен снеговалеж.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин: \r\nОграничено е движението за МПС над 12 т по път I-1 Видин – Монтана \r\nОПУ София:\r\nОграничава се движението на МПС над 12 т по път I-1 Ботевград – Видин, поради технически проблем на ГКПП „Дунав мост 2“. Ограничението е само в посока Видин.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград и ОПУ Шумен:\r\n- Ограничено е движението по път I-2 Русе – Разград – Шумен за всички МПС поради обилен снеговалеж.\r\n- път І-3 Гара Бяла-Плевен-Луковит-Коритна-Ябланица-Ботевград: няма ограничения.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\n- Ограничава се движението по път I-4 Коритна-Български Извор-Микре-Севлиево-В. Търново-Омуртаг-Търговище-Шумен за МПС над 12 т.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nОграничава се движението за МПС над 12 т. в двете посоки по път I-5 Русе-Бяла поради обилен снеговалеж. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Ограничено е движението за МПС над 12 т двупосочно по път I-6 Перник – ГКПП Гюешево.\r\nОПУ Стара Загора:\r\nОграничено е движението по път І-6 в участъка на гр. Мъглиж – гр. Гурково поради лоши метеорологични условия. \r\nОбходен маршрут: Стара Загора – Нова Загора – Гурково.\r\nОПУ Сливен: \r\n- Ограничено е движението за МПС над 12 т по път I-6 Твърдица – Петолъчката.\r\nОПУ Бургас:\r\n- Ограничава се движението за МПС над 12 т по път I-6 п.в. „Петолъчката“ – Бургас поради обилен снеговалеж.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради влошени метеорологични условия. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОПУ София:\r\n- Ограничава се движението по път I-8 София – ГКПП \"Калотина\" за МПС над 12 т. в посока Калотина.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Ограничено е движението за МПС над 12 т по път I-9 Дуранкулак – Кранево на територията на област Добрич.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради влошени метеорологични условия.\r\nОПУ Бургас:\r\n- Ограничено е движението за МПС над 12 т от км 167+000 до км 199+100 Обзор – Сл. бряг поради снегопочистване и намалена видимост.;\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново.\r\n2.3. Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Ограничено е движението за всички МПС по път III-906 гр. Варна – Горица затворен за всички МПС поради снегопочистване.\r\n- Ограничено е движението за всички за МПС по път III-6009 Миролюбово – Каблешково за всички МПС.\r\nОПУ Варна:\r\n- Ограничение на движението за всички МПС по път III-2901 Суворово – Ветрино км 22+000 до км 34+000 поради нулева видимост, снеговалеж и силен вятър.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- Ограничава се движението по път II-11 Дунавци – Арчар за МПС над 12 т. поради обилен снеговалеж\r\n- Ограничено е движението по път III-112 Добри дол – Тополовец за МПС над 12 т. поради обилен снеговалеж.\r\n- Ограничено е движението по път III-114 Тополовец – Ружинци за МПС над 12 т. поради обилен снеговалеж.\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 12 т по път II-27 Добрич – Балчик поради обилен снеговалеж и влошени метеорологични условия.;\r\n- Ограничено e движението на МПС над 3.5 тона по път II-29 Генерал Тошево – Кардам, поради снегонавявания и лоша видимост\r\n- Ограничено е движението на МПС над 12 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за МПС над 12 т по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:\r\n- Ограничава се движението по път II-62 Самоков – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета. Всички останали МПС задължително с вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Ограничено е движението за всички МПС по третокласната пътна мрежа в област Русе поради влошени метеорологични условия.\r\n- Ограничено е движението на МПС над 12 т. по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\nОПУ Силистра:\r\n- Ограничава се движението за МПС над 12 т по път II-21 Русе – Силистра, поради влошени метеорологични условия;\r\n- Ограничава се движението за МПС над 3,5 т по път II-23 Дулово – Исперих, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Ограничено е движението за МПС над 3,5 т по път II-71 Силистра – Добрич поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево-Зебил поради обилен снеговалеж и снегопочистване.\r\nОПУ Сливен:\r\n- Ограничено е движението за за МПС над 3,5 т по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пз – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Блг - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци. Срок за изпълнение до 31.03.2018 г.\r\n- Ограничава се движението за МПС над 12 т с ремаркета и полуремаркета по път III-866 Девин – Михалково поради обилен снеговалеж\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\nОПУ София: \r\n- Ограничава се движението по път II-62 Самоков – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\n- Ограничава се движението по път III-822 Самоков – Ихтиман поради обилен снеговалеж и снегопочистване.\r\n ОПУ Стара Загора: няма ограничения.\r\nОПУ Търговище: \r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол:\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.\r\n3. Машини работили по зимното поддържане: 1459 бр.", "date": "2018.02.28", "title": "Актуална пътна обстановка"}
{"url": "http://www.focus-news.net/news/2018/02/28/2493919/ogranicheno-e-dvizhenieto-za-vsichki-za-mps-po-pat-iii-6009-mirolyubovo-kableshkovo.html", "text": "Ограничено е движението за всички за МПС по път III-6009 Миролюбово – Каблешково.", "date": "2018.02.28", "title": "Ограничено е движението за всички за МПС по път III-6009 Миролюбово - Каблешково"}
{"url": "http://www.focus-news.net/news/2018/02/28/2493921/afp-ruski-kosmonavt-i-dvama-amerikanski-astronavti-se-zavarnaha-na-zemyata-sled-poveche-ot-pet-mesetsa-na-mezhdunarodnata-kosmicheska-stantsiya.html", "text": "Руски космонавт и двама американски астронавти се завърнаха на Земята след повече от пет месеца на Международната космическа станция (МКС), предава AFP.\r\nАлександър Мисуркин от „Роскосмос“ и Марк Ванде Хей и Джо Акаба, двамата от NASA, се приземиха в степите на Казахстан в очакваното време. Те се чувстват добре.След приземяването ще преминат медицински изследвания. Мискурин предаде командването на МКС на сънародника си Антон Шкаплеров.  На МКС освен Шкаплеров остават Скот Тингъл от NASA и Норишиге Канаи от Японската аерокосмическа изследователска агенция. Към тях ще се присъединят американците Рики Арнолд и Андрю Фейстел и руснака Олег Артемиев по късно този месец с полет от Байконур. Юлиян Марков", "date": "2018.02.28", "title": "AFP: Руски космонавт и двама американски астронавти се завърнаха на Земята  след повече от пет месеца на Международната космическа станция"}
{"url": "http://www.focus-news.net/news/2018/02/28/2494070/lokalno-makedoniya-bosna-i-hertsegovina-predava-otgovorite-na-vaprosnika-na-ek.html", "text": "В сряда, 28 февруари, властите на Босна и Херцеговина ще предадат отговорите на въпросника на Европейската комисия за готовността на страната за членство в Общността, припомня скопското електронно издание „Локално“.\r\nЦеремонията по предаването на отговорите ще се проведе в сградата на президентството на Босна и Херцеговина в Сараево, а на нея освен председателят на ЕК Жан-Клод Юнкер ще присъстват и върховният представител на ЕС по външните въпроси и политиката на сигурност Федерика Могерини, и комисарят по политиката за разширяване и добросъседски отношения Йоханес Хан.\r\nВ сряда европейската „тройка\" ще пребивава в Сараево в рамките на балканската им обиколка, която започна в неделя с посещението в Скопие. Очаква се в рамките на деня те да проведат среща с премиера на страната Денис Звиздич.Тереза Герова", "date": "2018.02.28", "title": "„Локално“ (Македония): Босна и Херцеговина предава отговорите на въпросника на ЕК"}
{"url": "http://www.focus-news.net/news/2018/02/28/2493923/predstoyashti-sabitiya-v-stranata-za-28-fevruari-agentsiya-fokus.html", "text": "***\r\nОт 10.00 часа на „Дондуков“ 2 държавният глава Румен Радев ще се срещне с министъра на външните работи на Иран д-р Мохаммад Джавад Зариф.\r\n***\r\nОт 13.00 часа в зала „Рубин“ на хотел „Рамада“ президентът ще участва в тържествената част на 31-ото общо събрание на Националното сдружение на общините в България. Брифинг за журналисти с председателя на Управителния съвет /УСБ на НСОРБ Даниел Панов и членове на УС ще се проведе в 12.00 ч. От 17.10 часа Николай Нанков, министър на регионалното развитие и благоустройството и Румен Порожанов, министър на земеделието, храните и горите ще участват в панел 2 на дискусионния форум за актуални проблеми и визия за бъдещите общински проекти.  \r\n***\r\nОт 9.00 часа Народното събрание ще проведе заседание. \r\n***\r\nОт 10.00 часа ще се проведе заседание на Министерския съвет. \r\n***\r\nОт 9.30 часа в НДК ще се проведе Неформален съвет по образование, младеж, култура и спорт - \"Култура\". Встъпителни думи ще произнесат министърът на културата Боил Банов, Тибор Наврачич, комисар по образование, култура, младеж и спорт и Петра Камерверт, председател на Комитета по Култура и образование на Европейския парламент. От 13.10 часа ще се проведе пресконференция. \r\n***\r\nОт 8.30 часа в София Балкан Хотел заместник-министърът на транспорта, информационните технологии и съобщенията Велик Занчев ще открие първото авиационно събитие от програмата на Българското председателство на Съвета на Европейския съюз „Въздушният транспорт – двигател за просперитет“.\r\n***\r\nОт 9.00 часа в зала Витоша на Inter Expo Center, ще започне официалното откриване на 13-а национална конференция по е-Здравеопазване.\r\n***\r\nОт 9.00 часа 7 състав на Специализирания наказателен съд ще гледа делото срещу Бойко Б., Емил Б., Емил Д. и др., обвинени в организиране и ръководене на организирана престъпна група. \r\n***\r\nОт 9.30 часа 14 състав на Специализирания наказателен съд ще гледа делото срещу Борислав В., Петър А. и др., обвинени в организиране и ръководене на организирана престъпна група.\r\n***\r\nОт 9.30 часа 16 състав на Специализирания наказателен съд ще гледа делото срещу Милко М., Росен Д. и др., обвинени в организиране и ръководене на организирана престъпна група.\r\n***\r\nОт 9.30 часа в изложбената зала на Държавна агенция „Архиви“ (ул. Московска № 5) ще се проведе възпоменателна конференция, посветена на финландското участие в Руско-турската освободителна война през 1877 -1878 г.\r\n***\r\nОт 10.00 часа в зала 5 на „Московска“ 33 в Столична община Екологично сдружение „За Земята“ ще проведе обсъждане с граждани по повод намерението за поемане на общински дългосрочен дълг, свързан с изпълнението на проект за изграждане на инсталация за изгаряне на отпадъци в „Топлофикация-София“ (зад Централна гара).\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П. и др., обвинени в организиране и ръководене на организирана престъпна група.\r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в Ателието на Регионалния исторически музей – София (пл. \"Бански\" 1) Регионален исторически музей – София организира Ателие \"Мартеничка\".\r\n***\r\nОт 11.30 часа в аудиторията на Клиниката по нервни болести на УМБАЛ „Александровска“ ще се проведе пресконференция, на която ще бъдат дискутирани достиженията, както и проблемите, свързани с функционирането на експертните центрове, липсата на медикаменти и недофинансирането на редките болести в България.\r\n***\r\nОт 13.00 часа 3 състав на Специализирания наказателен съд ще гледа делото срещу Ивайло Б., молба за изменение на мярка за неотклонение. \r\n***\r\nОт 13.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст. и др., обвинени в организиране и ръководене на организирана престъпна група.\r\n***\r\nОт 14.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.\r\n***\r\nОт 18.00 часа в Галерия „Академия“, ул. „Шипка“ 1, ще бъде представена изложба на дипломираните магистри от Факултет за изящни изкуства – НХА.\r\n***\r\nОт 18.30 часа в Биологическия факултет на Софийския университет холандският еко експерт Франк Зандеринк ще представи предимствата на Статут „Див“ за природата и хората на Родопите и България, както и за Европа.\r\n***\r\nОт 18.30 часа в Литературния клуб на библиотеката ще бъде представена Екатерина Йосифова – поет на февруари в Столична библиотека.\r\n***\r\nВ Техническия университет – София ще се проведат „Дни на отворените врати - 2018“.\r\n***\r\nВ Maxi Club (бул. Симеоновско шосе 110) на първото по рода си изложение \"Български традиции на нов глас\" ще бъдат представени модерни дрехи, аксесоари, керамика и бижута с български шевици и нестандартни мартеници от дърво, хартия, кожа, плат, вълна и лего елементи.\r\n***\r\nОт 10.30 часа в сградата на Областна администрация – Бургас, етаж I, Сдружение „Зелена Странджа“ започва инициатива за разработване и популяризиране на нов многодневен маршрут през цяла Странджа за пешеходен и велосипеден туризъм, който да обхване възможно повече забележителности и населени места в планината.\r\n***\r\nОт 10.30 часа в сградата на Колежа по туризъм Проф. д-р „Асен Златаров“ – Бургас в зала 311 ще се проведат специализирани лекции, свързани с два от най-важните аспекти, които засягат бизнеса днес – дигиталната трансформация и новата европейска регулация GDPR. \r\n***\r\nОт 13.00 часа в заседателната зала на Община Бургас ще се проведе пресконференция по повод приключването на проект „Подкрепа в семейна среда за независим живот чрез индивидуален подход“.\r\n***\r\nОт 18.00 часа в кв. „Долно Езерово“, ОУ „Христо Ботев“, ще бъде представен патриотичният спектакъл „Време е … Свобода!“\r\n*** \r\nОт 10.30 часа в СУ „Емилиян Станев“ ще се проведе откриване на ново мозаечно платно.  От 11.00 часа ще се проведе тържествен концерт за 111-годишнината от рождението на Емилиян Станев и 36-годишнината от основаването на училището. \r\n*** \r\nОт 11.00 часа в пресклуба на БТА ще се проведе Пресконференция по проект „Съхранена и автентична градска среда на град Велико Търново“. \r\n*** \r\nОт 11.00 часа в Зала 302 на Общината ще се проведе работна среща – Превантивен център. \r\n*** \r\nОт 18.00 часа в Голяма зала на Общината ще се проведе среща със Стоянка Мутафова. \r\n***\r\nОт 10.30 часа в конферентна зала на Община Враца ще се проведе Форум „Карта на времето”-минало, настояще и бъдеще на библиотеките.\r\n***\r\nОт 17.00 часа в малка зала на ХГ „Иван Фунев“ ще се проведат XIX Зимни четения - „Глинените съдове в обредния свят на българина“ - Недка Димитрова.\r\n***\r\nОт 17.30 часа в Регионална библиотека „Хр. Ботев”- читалня ще се проведе среща с Калин Терзийски.\r\n***\r\nОт 19.00 часа в камерна зала на ДКТ ще бъде представен спектакълът „Женитба“ от Н. В. Гогол.\r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ - изработване на мартеници с учениците от ОУ „Климент Охридски“. \r\n***\r\nОт 11.30 часа в Народно читалище „Йордан Йовков – 1870 г.“, Зала „Зорница“, ще се проведе „Любовта е...\" - спектакъл по текст на Валери Петров на Театрална студия „Зорница\" при Народно читалище „Йордан Йовков – 1870 г.“ с ръководител  Ема Георгиева.\r\n***\r\nОт 20.30 часа в Кино клуб „Икар“ ПП ГЕРБ организира безплатната прожекция на премиерния български филм „Привличане“.\r\n***\r\nОт 11.00 часа в заседателната зала на Община Козлодуй ще се проведе пресконференция по проект: „Обновяване и внедряване на мерки за енергийна ефективност в жилищни сгради в гр. Козлодуй”.\r\n***\r\nОт 11.00 часа в залата на Административен съд – Кюстендил ще се проведе отчетно събрание.  \r\n***\r\nОт 14.00 часа в залата на Община Кюстендил ще се проведе редовно заседание на Общински съвет. \r\n***\r\nОт 11.00 часа пред сградата на Районна прокуратура и съда в град Монтана членове на ЦРОО, СЛРД \"Огоста\", риболовци, ловци от Монтана, Берковица, София, Плевен, Враца, Перник и други се организират на протест пред сградата на Районна прокуратура срещу бракониерството във всичките му форми. \r\n***\r\nОбщинските съветници от  ГЕРБ в град Пловдив ще проведат приемни с граждани. Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А; Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\n***\r\nОт 17.30 часа в къща-музей „Иван Вазов“ ще се проведе среща с потомци на опълченци под надслов „Паметта на кръвта е жива“.\r\n***\r\nОт 12.00 часа в Историческия музей ще бъде открита обновената витрина с мартеници, дарени от Марианка де Монтис\r\n***\r\nОт 11.30 часа в офиса на ГЕРБ на улица „Екзарх Йосиф“ общинските съветници от ГЕРБ-Пазарджик ще проведат приемни за граждани.\r\n***\r\nОт 18.00 часа в офиса на ГЕРБ в кметство „Изток“, на улица „Благой Гебрев“ №20, общинските съветници от ГЕРБ Ивайло Богданов и Мирослава Николова ще проведат приемен ден.\r\n***\r\nОт 11.00 часа в панорама „Плевенска епопея“ посланикът на Русия в България Анатолий Макаров ще вземе участие в откриване на изложба на литографиите от личната си колекция, посветени на Руско-турската война 1877-1878 години и издадени по време на войната във водещи западни списания.\r\n***\r\nОт 11 часа в Дом на културата „Борис Христов“, Малка конферентна зала, ет.2 ще се проведе пресконференция по повод предстоящото 13-то издание на Международния филмов фестивал „София Филм Фест в ПЛОВДИВ“, който ще се проведе от 15 до 25 март 2018 г.  в LUCKY Дом на киното. \r\n***\r\nОт 15 часа в заседателната зала на Община Пловдив ще бъде подписан договорът за обслужване на 13 линии от масовия градски транспорт в града. \r\n***\r\nОт 13.00 часа, пред Института по редки болести в  ж.к.“Тракия“, ул. „Маестро Г. Атанасов“ 22 ( зад Община Тракия) ще бъде отбелязан Международния ден на редките болести, като присъстващите ще се включат в масовото вдигане на ръце, което ще се осъществи по едно и също време в цяла Европа като знак на съпричастност към болните. \r\n***\r\nОт 11.00 часа под Стария бряст с информационна кампания, в която се раздават материали за редките заболявания ще бъде отбелязан Световният ден на хората с редките болести. Точно в 13. 00 часа всички участници ще пуснат в небето балоните на надеждата и ще вдигнат ръце в знак на съпричастност.\r\n***\r\nОт 18.30 часа в зала „Сливен“ ще се проведе втори концерт за юбилея на Добри Селиминовски.\r\n***\r\nОт 18.30 часа в НЧ „Христо Ботев-1871” – Смолян ще се проведе „Фолклорна палитра“ – концерт с участието на фолклорните формации при читалището.\r\n***\r\nОт 16.00 часа в Оперен театър известният български художник Иван Яхнаджиев ще проведе занимание по рисуване за деца.\r\n***\r\nОт 17.00 часа в Оперен театър ще бъде представена изложба от картини на Концертен комплекс \"България\".\r\n***\r\nОт 19.00 часа на сцената на Държавна опера-Стара Загора ще се състои премиерата на балета „Фантастичното дюкянче“ по музика на Джоакино Росини/ Оторино Респиги.\r\n***\r\nОт 19.00 часа в Драматичен театър ще бъде представена постановката „Цар последен“ от Райна Томова.\r\n***\r\nОт 11.00 часа във фоайето на Областна администрация Хасково ще се проведе благотворителен базар за мартеници „Мартеничка с кауза”.\r\n*** \r\nОт 13.00 часа пред сградата на  областна администрация ще бъдат пуснати в небето разноцветни балони в знак на съпричастност с хората с редки заболявания.", "date": "2018.02.28", "title": "Предстоящи събития в страната за 28 февруари (Агенция „Фокус“)"}
{"url": "http://www.focus-news.net/news/2018/02/28/2493924/smolyan-prohodat-rozhen-e-zabranen-za-mps-nad-12-t-s-remarketa-i-poluremarketa.html", "text": "Проходът „Рожен“ е забранен за МПС над 12 т с ремаркета и полуремаркета. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Смолян: Проходът „Рожен“ е забранен за МПС над 12 т с ремаркета и полуремаркета"}
{"url": "http://www.focus-news.net/news/2018/02/28/2493917/api-ogranichava-se-dvizhenieto-po-pat-i-2-ruse-razgrad-shumen-i-prez-dyulinski-prohod-poradi-obilen-snegovalezh.html", "text": "Ограничава се движението по път I-2 Русе – Разград – Шумен и през Дюлински проход за всички МПС поради обилен снеговалеж. Това съобщиха от пресцентъра на Агенция \"Пътна инфраструктура\".\r\nОграничава се движението  за МПС над 12 т по път I-4 Коритна-Севлиево-В. Търново-Търговище-Шумен, по АМ \"Хемус\" от Шумен до Варна, по път I-2 Шумен-Варна на територията само на област Шумен поради обилен снеговалеж", "date": "2018.02.28", "title": "АПИ: Ограничава се движението по път I-2 Русе – Разград – Шумен и през Дюлински проход поради обилен снеговалеж"}
{"url": "http://www.focus-news.net/news/2018/02/28/2493901/the-independent-v-iztekla-v-mediite-belezhka-boris-dzhonsan-preduprezhdava-che-ne-e-rabota-na-pravitelstvoto-da-izbegne-tvarda-granitsa-s-irlandiya.html", "text": "В изтеклa в медиите бележка външният министър на Великобритания Борис Джонсън предупреждава премиера Тереза Мей, че не е работа на правителството да избегне „твърда“ граница между Северна Ирландия и Република Ирландия, пише британският вестник The Independent.\r\nСпоред него е достатъчно правителството да обещае, че преминаването на тази граница няма да „значително по-трудно“, като се отхвърлят последствията от „твърда“ граница. Този съвет със сигурност ще ядоса ирландското правителство, което получи подкрепата на Европейския съюз, че няма да има гранични проверки по тази граница. Още повече, че Джонсън беше обещал, че няма да се издига „твърда“ граница между двете държави. По време на кампанията за референдума, той е заявявал, че тази граница, ще остане непроменена.  Юлиян Марков", "date": "2018.02.28", "title": "The Independent: В изтеклa в медиите бележка Борис Джонсън предупреждава, че не е работа на правителството да избегне „твърда“ граница с Ирландия"}
{"url": "http://www.focus-news.net/news/2018/02/28/2493927/nimh-dnes-snegovalezhite-shte-spirat-nay-kasno-v-kraynite-severoiztochni-rayoni.html", "text": "Днес снеговалежите ще спират, най-късно в крайните североизточни райони, а от югозапад и облачността ще се разкъсва. Ще духа умерен до силен вятър от север-северозапад. Остава студено, с максимални температури между минус 7° и минус 2°, малко по-високи в крайните югозападни и югоизточни райони, за София – около минус 3°. Атмосферното налягане ще се повишава и вечерта ще се доближи до средното за февруари. Това съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) при БАН.\r\nНад Черноморието ще бъде предимно облачно, с валежи от сняг, в южните райони примесени с дъжд, които след обяд ще започнат да спират. Ще духа умерен до силен север-северозападен вятър. Максималните температури ще са между минус 4° и 1°. Температурата на морската вода е 4-5°. Вълнението на морето ще е 3-4 бала.\r\nНад планинските масиви на Югозападна България облачността ще се разкъсва и намалява, след обяд до предимно слънчево. В останалите планини все още ще превалява сняг, в процес на спиране, най-късно, вечерта, в Източна Стара планина. Ще духа умерен и силен западен вятър. Температурите още ще се понижат и максималната на височина 1200 метра ще е около минус 7°, на 2000 метра – около минус 13°.", "date": "2018.02.28", "title": "НИМХ: Днес снеговалежите ще спират, най-късно в крайните североизточни райони"}
{"url": "http://www.focus-news.net/news/2018/02/28/2493925/sofiya-otpada-ogranichenieto-za-mps-nad-12-t-po-pat-i-8-sofiya-gkpp-kalotina-v-posoka-kalotina.html", "text": "Отпада ограничението за МПС над 12 т. по път I-8 София - ГКПП \"Калотина\" в посока Калотина. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "София: Отпада ограничението за МПС над 12 т. по път I-8 София - ГКПП \"Калотина\" в посока Калотина"}
{"url": "http://www.focus-news.net/news/2018/02/28/2493928/afp-amerikanski-sadiya-kritikuvan-ot-donald-tramp-othvarlya-isk-sreshtu-stenata-po-granitsata-s-meksiko.html", "text": "Американски съдия, чиято неутралност президентът на САЩ Доналд Тръмп оспорва заради латиноамериканския му произход, отхвърля иск срещу стената по границата с Мексико, предава AFP.\r\nГонсало Куриел присъжда в полза на американското правителство, като отхвърля иска на щата Калифорния и различни природозащитни групи, оспорващи вдигането на екологичните ограничения срещу примерните модели на стената и замяната на съществуващите преградни съоръжения на границата като противоконституционни или нарушаващи екологичното законодателство или и двете.\r\nСъщевременно съдията заявява: „Съдът е наясно с предмета на тези искове, граничната ограда, която е обект на разгорещен политически дебат между САЩ и Република Мексико относно нуждата, ефикасността и източниците на финансиране на подобни огради. При разглеждането на този иск Съдът не може и не счита решението за изграждане на стената за политически разумно“. Юлиян Марков", "date": "2018.02.28", "title": "AFP: Американски съдия, критикуван от Доналд Тръмп, отхвърля иск срещу стената по границата с Мексико"}
{"url": "http://www.focus-news.net/news/2018/02/28/2493906/", "text": "Тереза Мей ще отхвърли всяко предложение от Еврокомисията, което застрашава целостта на Обединеното кралство, пише британският вестник The Guardian. \r\nТя е готова да предупреди че тя няма да подпише „нищо, което заплашва конституционната цялост на Обединеното кралство“. Според високопоставен правителствен източник документ, който ще бъде финализиран от Еврокомисията в сряда ще превижда сценарий, при който Северна Ирландия ще остане обвързана към търговските правила на Единния европейски пазар. Това предложение ще прокара пътя за нови регулаторни бариери между Северна Ирландия и останалата част на Кралството.\r\nПотенциалните спорове възникнаха след изтекъл в медиите документ, в който Борис Джонсън заявява, че не е работа на правителството да избегне „твърда“ граница с Република Ирландия. Юлиян Марков", "date": "2018.02.28", "title": "The Guardian: Тереза Мей ще отхвърли всяко предложение от Еврокомисията, което застрашава целостта на Обединеното кралство"}
{"url": "http://www.focus-news.net/news/2018/02/28/2493933/ministar-nikolay-nankov-shte-uchastva-v-diskusionen-forum-na-nsorb-za-badeshteto-na-obshtinskite-proekti.html", "text": "Министърът на регионалното развитие и благоустройството Николай Нанков ще участва в дискусионен форум на тема „Актуални проблеми и бъдеща визия за общинските проекти“, организиран от Националното сдружение на общините в Република България. Това съобщиха от пресцентъра на Министерство на регионалното развитие и благоустройството. Той ще се проведе в рамките на XXXI-то редовно заседание на Общото събрание на сдружението.\r\nС представителите на местните власти министърът ще коментира изпълнението и междинната оценка на Оперативна програма „Региони в растеж“ 2014 – 2020, подготовката но нов Закон за ВиК услугите и хода на Националната програма за енергийна ефективност на многофамилни жилищни сгради.\r\nФорумът ще се проведе в зала „Рубин“ на хотел „Рамада София“, от 16.30 часа. Участието на министър Нанков е от 17.10 часа.", "date": "2018.02.28", "title": "Министър Николай Нанков ще участва в дискусионен форум на НСОРБ за бъдещето на общинските проекти"}
{"url": "http://www.focus-news.net/news/2018/02/28/2493930/parlamentat-shte-razgleda-promeni-v-zakona-za-obshtestvenite-porachki-izklyuchvashti-ot-obhvata-na-zakona-dogovorite-za-poddarzhane-na-ogradata-po-granitsata.html", "text": "Парламентът ще разгледа промени в Закона за обществените поръчки, изключващи от обхвата на закона договорите за поддържане на оградата по границата. Това предвижда седмичната проектопрограма за работа на Народното събрание.  Законопроектът е внесен от парламентарните групи на ГЕРБ и „Обединени патриоти“ и ще бъде разгледан на първо четене. Според вносителите  промените ще спомогнат за облекчаване на процеса за поддържане на възпрепятстващата способност на съоръжението и своевременно възстановяване на нарушения, причинени от различни природни стихии.\r\nОт ПГ на „БСП за България“ ще предложат като точка първа в програмата да бъде изслушан премиерът Бойко Борисов за сделката с ЧЕЗ.", "date": "2018.02.28", "title": "Парламентът ще разгледа промени в Закона за обществените поръчки, изключващи от обхвата на закона договорите за поддържане на оградата по границата"}
{"url": "http://www.focus-news.net/news/2018/02/28/2493932/ministarat-za-balgarskoto-predsedatelstvo-lilyana-pavlova-i-predsedatelyat-na-ep-antonio-tayani-podpisvat-reglamenta-sreshtu-geoblokiraneto-v-bryuksel.html", "text": "По инициатива на Българското председателство на Съвета на ЕС новите правила против гео-блокирането ще бъдат подписани днес, само ден след официалното им приемане от министрите на ЕС. Бързото финално одобрение ще гарантира скоростното прилагане на правилата, благодарение на които ще бъде прекратена тази широко разпространена дискриминационна практика на територията на ЕС. Това съобщиха от пресцентъра на Министерството за председателството на Съвета на ЕС. Стъпката е част от изпълнението на ангажимента на Българското председателство към премахване на пречките пред потребителите в ЕС и създаването на работещ Цифров единен пазар. \r\nЦеремонията по подписване на новите правила ще се състои от 12.00 часа в сградата Paul-Henri Spaak на Европейския парламент. От страна на Съвета подписът ще бъде положен от Лиляна Павлова, министър за Българското председателство на Съвета на ЕС. От страна на Европейския парламент, документа ще подпише Антонио Таяни, председател на Европейския парламент.  \r\nСлед бързото подписване, правилата против гео-блокирането ще влязат в сила в началото на м. декември. Така европейските потребители ще имат много по-голяма свобода, когато пазаруват онлайн, избирайки между по-голям набор от продукти и услуги и възползвайки се от по-добри сделки. \r\nЕвропейската комисия предложи новите правила през м. май 2016 г. Три последователни председателства - Холандското,  Словашкото и Малтийското – работиха по тях, преди Естонското председателство да приключи преговорите с Европейския парламент през втората половина на 2017 г.\r\nПравилата ще гарантират на всички потребители равен достъп до еднакви цени, промоции и условия за плащане, когато закупуват продукти и услуги в друга страна на Европейския съюз. Новите правила няма да се прилагат към съдържание, защитено от авторски права, като музика и филми, но обхватът може да се преразгледа на по-късен етап. \r\nЦифровата икономика и уменията на бъдещето са във фокуса на Българското председателство. Това е един от четирите основни приоритета на Председателството, чрез който България се стреми да допринесе за завършването на Цифровия единен пазар, да развие цифровата икономика и умения в дигиталния свят.", "date": "2018.02.28", "title": "Министърът за Българското председателство Лиляна Павлова и председателят на ЕП Антонио Таяни подписват регламента срещу геоблокирането в Брюксел"}
{"url": "http://www.focus-news.net/news/2018/02/28/2493926/smolyan-prez-prohoda-pechinsko-e-zabraneno-dvizhenieto-na-mps-nad-12-t-s-remarketa-i-poluremarketa.html", "text": "През прохода „Печинско“ е забранено движението на МПС над 12 т с ремаркета и полуремаркета. Това съобщиха от пресцентъра на Агенция \"Пътна инфраструктура\". \r\nОтпадат ограниченията по път III-2901 Суворово – Ветрино за всички МПС.\r\nОграничава се движението за МПС над 12 т на АМ „Хемус“ в посока Ловеч от км 69 до км 71 поради ограничение за движение на МПС над 12 т по път I-4 Коритна-Шумен.", "date": "2018.02.28", "title": "Смолян: През прохода „Печинско“ е забранено движението на МПС над 12 т с ремаркета и полуремаркета"}
{"url": "http://www.focus-news.net/news/2018/02/28/2493935/aktua.html", "text": "Информация за актуалната пътна обстановка към 07.00 часа, предоставена от Агенция „Пътна инфраструктура“. Температурите са в интервала от –13° до + 2°. Температури от метеостанциите на АПИ в °C:\r\n- проход „Предела“: -4,5°\r\n- Кресна: 0,4°.\r\n- проход „Република“: -8,9°\r\n- Костандово: -9,7°\r\n- проход „Шипка“: няма информация.\r\n- проход „Петрохан“: няма информация.\r\nВремето над страната е облачно.\r\nВятър духа в областите Благоевград, Бургас, Добрич, Пазарджик, Плевен, Разград, Силистра, Сливен, Смолян, Стара Загора, Търговище, Шумен и Ямбол. \r\nДъжд не вали.\r\nСняг вали в цялата страна.\r\nПътните настилки са предимно заснежени и обработени.\r\nНамалена видимост поради мъгла: \r\n- до 100 м. на места в областите Стара Загора, Ямбол.Обстановка /състояние/ по РПМ:Проходи: \r\nОграничения по проходите за текущия период:\r\n- „Айтоски“– забранен за МПС над 12 т.\r\n- „Дюлински“ – забранен за всички МПС;\r\n- „Обзорски“ – затворен за МПС над 12 тона;\r\n- „Пампорово” – забранен за МПС над 3,5 т; \r\n- „Печинско“ – забранен за МПС над 12 т с ремаркета и полуремаркета;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Предел“ – забранен за МПС над 12 т.;\r\n- „Републиката“ – отворен за всички МПС;\r\n- „Ришки“ – забранен за МПС над 12 т.;\r\n- „Рожен“ – забранен за МПС над 12 т с ремаркета и полуремаркета \r\n- „Твърдишки” – забранен за МПС над 10 т;\r\nВременни ограничения по проходите:\r\n- „Котленски” – затворен за МПС над 12 тона;\r\n- „Троянски” – забранен за МПС над 12 т с ремаркета и полуремаркета\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.Автомагистрали: \r\n- А1 „Тракия“: \r\nОПУ Бургас:\r\n- Ограничава се движението за МПС над 12 т. по АМ „Тракия“ в участъка от п.в. „Веселиново“ до п.в. „Драганци“ поради обилен снеговалеж\r\n- Ограничава се движението за всички МПС по АМ „Тракия“ в участъка от п.в. „Драганци“ до Бургас поради обилен снеговалеж\r\n- А2 „Хемус“: \r\nОПУ Шумен и Варна:\r\n- Ограничава се движението за МПС над 12 т от Шумен до Варна поради обилен снеговалеж.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.Ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин: \r\nОграничено е движението за МПС над 12 т по път I-1 Видин – Монтана \r\nОПУ София, ОПУ Враца, ОПУ Монтана:\r\nОграничава се движението на МПС над 12 т по път I-1 Ботевград – Видин, поради технически проблем на ГКПП „Дунав мост 2“. Ограничението е само в посока Видин.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград и ОПУ Шумен:\r\n- Ограничено е движението по път I-2 Русе – Разград – Шумен за всички МПС поради обилен снеговалеж.\r\n- път І-3 Гара Бяла-Плевен-Луковит-Коритна-Ябланица-Ботевград: няма ограничения.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\n- Ограничава се движението по път I-4 Коритна-Български Извор-Микре-Севлиево-В. Търново-Омуртаг-Търговище-Шумен за МПС над 12 т.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nОграничава се движението за МПС над 12 т. в двете посоки по път I-5 Русе-Бяла поради обилен снеговалеж. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Ограничено е движението за МПС над 12 т двупосочно по път I-6 Перник – ГКПП Гюешево.\r\nОПУ Стара Загора:\r\nОграничено е движението за всички МПС по път І-6 в участъка на гр. Мъглиж – гр. Гурково поради лоши метеорологични условия. \r\nОбходен маршрут: Стара Загора – Нова Загора – Гурково.\r\nОПУ Сливен: \r\n- Ограничено е движението за МПС над 12 т по път I-6 Твърдица – Петолъчката.\r\nОПУ Бургас:\r\n- Ограничава се движението за МПС над 12 т по път I-6 п.в. „Петолъчката“ – Бургас поради обилен снеговалеж.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради влошени метеорологични условия. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Ограничено е движението за МПС над 12 т по път I-9 Дуранкулак – Кранево на територията на област Добрич.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради влошени метеорологични условия.\r\nОПУ Бургас:\r\n- Ограничено е движението за МПС над 12 т от км 167+000 до км 199+100 Обзор – Сл. бряг поради снегопочистване и намалена видимост.;\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново.Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Ограничено е движението за всички МПС по път III-906 гр. Варна – Горица затворен за всички МПС поради снегопочистване.\r\n- Ограничено е движението за всички за МПС по път III-6009 Миролюбово – Каблешково за всички МПС.\r\nОПУ Варна: няма ограничения.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- Ограничава се движението по път II-11 Дунавци – Арчар за МПС над 12 т. поради обилен снеговалеж\r\n- Ограничено е движението по път III-112 Добри дол – Тополовец за МПС над 12 т. поради обилен снеговалеж.\r\n- Ограничено е движението по път III-114 Тополовец – Ружинци за МПС над 12 т. поради обилен снеговалеж.\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 12 т по път II-27 Добрич – Балчик поради обилен снеговалеж и влошени метеорологични условия.;\r\n- Ограничено e движението на МПС над 3.5 тона по път II-29 Генерал Тошево – Кардам, поради снегонавявания и лоша видимост\r\n- Ограничено е движението на МПС над 12 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за МПС над 12 т по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:\r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета. Всички останали МПС задължително с вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Ограничено е движението за всички МПС по третокласната пътна мрежа в област Русе поради влошени метеорологични условия.\r\n- Ограничено е движението на МПС над 12 т. по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\nОПУ Силистра:\r\n- Ограничава се движението за МПС над 12 т по път II-21 Русе – Силистра, поради влошени метеорологични условия;\r\n- Ограничава се движението за МПС над 3,5 т по път II-23 Дулово – Исперих, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Ограничено е движението за МПС над 3,5 т по път II-71 Силистра – Добрич поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево-Зебил поради обилен снеговалеж и снегопочистване.\r\nОПУ Сливен:\r\n- Ограничено е движението за за МПС над 3,5 т по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пз – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Блг - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци. Срок за изпълнение до 31.03.2018 г.\r\n- Ограничава се движението за МПС над 12 т с ремаркета и полуремаркета по път III-866 Девин – Михалково поради обилен снеговалеж\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\nОПУ София: \r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\n- Ограничава се движението по път III-822 Самоков – Ихтиман поради обилен снеговалеж и снегопочистване.\r\n ОПУ Стара Загора: няма ограничения.\r\nОПУ Търговище: \r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол:\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.Машини работили по зимното поддържане: 1459 бр.", "date": "2018.02.28", "title": "Актуална пътна обстановка"}
{"url": "http://www.focus-news.net/news/2018/02/28/2493937/pravitelstvoto-shte-otpusne-400-000-evro-za-humanitarna-pomosht-za-stranite-irak-siriya-afganistan-i-yemen.html", "text": "Правителството ще отпусне 400 000 евро за хуманитарна помощ за страните Ирак, Сирия, Афганистан и Йемен. Това предвижда дневният ред на министрите за днешното редовно правителствено заседание. Предложението е внесено от вицепремиера и министър на външните работи Екатерина Захариева. Министрите ще решат и дали да отпуснат персонални пенсии по Кодекса за социално осигуряване. Вицепремиерът и министър на отбраната Красимир Каракачанов е внесъл предложение до президента за издаване на указ за награждаване посмъртно на Панде Евтимов с орден „Стара планина“-втора степен.\r\nМинистрите ще обсъдят и откриването на концесионни процедури за три морски плажа – „Св. Св. Константин и Елена – малък плаж“, „Слънчев ден“ и „Св. Св. Константин и Елена – север“. Предложенията са внесени от министъра на туризма Николина Ангелкова. \r\nКабинетът ще гласува и промени в Наредбата за пенсиите и осигурителния стаж, както и приемането на Националния план за действие за периода 2015-2020 г. за изпълнение на Националната стратегия на страната за интегриране на ромите (2012-2020).", "date": "2018.02.28", "title": "Правителството ще отпусне 400 000 евро за хуманитарна помощ за страните Ирак, Сирия, Афганистан и Йемен"}
{"url": "http://www.focus-news.net/news/2018/02/28/2493938/nimh-v-22-oblasti-e-obyaven-zhalt-kod-za-niski-temperaturi.html", "text": "В 22 области е обявен жълт код за ниски температури. Това показва справка на сайта на Националния институт по метеорология и хидрология (НИМХ) при БАН. Предупреждението е в сила за областите: Видин, Монтана, Враца, София-област, София-град, Плевен, Ловеч, Велико Търново, Габрово, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Хасково, Кърджали, Смолян. Очаква се минималните температури да са под минус 8 градуса, а максималните под 0 градуса. В областите Силистра, Добрич, Разград, Търговище, Шумен, Варна, Сливен, Бургас, Ямбол, Смолян, Хасково, Кърджали ще вали сняг. Очакваните количества са 10-20 л/кв. м. Ще се образува и нова снежна покривка – 10-20 см, с изключение на южните райони, където снегът ще се примесва с дъжд. \r\nЗа областите по Черноморието е обявен и жълт код за силен вятър над морето и силно вълнение. Вятърът ще духа от североизток, а следобед от северозапад. Средната скорост на вятъра ще бъде 14-18 м/с с пориви до 19.24 м/с. Вълнението на морето ще бъде 4-5 бала.", "date": "2018.02.28", "title": "НИМХ: В 22 области е обявен жълт код за ниски температури"}
{"url": "http://www.focus-news.net/news/2018/02/28/2493940/pernik-obshtinskite-savetnitsi-ot-gerb-ivaylo-bogdanov-i-miroslava-nikolova-shte-provedat-priemen-den.html", "text": "Приемен ден с граждани организират представителите ГЕРБ в Общинския съвет (ОбС) в Перник Ивайло Богданов и Мирослава Николова. Приемната ще се състои от 18.00 часа в офиса на ГЕРБ в кметство „Изток“, на улица „Благой Гебрев“ №20. Това съобщиха от пресцентъра на партията. Общинските съветници са членове на Постоянните комисии „Бюджет, финанси и европроекти” и „Икономически въпроси, стопанска политика и инвестиции” в Общинския съвет.\r\nСигнали, мнения, становища и въпроси могат да бъдат подавани и по електронен път на имейл едрес savetnici_gerb_pk@abv.bg, както и на адрес: Перник, пл. “Св. Иван Рилски” №1, до представителите на ГЕРБ в ОбС-Перник.", "date": "2018.02.28", "title": "Перник: Общинските съветници от ГЕРБ Ивайло Богданов и Мирослава Николова ще проведат приемен ден"}
{"url": "http://www.focus-news.net/news/2018/02/28/2493931/darzhavniyat-glava-rumen-radev-shte-se-sreshtne-s-ministara-na-vanshnite-raboti-na-iran-d-r-mohammad-dzhavad-zarif.html", "text": "Държавният глава Румен Радев ще се срещне от 10.00 часа на „Дондуков“ 2 с министъра на външните работи на Иран д-р Мохаммад Джавад Зариф. Това съобщиха от прессекретариата на държавния глава.\r\nПо-късно, от 13.00 часа в зала „Рубин“ на хотел „Рамада“ президентът ще участва в тържествената част на 31-ото общо събрание на Националното сдружение на общините в България. В началото на форума организацията ще отбележи 140-тата годишнина от Освобождението на България.", "date": "2018.02.28", "title": "Държавният глава Румен Радев ще се срещне с министъра на външните работи на Иран д-р Мохаммад Джавад Зариф"}
{"url": "http://www.focus-news.net/news/2018/02/28/2493929/pazardzhik-otpada-ogranichenieto-za-mps-nad-12-t-po-am-trakiya-v-posoka-sofiya-na-teritoriyata-na-oblastta.html", "text": "Отпада ограничението за МПС над 12 т  по АМ „Тракия“ в посока София на територията на област Пазарджик. Това съобщиха от пресцентъра на Агенция „Пътна инфраструктура“.", "date": "2018.02.28", "title": "Пазарджик: Отпада ограничението за МПС над 12 т  по АМ „Тракия“ в посока София на територията на областта"}
{"url": "http://www.focus-news.net/news/2018/02/28/2493939/sofiya-vavezhda-se-vremena-organizatsiya-na-dvizhenieto-za-otrazyavane-na-kontsert-v-zala-balgariya.html", "text": "Въвежда се времена организация на движението за отразяване на концерт в зала „България”, съобщиха от пресцентъра на Столична община. От 15.00 до 20.00 часа се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Георги Бенковски” между бул. „Цар Освободител” и ул. „Аксаков”.", "date": "2018.02.28", "title": "София: Въвежда се времена организация на движението за отразяване на концерт в зала „България”"}
{"url": "http://www.focus-news.net/news/2018/02/28/2493942/haskovo-dnite-do-2-mart-vklyuchitelno-sa-obyaveni-za-neuchebni-za-5-uchilishta-v-obshtina-topolovgrad.html", "text": "На основание чл.105, ал.3 от Закона за предучилищно и училищно образование и чл.44, ал. 2 от ЗМДМА, във връзка с усложнените зимни условия и по повод очакваното влошаване на метеорологичните условия в община Тополовград и с цел опазване здравето и безопасността на учениците, кметът на Тополовград Божин Божинов, обяви дните от днес до 2 март включително за неучебни за 5 училища на територията на общината. Това съобщиха от пресцентъра на Община Тополовград. \r\nЗаповедта се отнася за следните учебни заведения:\r\n- СУ “Д-р П.Берон” - Тополовград;\r\n- НУ “Св.Св.Кирил и Методий” – Тополовград;\r\n- ОУ “Иван Вазов” - с. Устрем;\r\n- OУ “Христо Ботев” - с. Синапово;\r\n- ОУ “Христо Ботев” – с. Хлябово.", "date": "2018.02.28", "title": "Хасково: Дните до 2 март включително са обявени за неучебни за 5 училища в община Тополовград"}
{"url": "http://www.focus-news.net/news/2018/02/28/2493936/gd-granichna-politsiya-makedonskite-granichni-vlasti-preustanovyavat-propuskaneto-na-tovarni-avtomobili-na-vhod-i-izhod-ot-stranata.html", "text": "Всички гранични контролно-пропускателни пунктове са проходими при зимни условия. Това съобщиха за Агенция \"Фокус\" от ГД \"Гранична полиция\".\r\nНа българо-сръбската граница трафикът е нормален на всички гранични контролно-пропускателни пунктове.\r\nНа българо-македонската граница трафикът е нормален на всички гранични контролно-пропускателни пунктове. Македонските гранични власти преустановяват пропускането на товарни автомобили на вход и изход от страната.\r\nНа българо-гръцката граница трафикът е нормален на всички гранични контролно-пропускателни пунктове. На ГКПП \"Маказа\" има изискване всички автомобили, пътуващи в двете посоки, да са оборудвани с вериги. На ГКПП \"Илинден\" се пропускат само леки автомобили, оборудвани с вериги. Товарни автомобили няма да бъдат пропускани по искане на гръцките гранични власти. \r\nНа българо-турската граница трафикът е нормален на всички гранични контролно-пропускателни пунктове.\r\nДинамична е обстановката на граничните пунктове с Румъния поради влошената метеорологична обстановка в северната ни съседка. ГКПП Дунав мост Видин-Калафат и ГКПП Дунав мост Русе-Гюргево са проходими за движение в двете посоки, трафикът на пунктовете е интензивен на вход и изход. На ГКПП Дунав мост Русе-Гюргево на румънска територия са въведени ограничения за пътуване на товарни автомобили над 12 тона. \r\nФериботите на ГКПП Никопол и ГКПП Свищов не работят поради снеговалеж, силен вятър, навявания и намалена видимост.\r\nГКПП-Силистра работи, но на българска и румънска територия е въведена пълна забрана за движения на автомобили. \r\nГКПП-Кардам и ГКПП-Дуранкулак са проходими за движение в двете посоки без ограничения.", "date": "2018.02.28", "title": "ГД \"Гранична полиция\": Македонските гранични власти преустановяват пропускането на товарни автомобили на вход и изход от страната"}
{"url": "http://www.focus-news.net/news/2018/02/28/2493941/nsorb-organizira-otkrivashto-publichno-sabitie-za-predstavyane-na-proekta-podobryavane-kapatsiteta-na-obshtinskite-sluzhiteli-za-predostavyane-na-kachestveni-uslugi.html", "text": "От 10.30 часа хотел „Рамада”, зала „Рубин” ще се проведе откриващо публично събитие по проект на Националното сдружение на общините в България (НСОРБ) „Подобряване капацитета на общинските служители за предоставяне на качествени услуги“ по процедура „Повишаване на експертния капацитет на служителите в администрацията“. Това съобщиха от пресцентъра на НСОРБ. Проектът се осъществява с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд. \r\nОсновната цел на проекта е да се осигури професионално и експертно управление чрез повишаване на знанията, уменията и квалификацията на служителите в общинската администрация. Специфичните цели са засилване ролята на НСОРБ като информационен и обучителен център за развитие на служителите в общинските администрации и повишаване квалификацията и капацитета на общинските служители в сферите на тяхната компетентност за предоставяне на качествени публични услуги.\r\nОбщата стойност на проекта е в размер на 4 610 921,68 лв. от които 3 919 283, 43 лв. европейско и 691 638, 25 лв. национално съфинансиране. Проектните дейности се изпълняват за 28 месеца – 01.09.2016 г. до 31 декември 2018 г.", "date": "2018.02.28", "title": "НСОРБ организира откриващо публично събитие за представяне на проекта „Подобряване капацитета на общинските служители за предоставяне на качествени услуги“"}
{"url": "http://www.focus-news.net/news/2018/02/28/2493944/plovdiv-uchenitsite-v-obshtina-rakovski-izlizat-v-tridnevna-izvanredna-zimna-vakantsiya-ot-28-fevruari-zaradi-uslozhnenata-zimna-obstanovka.html", "text": "Учениците в община Раковски излизат в тридневна извънредна зимна ваканция от днес. Това съобщиха за Радио „Фокус“ – Пловдив от отдел връзки с обществеността на Общината. Причината е усложонената зимна обстановка и влошените метеорологични условия. всичките 5 основни и 2 средни училища в община Раковски няма да провеждат учебни занятия на 28 февруари, 1 и 2 март включително. Заповедта е издадена от кмета на общината Павел Гуджеров. За решението на градоначалника съобщи зам.кмета по образованието Татяна Бакова.\r\nМярката се налага заради студеното време, обилния снеговалеж и трудното придвижване при усложнената пътна обстановка.\r\nВрати от утре затварят ОУ „Хр. Ботев “, ОУ “Хр.Смирненски“ в Раковски, “ОУ „Отец Паисий “ в село Стряма, ОУ „Гео Милев“ в Белозем и ОУ „Петър Берон“ в село Чалъкови. Професионалната гимназия по селско стопанство в Белозем и ПГ „Петър Парчевич“ в Раковски също излизат в дървена ваканция.\r\nМного от родителите не са пуснали децата си днес на училище заради ниските температури. От Общината съобщиха още, че децата ще се върнат в класните стаи на 6 март, ако обстановката се нормализира.", "date": "2018.02.28", "title": "Пловдив: Учениците в община Раковски излизат в тридневна извънредна зимна ваканция от 28 февруари заради усложнената зимна обстановка"}
{"url": "http://www.focus-news.net/news/2018/02/28/2493946/pregled-na-osnovnite-temi-v-starozagorskiya-pechat.html", "text": "„Шест общини в Старозагорска област са с преустановени учебни занятия“ е водещо заглавие от страниците на вестник „Старозагорски новини“. От общо 11-те общини на територията на Старозагорска област в 6 училищата са затворени. Това са Стара Загора, Гълъбово, Раднево, Гурково и Опан. В зависимост от климатичните особености и очаквания втори циклон кметовете на съответните общини ще преценят дали да има допълнително удължаване на дървената ваканция. \r\n„ТИР-овете препълниха паркингите в Старозагорско“, четем още в изданието. Всички паркинги в Гурково и този на летище Стара Загора вчера бяха препълнени от ТИР-ове, които очакваха да бъдат пропуснати през прохода Хаинбоаз. Причина бе затворената граница от румънска страна вероятно заради влошената метеорологична обстановка. \r\n„Зам.-председателят на НС Емил Христов направи родолюбив жест към 90 старозагорски ученици“ е друга тема от изданието.Благодарение на личния жест на зам.-председателя на НС Емил Христов общо 90 старозагорски гимназисти и част от членовете на Младежкия общински съвет ще имат възможност да посетят тържествата на връх Шипка на 3 март. За честването на 140-годишнината от Освобождението на България от турско робство там ще бъдат двамата патриарси на Руската и Българската православни църкви - Кирил и Неофит, президентът на Р България Румен Радев, председателят на парламента Цвета Караянчева, руският посланик Анатолий Макаров и редица още известни личности. Заради VIP-участниците и въведените охранителни мерки достъпът до заветния български връх на 3 март ще става само чрез предварително организиран транспорт, заявен в няколко институции, свързани с организацията на честването на юбилейната годишнина. Старозагорският народен представител Емил Христов е успял да да се \"включи в протокола\" и с лични средства е осигурил два автобуса, с които старозагорските гимназисти ще успеят да станат преки участници в организираното честване, събиращо в едно героизма на руските войни и български опълченци, и платената с много българска кръв свобода.", "date": "2018.02.28", "title": "Преглед на основните теми в старозагорския печат"}
{"url": "http://www.focus-news.net/news/2018/02/28/2493943/cnn-severna-koreya-izprashta-oborudvane-za-himicheski-orazhiya-na-siriya.html", "text": "Северна Корея изпраща оборудване за химически оръжия на Сирия, съобщава телевизионният канал CNN, като се позовава на дипломат от Съвета за сигурност на ООН, пожелал да остане анонимен.\r\nТой съобщава, че Северна Корея е изпращала в Сирия киселинно-устойчиви плочки, кранове и термометри, които биха могли да се използват за производството на химически оръжия. Също така ракетни специалисти от Пхенян са посетили Сирия след доставките и може още да се намират там. Според същия източник докладът на ООН по въпроса ще бъде публикуван на 16 март тази година. Юлиян Марков", "date": "2018.02.28", "title": "CNN: Северна Корея изпраща оборудване за химически оръжия на Сирия"}
{"url": "http://www.focus-news.net/news/2018/02/28/2493950/burgas-dnes-e-obyaven-za-neucheben-den-za-vsichki-uchilishta-v-obshtinata-chastichno-e-prekasnat-tokat-v-tsentralna-gradska-chast.html", "text": "Зимната обстановка продължава да е усложнена. Това съобщиха от пресцентъра на Община Бургас. Рано сутринта беше обявен неучебен ден за всички училища на територията на общината. Снегопочистването е затруднено заради продължаващия снеговалеж. Общинският кризисен щаб се свърза с управителите на големите фирми в Бургас и собствениците на кооперации, които разполагат с тежка техника, за да се включат в почистването на града. В момента има частично прекъсване на тока в централна градска част заради авария на трафопост. Без ток е село Драганово. Движението по междуселските пътища е затруднено. С приоритет се почистват трасетата на градския транспорт, пред детските градини, социалните и болничните заведения. Реагира се навсякъде, където има закъсали превозни средства. Няма данни за бедстващи хора. \r\nСпоред прогнозите снеговалежът ще продължи до вечерта. Всички пътища на територията на Община са отворени, но движението е затруднено. Призоваваме гражданите да не ползват личните си автомобили, ако не е наложително.", "date": "2018.02.28", "title": "Бургас: Днес е обявен за неучебен ден за всички училища в общината, частично е прекъснат токът в централна градска част"}
{"url": "http://www.focus-news.net/news/2018/02/28/2493948/v-sliven-se-podnovyavat-uchebnite-zanyatiya.html", "text": "В Сливен се подновяват учебните занятия. Това съобщиха от Община Сливен. Днес ще бъде учебен ден за училищата на територията на община Сливен.", "date": "2018.02.28", "title": "В Сливен се подновяват учебните занятия"}
{"url": "http://www.focus-news.net/news/2018/02/28/2493954/dobrich-zatvoren-za-avtomobili-nad-12-tona-e-parvoklasniyat-pat-durankulak-kranevo-zatvoreni-sa-vsichki-patishta-v-oblastta-ot-iii-iii-klas.html", "text": "Затворен за автомобили над 12 тона е първокласния път Дуранкулак-Кранево, затворени са всички пътища в областта от IIи III клас, по информация на дежурния в Областния съвет за сигурност, предаде кореспондентът на Радио „Фокус” – Варна. Затворени са направленията Жегларци-Тервел-Честименско, Добрич-Крушари, Генерал Тошево-Каварна, Орляк-Зърнево, Честименско-Каблешково-Шумен, Генерал Киселово-Одринци, Кардам-Дуранкулак, Крушари-Росица, Добрич-Житница-Балик-Оногур-Крушари, Добрич-Сърнево, Добрич-Тервел. Има проблемен участък около село Миладиновци. Ограничение за МПС над 12 тона има по направленията Добрич-Генерал Тошево-ГКПП Йовков, Карапелит-Кочмар, Генерал Тошево-Царичино, до 3,5 тона – Добрич-Албена, Добрич-Силистра. В областта работят 33 машини. \r\nЖулиета НИКОЛОВА", "date": "2018.02.28", "title": "Добрич: Затворен за автомобили над 12 тона е първокласният път Дуранкулак-Кранево, затворени са всички пътища в областта от IIи III клас"}
{"url": "http://www.focus-news.net/news/2018/02/28/2493953/denyat-28-fevruari-v-balgarskata-istoriya.html", "text": "2013 г.\r\nПрезидентът Росен Плевнвлиев връчва на Карол Мистрик, извънреден и пълномощен посланик на Словашката република в Република България орден „Стара планина“ първа степен „за изключително големите му заслуги за развитие на българо-словашките отношения и сътрудничество и по повод окончателното му отпътуване от страната2008 г.\r\nВъв влака София – Кардам на БДЖ при неизяснени обстоятелства възниква пожар. В пожара загиват 9 пътници.2007 г.\r\nПровежда се дебатът по вота на недоверие към правителството. Вотът на недоверие е внесен предишната седмица от 55 депутати от ДСБ, ОДС, БНС, “Атака”, както и независими народни представители. Основните мотиви на опозицията са, че българското здравеопазване е в дълбока криза и 92 % от българите са крайно недоволни от здравното обслужване.\r\nВ същия ден здравни работници от почти цялата страна провеждат протестни действия.2002 г.\r\nПрезидента Росен Плевнвлиев връчва на акад. Благовест Сендов орден „Стара планина“ „за заслугите му към Република България в областта на образованието и науката и по случай неговата 70-годишнина2002 г.\r\nДвадесет и трима депутати от НДСВ подписват писмо до премиера. В писмото се настоява за незабавна промяна в икономическата и социална политика, прозрачност в управлението на държавата и демокрация в парламентарната група на НДСВ. В писмото се казва още: “Ние приехме вашите послания за висок морал и почтеност във всичко и бяхме избрани заради вас. В името на този обет сме длъжни откровено да ви кажем – необходима е незабавна промяна в икономическата и социална политика, пълна прозрачност в управлението на държавата и демокрация в парламентарната група, както и условия за гарантиране на демократични процеси в нея.” Симеон не приема критиките.2001 г.\r\nВ доклада на Държавния департамент на САЩ по развитието на човешките права е записано, че в България свободата на словото се спазва формално, но по същество правителството се намесва в работата на медиите както с помощта на рекламите, така и чрез НСРТ.2001 г.\r\nБСДП на Йордан Нихризов се договаря със СДС за общо участие в изборите.\r\nБългарският социалдемократически съюз (БСДС) е учреден на 16 януари 1999 г.от членове на БСДП, разграничили се от ръководството около д-р Петър Дертлиев. В съюза участват членове на Нова социалдемократическа партия (НСДП) с председател Красимир Пухтев.2001 г.\r\nТридесет и осмото НС приема промени в Закона за досиетата. Създадена е постоянно действаща парламентарна комисия, която периодично публикува официални списъци на агентите на ДС. Разсекретената информация става общодостъпна в Интернет.1998 г.\r\nПроведен е учредителен конгрес на Българската евролевица. За лидер е избран Александър Томов. Той е икономист, политически и държавен деец. Завършва икономика във Висшия икономически институт в София, след което работи като преподавател в СУ \"Св. Климент Охридски\" и като експерт и съветник в Министерския съвет. След 10 ноември 1989 г. се включва активно в обществено-политическия живот на страната. Заема и отговорни държавни постове като заместник-председател на Министерския съвет (1990-1991 г.). Депутат е в ХХXVII Народно събрание. На II конгрес на партията (3-4 юни 2000 г. ) е преизбран за неин председател.1984 г.\r\nЗавършва тридневното посещение на генералния секретар на ООН Хавиер Перес де Куеляр в България. Страната ни е член на ООН от 14 декември 1955 г. Тя три пъти е непостоянен член на Съвета за сигурност на ООН (1966 г., 1986-1987 г., 2002-2003 г.).1981 г.\r\nЛюдмила Живкова е на посещение в Мексико за участие в тържествата, посветени на 13-вековния юбилей на българската държава. На 4 март в гр. Мексико се открива изложбата \"Средновековна България - изкуство и цивилизация\".1978 г.\r\nВ чест на стогодишнината от Освобождението в Русе е открит Пантеонът на възрожденците - национален паметник-костница на героите, загинали за българската свобода. Паметникът е разположен върху 4456 кв. м. площ. В средата на Пантеонът под позлатения купол гори вечен огън. Костите на Любен Каравелов, Захари Стоянов, Стефан Караджа, Панайот Хитов, Баба Тонка Обретенова, Никола Обретенов, Панайот Волов и Ангел Кънчев се съхраняват в мраморната зала пантеона. Тридесет и девет видни възрожденци са погребани в отделни гробове. Там са вписани имената на още 453 просветители, четници и опълченци.1947 г.\r\nЗавършва общото събрание на БАН, което приема нов Устав на академията, основан на приетия по-рано Закон за БАН.1934 г.\r\nБългарският цар Борис III се среща в Германия с Хитлер и с външния министър фон Нойрат. Те го съветват за сближение със Югославия.1912 г.\r\nВ София е сключен договор за приятелство между България и Сърбия. Поставено е началото на създаването на Балканския съюз.1910 г.\r\nВ Русе след като непълнолетно турско момиче пристава на български чиновник, е върнато на родителите си от полицията по заповед на вътрешния министър Михаил Такев. Разгневено множество обсажда полицейския участък и го напада, но е отблъснато от армията. При стрелбата са убити 17 и са ранени 32-ма души.1907 г.\r\nВ България в обнародван първия Закон за кооперативните сдружавания.1895 г.\r\nСъздаден е първият градски парк от европейски тип в България Аязмото в Стара Загора.На тази дата са родени:1907 г.\r\nРоден е българският писател Емилиян Станев. Той учи живопис в Художествената академия в София в класа на проф. Ц. Тодоров. Следва финанси и кредит в Свободния университет. През 1950-1955 г. завежда отдел “Белетристика” във вестник “Литературен фронт”. Член е на Съюза на българските писатели. Първият му отпечатан разказ е “Срещу Великден”. В първият му сборник присъства социалната тема “Примамливи блясъци” (1938 г. ). Със сборника “Сами” (1940 г.) поставя началото на анималистичната тема в творчеството си: “Последна борба” (1942 г. ), “Вълчи нощи” (1943 г. ), “През води и гори” (1943 г. ), “Делници и празници” (1945 г. ), “Дива птица” (1946 г. ). С повестите “В тиха вечер” (1948 г. ), “Крадецът на праскови” (1948 г. ), “Повест за една гора”, “Когато скрежът се топи” (1950 г. ) и други бележи преход към епичния жанр. От 1950 г. в продължение на 14 години работи върху романа “Иван Кондарев”. Негови исторически романи са “Легенда за Сибин, преславския княз” (1968 г. ), “Антихрист” (1970 г. ). Автор е на произведенията “Вълкът” (1970 г. ), “Скот Рейнолдс и непостижимото” (1971 г. ), “Язовецът” (1975 г. ), “Насън и наяве” (1978-1979 г. ) и “Черният монах” (1979 г. ). Автор е на произведения за деца и юноши. Творбите му са преведени на повече от 20 езика.1893 г.\r\nРоден е Иван Цоков Васильов - български архитект. Следва живопис в Мюнхен; завършва архитектура в Карлсруе, Германия (1919 г.). Работи в общо бюро с арх. Д. Цолов (1927-1948 г.); заедно печелят много литературни конкурси и се проявяват като архитекти с богата творческа фантазия. По техни проекти са построени: новата църква \"Св. Неделя\" в София (1929-1930 г.), Университетска библиотека (1934 г.), Търговска академия \"Д. Ценович\" в Свищов (самостоятелен проект, 1928 г.), Българска народна банка, Народната библиотека (1939-1953 г.) и др. В периода 1948-1958 г. Иван Васильов е ръководител на ателие. Дооформя криптата на Паметника на свободата на връх Шипка (1927 г.). Умира на 6 април 1979 г.1892 г.\r\nРоден генерал-майор Александър поп Димитров, временен командващ 5-а армия (02.09. - 13.09.1944).1868 г.\r\nРоден е Борис Иванов Дякович - български археолог, библиотековед. Дядо му - Ал. Узунов, е сред създателите на българската гимназия в Болград. Борис Дякович получава начално образование в румънско-българското трикласно училище в Болград. Учи в гимназия в София, но завършва Пловдивската класическа гимназия през 1890 г. От 1891 до 1893 г. следва в Юридическия факултет на Новорусийския университет в Одеса. През 1894 г. със стипендия на МНП заминава за Прага, където 1 година учи в Немския университет. След това следва класическа история и археология в Сорбоната в Париж. Под ръководството на проф. Калигнан и Потие изучава антично изкуство, история, култура, архитектура и скулптура във Франция и Италия. Проучва разкопките на Помпей. През 1898 г. е уредник на Етнографския отдел в Народният музей. Две години по-късно е заместник-директор на Народната библиотека в София. През 1901 г. става директор на Народната библиотека в Пловдив, остава на този пост до 1932 г. През 1910 г. създава археологически музей към Народната библиотека в Пловдив. Той е сред учредителите на Пловдивско археологическо дружество, създадено през 1923 г. През 1937 г. става негов почетен член. В периода 1901-1906 г. реформира дейността на Народната библиотека в Пловдив. През 1909 г. участва в подготовката на \"Закон за народното просвещение\", автор е на раздела за културни институции (музеи и библиотеки). През 1919 г. създава нов правилник за Народната библиотека в Пловдив. Сътрудничи на сп. \"Книжовник\" (1910 г.) и сп. \"Читалище\" (1911 г.), където публикува статии. Прави важни разкопки и открития из страната. Автор е на съчиненията \"Исторически преглед на Народната библиотека и музея в Пловдив до Съединението\" (1907 г.), \"Народните библиотеки и читалища в Пловдивски окръг\" (1908 г.) и др.1859 г.\r\nРоден е Вълко Стамов Велчев – български офицер, генерал-майор (1901 г.). Завършва Военното училище в София и военна академия в Русия. По време на Сръбско-българската война (1885 г.) като офицер от генералния щаб участва в операциите при Драгоман, Цариброд и Пирот. При вестта за детронирането на княз Александър (9 август 1886 г.) организира контрапреврата в Пловдив. През Балканската война (1912-1913 г.) ген. Вълко Велчев е началник на новосформираната ХI пехотна сборна дивизия и след това началник на северния и източния сектор при обсадата на Одрин; прави дързък опит да нахлуе в крепостта. След войната участва в политическия живот. Умира на 6 ноември 1935 г.На тази дата умират:1988 г.\r\nУмира Стефан Любомиров Каракостов - български литературен историк, театровед и философ. Роден е на 7 септември 1915 г. През 1941 г. завършва славянска филология в СУ “Св. Климент Охридски”. В продължение на три години работи като редактор във вестник “Литературен глас”. След това е секретар на Общинския комитет в Бургас. Преподавател е в Държавното театрално училище. От 1951 г. до 1970 г. е професор във ВИТИЗ “Кр. Сарафов”. След това е професор в Института по философия при БАН. Редактор и главен редактор във в-к “Култура”, сп. “Социалистическа борба” (1946 г.), в-к “Народ” (1945-1946 г.) и др. Изследва дейността на видни възрожденски дейци като Ботьо Петков, Димитър Общи, македонски възрожденци, В. Левски и др. Издава книгите “Българският театър. Средновековие. Ренесанс. Просвещение. 865-1858” (1872 г. ), “Българският възрожденски театър” (1973 г.), “Революция и сцена” (1975 г.) и др.1972 г.\r\nУмира Бинка Манолова Златарева - българска художничка. През 1915 г. завършва живопис в Държавното художествено-индустриално училище в София, ученичка на Ив. Мърквичка. През 1923-24 г. специализира при В. Хинаис в Художествена академия в Прага. Рисува предимно портрети с маслени бои и пастел, пейзажи и натюрморти. Сред по-известните й творби са: \"Автопортрет\" (1920 г.), \"Майка ми\" (1923) г., \"Ботевият четник Никола Обретенов\" (1932 г.), \"Иван Мърквичка\" (1936 г.), \"Дора\" (1936 г.), \"Улица в Търново\", \"Пейзаж от Карлово\", \"Утро\", \"Полски цветя\" (1938 г.), \"Грозде\", \"Лилии\", \"Ружи\", \"Лалета\" (1971 г.), \"Портокали\" (1971 г.) и др.1936 г.\r\nУмира Иван Парашкевов Пашинов - български офицер, генерал-майор (1917 г.). През 1877 г. емигрира във Влашко. През 1885 г. завършва Военното училище в София. Участва в Сръбско-българската война през 1885 г. като командир на рота в VII пехотен Преславски полк. Проявява се в сражението при Сливница (5-7 ноември ). Сражава се при Цариброд (12 ноември ) и Пирот (14-15 ноември ). По време Балканската война (1912-1913 г.) е командир на 23-ти пехотен Шипченски полк. През Първата световна война е командир на 2 бригада от 8 пехотна Тунджанска дивизия. Автор е на книгата \"23-ти пехотен Шипченски полк във войната с турци и съюзници (1912-1913)\" (1928 г.).1906 г.\r\nУмира Марин Стоянов Дринов - български историк, филолог, фолклорист и етнограф. Той е един от основателите Българското книжовно дружество в Браила (1869 г.), пръв председател (1869-82 г., 1884-98 г.) на БКД. Действителен член на БДК от 1869 г., почетен член - от 1898 г. Следва в Историко-филологическия факултет на Московския университет (1861-1865 г.). Защитава магистърска дисертация в Московския университет през 1872 г., назначен е за доцент по славянознание в Харковския университет. Защитава докторска дисертация през 1876 г. и става професор. Вицегубернатор на София през Руско-турската война (1877-1878 г.) и министър на Отдела на народно просвещение в привременното правителство (1878-1879 г. ). Основните му научни интереси са в областта на историята. Трудовете му получават високи оценки сред славянски учени. Големи са заслугите му за българска филология и организационно-научната и просветна дейност. Негови трудове са \"Поглед връх произхожданието на българския народ и началото на българската история\", \"Заселване на Балканския полуостров от славяните\", \"Южните славяни и Византия през Х век\".1887 г.\r\nУмира Димитър Генков Филов - български офицер, подполковник (1885 г.). По време на Руско-турската война (1877-1878 г.) е командир на Трета, а след това на Девета опълченска дружина и участва в боевете при Шипка и Шейново. След Освобождението служи в Източнорумелийската милиция. Участва в подготовката и извършването на Съединението (6 септември 1885 г.). По време на Сръбско-българската война е командир на общия резерв и на централна колона, която овладява Цариброд и участва в боевете за Пирот (14 – 15 ноември 1885 г.). След войната е началник на Трета пехотна бригада в Русе и участва в бунта на офицерите-русофили (1887 г.). Ранен е тежко и е съден от военния трибунал. Умира в болницата.За изготвянето на историческата справка на Агенция “Фокус” са използвани следните източници:", "date": "2018.02.28", "title": "Денят 28 февруари в българската история"}
{"url": "http://www.focus-news.net/news/2018/02/28/2493951/ekipi-na-planinskata-spasitelna-sluzhba-sa-okazali-pomosht-na-dvama-turisti-v-pirin.html", "text": "Екипи на Планинската спасителна служба са оказали помощ на двама туристи в Пирин. Това съобщиха за Агенция \"Фокус\" от Планинската спасителна служба (ПСС) при БЧК. В акцията са участвали около 8 души от базата на ПСС в Банско, както и спасители от Разлог. По първоначална информация около 20.15 часа вчера момче и момиче подават сигнал, че са закъсали на път за хижа \"Яворов\" и спасителите им помагат да стигнат до там. Акцията е приключила успешно около 02.00 часа.", "date": "2018.02.28", "title": "Екипи на Планинската спасителна служба са оказали помощ на двама туристи в Пирин"}
{"url": "http://www.focus-news.net/news/2018/02/28/2493945/blagoevgrad-na-gkpp-ilinden-se-propuskat-samo-leki-avtomobili-oborudvani-s-verigi.html", "text": "На българо-гръцката граница трафикът е нормален на всички гранични контролно-пропускателни пунктове. На ГКПП Илинден се пропускат само леки автомобили, оборудвани с вериги. Товарни автомобили няма да бъдат пропускани по искане на гръцките гранични власти. Това съобщиха за Радио „Фокус“ – Пирин от пункта. На ГКПП \"Маказа\" има изискване всички автомобили, пътуващи в двете посоки, да са оборудвани с вериги.\r\nЛора КАЛЧЕВА", "date": "2018.02.28", "title": "Благоевград: На ГКПП \"Илинден\" се пропускат само леки автомобили, оборудвани с вериги"}
{"url": "http://www.focus-news.net/news/2018/02/28/2493955/krasimir-dimitrov-stolichna-obshtina-nyama-blokirani-osnovni-patni-arterii-kadeto-minava-masoviyat-gradski-transport.html", "text": "Въпреки усложнената зимна обстановка на територията на София, нямаме блокирани основни пътни артерии, където минава масовият градски транспорт. Това каза за Агенция „Фокус“ директорът на Дирекция „Аварийна помощ и превенция“ към Столична община Красимир Димитров. „Метеорологичните условия в София се променяха. В 4.00 часа започнаха няколко обработки на основните пътни артерии на масовия градски транспорт. Достатъчно смеси бяха положени, така че да няма сутрешни замръзвания. Имахме проблеми с Южната дъга на Околовръстния път и бул. „Цар Борис III“, тъй като имаше много силен снеговалеж на места в южните райони. Това налагаше повторни обработки. В момента навсякъде върви масовият градски транспорт. Нямаме проблеми с ЧЕЗ. „Топлофикация“ имаше две аварии, но вече са отстранени. Нямаме сигнали за пътнотранспортни произшествия заради заледени пътни участъци. Цяла нощ имаше на разположение три екипа от КАТ, с които заедно подпомагахме екипите по снегопочистване“, заяви Димитров. По думите му по пет снегорина са се движили по Южната дъга, на бул. „България“, бул.„Цариградско шосе“, бул.„Брюксел“, така че да може, когато започне трафикът, всичко да е нормално. „За момента никъде нямаме сигнали, като сме проверили по-високите части – Мърчаево, Владая, Бистрица и Железница. „Софийска вода“ също няма аварии. В момента се намирам на бул. „България“. Трафикът върви нормално. Снегопочистващата техника е приключила с обработките. В момента само „Цариградско шосе“ се обработваше на ветрило в посока Орлов мост. Обстановката е напълно спокойна“, обясни още Красимир Димитров.\r\nЛюба АЛЕКСИЕВА", "date": "2018.02.28", "title": "Красимир Димитров, Столична община: Няма блокирани основни пътни артерии, където минава масовият градски транспорт"}
{"url": "http://www.focus-news.net/news/2018/02/28/2493959/sport-rafael-nadal-se-otkaza-ot-uchastie-v-turnira-v-akapulko-aleksandar-zverev-se-klasira-za-vtori-krag.html", "text": "Световният номер две Рафаел Надал се отказа от участие от турнира по тенис на твърди кортове в Акапулко. Испанецът трябваше да играе срещу сънародника си Фелисиано Лопес, но се отказа заради контузия, която може да постави под съмнение включването му в турнирите в Индиън Уелс и Маями.\r\nДруга голяма звезда в тениса - Александър Зверев, започна с победа участието си в Акапулко и се класира за втория кръг на състезанието, след като се наложи над Макензи Макдоналд с 6:3, 7:5.", "date": "2018.02.28", "title": "Спорт: Рафаел Надал се отказа от участие в турнира в Акапулко, Александър Зверев се класира за втори кръг"}
{"url": "http://www.focus-news.net/news/2018/02/28/2493956/stara-zagora-zatvoren-e-patyat-maglizh-nikolaevo-obilen-snyag-vali-na-prohodite-shipka-i-hainboaz.html", "text": "Обилен сняг вали на проходите „Шипка“ и „Хаинбоаз“, пътните настилки се почистват постоянно. Това каза за Радио „Фокус“ дежурният в Областно пътно управление - Стара  Загора. Общо 16 машини почистват двата прохода. Проходът на Републиката е затворен за движение на автомобили над 12 тона. \r\nСняг вали на автомагистралите „Тракия“ и „ Марица“, времето е облачно, с добра видимост, пътните настилки се почистват постоянно. 20 машини на Областно пътно управление – Стара Загора работят на автомагистрала „ Тракия“, 4 на автомагистрала „ Марица“.\r\nЗатворен е пътят Мъглиж – Николаево, поради снегонавявания. В останалата част на областта движението на автомобили е без ограничения. Сняг вали на територията на цялата област Стара Загора, пътните настилки се почистват. Времето е облачно, с добра видимост. Температурите са минус 8 градуса.\r\nОбщо 54 машини на Областно – пътно управление – Стара Загора почистват пътищата в областта.\r\nСлавяна ГАЙДАРОВА", "date": "2018.02.28", "title": "Стара Загора: Затворен е пътят Мъглиж – Николаево, обилен сняг вали на проходите „ Шипка“ и „ Хаинбоаз“"}
{"url": "http://www.focus-news.net/news/2018/02/28/2493947/dobrich-dnes-i-utre-sa-neuchebni-dni-za-uchenitsite-ot-obshtina-general-toshevo.html", "text": "28 февруари и 1 март са обявени за неучебни за учениците от Община Генерал Тошево. Днес е обявен неучебен ден за всички училища на територията на област Добрич. Към момента на 1 март няма да учат учениците от\r\nобщините Добричка и Генерал Тошево. \r\nВчера, с цел запазването здравето на децата, както и предупреждението за ново влошаване на времето с обилни снеговалежи и силен вятър, областният управител Красимир Кирилов и началникът на РУО Добрич Жоро Тошков изпратиха писмо до образователния министър Красимир Вълчев с искане ваканцията за училищата в област Добрич да продължи до 2 март 2018 г., включително. Разпореждане от Министерството на образованието и науката е нужно, тъй като местната власт е изчерпала възможностите, които ѝ се предоставят по закон.", "date": "2018.02.28", "title": "Добрич: Днес и утре са неучебни дни за учениците от Община Генерал Тошево"}
{"url": "http://www.focus-news.net/news/2018/02/28/2493961/denyat-28-fevruari-v-svetovnata-istoriya.html", "text": "2017 г.\r\nСтотици десни активисти се събират, за да протестират срещу разпореждането на съда за разрушаването на израелското селище Офра, което е построено върху частна палестинска земя на Западния бряг. Израелската полиция евакуира девет домове в селището, въпреки гладните стачки и хората, които се барикадират вътре.2015 г.\r\nВ Лесото се провеждат парламентарни избори2012 г.\r\nЕвропейският парламент получава петиция до евродепутатите с настояване да „защитят свободния и отворен интернет и да отхвърлят ратификацията на търговското споразумение за борба с фалшифицирането (ACTA)“. Петицията е подписана от над 2.5 милиона души от цял свят, като е представена от името на интернет гражданската група Avaaz.2012 г.\r\nПрезидентът на Сирия Башар ал-Асад подписва новата конституция на страната разрешаваща политически плурализъм.2012 г.\r\nКонституционният съвет на Франция отхвърля законопроекта забраняващ отричането на геноцидите, в това число и арменския геноцид като нарушаващ правото на изразяване на личността. Законопроектът става причина за дипломатическа криза между Франция и Турция.2007 г.\r\nИталианският Сенат гласува вот на доверие на правителството на премиера Романо Проди. Председателят на италианския парламент Франко Марини обявява, че правителството са подкрепили 162 сенатори, срещу 157 –гласували “против”.\r\nДвамата сенатори, чиито вот е трудно предвидим, Луиджи Поларо и Марко Фолини подкрепят правителството на Проди.2001 г.\r\nВ Египет на мюсюлманите се забранява да сключват брак с еврейки.2000 г.\r\nВ Триполи се провежда заседание по делото срещу шестимата български медици - Кристияна Вълчева, Нася Ненова, Валентина Сиропуло, Валя Червеняшка, Снежана Димитрова и д-р Здравко Георгиев. Заедно с тях подсъдим е и палестинският лекар Ашраф Ал-Хаджудж. Те са обвинени в умишлено заразяване със СПИН на 393 либийски деца в детската болница в Бенгази и в заговор срещу Джамахирията. Сред останалите обвинения са прелюбодеяние, валутна търговия, производство, разпространение и употреба на алкохол.\r\nНародният либийски съд заседава близо 10 минути, след което отлага делото за 3 април 2000 г. Отлагането е поискано от адвокат Осман Бизанти, за да може да се запознае по-добре с материалите по делото, които са 1600 страници.1994 г.\r\nСамолети на НАТО, за пръв път в 45-годишната история на организацията, провеждат военна операция, бомбардирайки военен завод в Босна. Американската авиация сваля четири сръбски самолета по време на първия полет на силите на НАТО. През 1991-1992 г. етническите и религиозни противоречия в СФР Югославия довеждат до избухването на военни конфликти между босненци, хървати и сърби. Това води до икономическа и политическа нестабилност. Босна и Херцеговина обявяват независимостта си от Белград. Международната общност под егидата на ООН се намесва чрез военен контингент на НАТО, за да бъде спрян конфликтът. През 1996 г. лидерите на трите етнически общности се споразумяват. Подписано е Дейтънското споразумение в Париж, според което Босна и Херцеговина става двуобщностна държава - Мюсюлманско-хърватска федерация и Република Сръбска. На 14 септември са проведени избори, спечелени от националистическите партии. Избрано е колективно Председателство, в което влизат А. Изетбегович - мюсюлманин, М. Краишник - сърбин и К. Зубак - хърватин. На 3 януари 1997 г. е сформирано правителството на Харис Силайджич и Светозар Михайлович.1991 г.\r\nИрак приема условията на ООН за освобождаване на Кувейт. Преустановено е настъплението на американската армия. Саддам Хюсеин призовава иракските войски да напуснат Кувейт.\r\nНа 1 август 1990 г. чрез военна агресия Хюсеин се опитва да присъедини към Ирак територията на Кувейт. Това довежда до обявяване на пълен ембаргов режим над страната от ООН. На 19 януари 1991 г. обединените сили на ООН, командвани от генерал Шварцкопф, започват операция \"Пустинна буря\" по въздух, суша и море, като разгромяват основните сили на Ирак и принуждават силите на Садам Хюсеин да освободят завзетите територии. ООН запазва ембаргото над страната.1979 г.\r\nВ Мозамбик е въведено смъртно наказание за престъпления срещу държавата.1976 г.\r\nАмериканският президент Джералд Форд обявява Фидел Кастро за “международен престъпник”.1975 г.\r\nВ Лондонското метро влак се блъска в стената. Загиват 42 човека.1974 г.\r\nСлед седем годишно прекъсване САЩ и Египет възстановяват дипломатическите си отношения.1972 г.\r\nСъздадена е Автономна област Южен Судан.1940 г.\r\nЗа пръв път по телевизията е показан баскетболен мач. Двубоят е между баскетболните отбори на американски колежи.1933 г.\r\nВ знак на протест срещу нацизма в Германия Бертолд Брехт напуска страната. Германският поет, драматург и театрален деец е роден на 10 февруари 1898 г. в Аусбург. Той е създател на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.); \"Пушките на г-жа Карар\" (1937 г.); \"Майка Кураж и нейните деца\" (1939 г.); \"Добрият човек от Сечуан\" (1938-1942 г.) и др. Бертолд Брехт умира в Берлин на 14 август 1956 г.1924 г.\r\nАмериканската армия окупира Хондурас.1922 г.\r\nОбединеното кралство приема независимостта на Египет.1849 г.\r\nВ Сан Франциско с кораба “Калифорния” пристигат първите златотърсачи.1813 г.\r\nВ град Калиш е подписан съюзен договор между Русия и Прусия. Двете страни се договарят да водят съвместни действия срещу Наполеон I и да не сключват сепаративен мир или примирие. Тайните клаузи на договора предвиждат възстановяване на Прусия в границите й от 1806 г. и увеличаване на територията й за сметка на северногерманските държави. Калишкият съюзен договор слага началото на шестата антинаполеонова коалиция.1780 г.\r\nРуската императрица Екатерина ІІ призовава неутралните страни в Европа да подкрепят борбата за независимост на американските колонии от Англия.1609 г.\r\nРусия и Швеция сключват отбранителен съюз. Швеция получава земи в Карелия в замяна на помощта, която страната оказва на Русия в борбата с Лъжедмитрий ІІ.1525 г.\r\nПоследният император на ацтеките Куаутемока е екзекутиран от испанския конкистадор Кортес.1066 г.\r\nОткрита е сградата на Уестминстърското абатство. Сградата е проектирана в стила на прочутите катедрали Кентърбъри и Шартр. Уестминстърското абатство е под личното разпореждане на краля. То не се смята нито за катедрала, нито за енорийска черква, въпреки че поддържа свой собствен хор. През 1066 г. в Уестминстърското абатство е коронясан нормандския херцог Вилхелм Завоевателя. Там е канонизиран Едуард Изповедникът, короновани са и всички монарси на Великобритания с изключение на Едуард V и Едуард VII. На 2 юни 1953 г., когато е коронацията на кралица Елизабет II в абатството присъстват 8200 гости. На същата сцена се състои венчавката на лейди Даяна и принц Чарлз. По-късно там е и опелото на принцесата.На тази дата са родени:1930 г.\r\nРоден е Леон Купър - американски физик теоретик, професор. През 1956 г. установява, че при особеното състояние на силно охладено вещество електроните се свързват в двойки (двойки на Купър) в резултат от обмен на фонони. През 1957 г. заедно с Дж. Бардийн и Дж. Р. Шрифър създават микроскопичната теория на свръхпроводимостта. През 1958 г. въз основа на нея авторите предсказват свръхфлуидността на течен хелий (3He) близо до абсолютната нула. Тя е експериментално потвърдена през 1962 г. През 1972 г. Дж. Бардийн, Дж. Р. Шрифър и Леон Купър получават Нобелова награда за физика.1901 г.\r\nРоден е Лайнъс Карл Полинг – американски физик и химик, професор. Завършва Орегонския колеж (1922 г.), специализира в университетите в Мюнхен, Копенхаген и Цюрих (1926-1927 г.). Ръководи изследователската работа в Калифорнийския технологичен институт (1921-1925 г., 1927-1964 г., от 1931 г. професор). От 1969 г. е преподавател по химия в Станфордския университет. През 1948 г. става председател на Американското химическо дружество. Член е на Националната АН на САЩ. Изследва строежа на молекулите и природата на химичните връзки, като използва методи от квантовата механика. Съставя таблици на йонните радиуси, формулира някои общи правила на образуването на йонните кристални структури. Описва хомеополярните връзки от гледна точка на квантовата механика. Изучава причините за заболяванията на молекулярно равнище. Активен обществен деец, един от инициаторите на Пъгуошките конференции. Инициатор за съставяне на петицията до американския президент за прекратяване на опитите с ядрено оръжие (1957 г.) и на петиция с аналогично съдържание, изпратена до ООН, подписана от 9 000 учени от различни страни (1958 г.). Получава Нобелова награда за химия (1954 г.) и за мир (1962 г.).1866 г.\r\nРоден е Вячеслав Иванович Иванов - руски поет и драматург. През 1904 г. публикува книгата \"Елинската религия на страдащия бог\", посветена на елинския култ към Дионисий. Изявява се като поет след 1898 г. Първата му книга с лирика \"Кормчии на звездите\" излиза през 1903 г., след нея се появяват сборникът \"Прозрачност\" (1904 г.) и трагедията с \"античен хор\" \"Тантал\" (1905 г.). Смятан е за един от теоретиците на второто поколение руски символисти. В периода 1917-1924 г. се занимава предимно с научна и културно-педагогическа дейност (защитава дисертацията \"Донисий и прадионисийството\", 1921 г. ). През 1924 г. напуска Русия, живее в Италия. В емиграция превежда на руски език Данте, Петрарка и други.1833 г.\r\nРоден е Алфред фон Шлифен - германски граф, офицер, генерал-фелдмаршал (1911 г.), военен теоретик. Като офицер от Генералния щаб участва в Австро-пруската война (1866 г.) и Френско-пруската война (1870-1871 г. ). В периода 1891-1905 г. е началник на Генералния щаб. Той подобрява подготовката на офицерите. Като последовател на Х. Молдке Старши е един от идеолозите на германската военна доктрина. Разработва теорията за обкръжение и унищожаване на противника чрез решителен удар по единия или по двата фланга. Автор е на плана за война на 2 фронта - срещу Франция и срещу Русия. Най-известното му съчинение е “Gesammelte Schriften”, (т. 1-2, 1913 г.).1533 г.\r\nРоден е Мишел дьо Монтен - френски философ и писател. Получава домашно класическо образование, завършва колеж, учи право. През 1580-1588 г. публикува основното си съчинение “Опити” (“Essais”, кн. 1-3). Монтен критикува моралната структура на цивилизованото, но все още варварско общество. Той е един от първите, които осъзнават възпитателното значение на труда. Монтен предлага идеята за трудовите училища. Много от идеите на Монтен са възприети от Ш. Л. Монтескьо, от просветителите през ХVIII в. и Ж.-Ж. Русо. Мишел дьо Монтен умира на 13 септември 1592 г.На тази дата умират:1986 г.\r\nВ Стокхолм е застрелян министър-председателя на Швеция Улоф Палме. Нападението срещу него е първото политическо убийство в Швеция от 1810 г. насам. През 1988 г. за убийството е осъден Кристер Петершон, който по-късно е оправдан. Петершон умира на 29 септември 2004 г., но оставя около 40 писма, в които поема пълна отговорност за убийството.\r\nУлоф Палме е роден на 30 януари 1927 г. През 1952 г. основа Социалдемократическата партия и става неин лидер. Той е депутат в първата камара на риксдага от 1958 г. През 1965-1966 г. е министър на комуникациите. През 1969-1976 г. става министър-председател. След това работи в ООН и изпълнява посреднически мисии в Близкия изток. През 1982 г. отново става министър-председател.1963 г.\r\nУмира Раджендра Прасад - индийски държавен и политически деец. От 1952 до 1962 г. е президент. По образование е адвокат. През 1911 г. влиза в Индийския национален конгрес (ИНК). Последовател е на М. К. Ганди. Участва в националното-освободително движение на Индия. През 1934 г., 1939 г. и 1947-1948 г. е председател на ИНК. От 1946 г. до януари 1948 г. е министър по продоволствието и селското стопанство. В периода 1946-1950 г. е председател на Учредителното събрание на Индия. След провъзгласяването на Индия за република през 1950 г. е избран за неин временен президент.1961 г.\r\nУмира Андрей Николаевич Москвин - руски кинооператор. Той е сред основоположниците на съветската операторска школа. Снима филмите “Дяволското колело” (1926 г. ), “Новият Вавилон” (1929 г.), трилогията за Максим - “Младостта на Максим” (1935 г.), “Завръщането на Максим” (1937 г.), “Виборгска страна” (1939 г.). През 1944-1945 г. заедно с Едуард Тисе снимат “Иван Грозни”. С Дмитрий Месхиев създават “Дамата с кученцето” (1960 г.), това е един от последните му филми.1936 г.\r\nУмира Шарл Жул Анри Никол - френски микробиолог. През 1893 г. завършва университета в Руан. От 1903 до 1936 г. е директор на института \"Пастьор\" в Тунис. Изучава причинителите на редица инфекциозни заболявания (токсоплазмоза, трахома, скарлатина, грип и др.) и разработва начини за приготвяне на специфични ваксини и серуми. През 1928 г. получава Нобелова награда за физиология и медицина за изследванията си върху петнистия тиф.1925 г.\r\nУмира Фридрих Еберт – немски политик, държавник. Заема висши постове в бременската социалдемократическа организация. След 1906 г. е секретар на ЦК на ГСДП, а от 1913 г. (след смъртта на А. Бебел) е съпредседател на партията (заедно с Х. Хаазе). Ръководи социалдемократичната фракция в Райхстага в годините на Първата световна война. На 9 ноември 1918 г. е обявен за канцлер, а ден по-късно е избран за председател на Съвета на народни представители. Той е първият в историята на Германия райхспрезидент, избран на 11 февруари 1919 г. от заседаващото във Ваймар Националното събрание и заема поста до смъртта си. Като канцлер и президент допринася за омиротворяването на страната, за утвърждаването на Ваймарската република и възстановяване мястото на Германия сред водещите европейски държави.1869 г.\r\nУмира Алфонс Мари Луи дьо Ламартин - френски поет и политически деец. Роден е през 1790 г. От 1829 г. е член на Френската академия. Известно време е дипломат. Обикаля Италия и печата първите си стихотворни творби. Член е на Временното правителство, на Учредителното и Законодателното събрание. Оттегля се от политиката, когато Наполеон III е избран за държавен глава. Автор е на \"Поетични размишления\", \"Нови размишления\", \"Поетични и религиозни хармонии\", \"Пътуване по Изток\", \"Жослен\", \"Падението на един ангел\", \"Поетични съзерцания\", \"Изповеди\", повестта \"Грациела\" и др. През 1832 г. Ламартин пътува през България. Пътуването е отбелязано в съчинението \"Пътуване по Изток\".1810 г.\r\nУмира Жак Андре Нежон - френски философ материалист и атеист, представител на младото поколение просветители. От 1795 г. е член на Френския институт, а от 1803 г. е член на Френската академия. Той сътрудничи на П. Холбах и участва в подготовката на неговите произведения \"Система на природата\", \"Разобличеното християнство\" и др. Ръководи нелегалното издаване в чужбина на много произведения на П. Холбах и трудовете на М. Монтен, Ж.-Ж. Русо и Д. Дидро. Смята се за автор на анонимно издадената книга \"Воинът философ\" (1768 г.), включена в папския \"Индекс на забранените книги\" (от 1771 г.). Ръководи издаването на големия раздел \"Систематични енциклопедии\", замислен като продължение и допълнение на съответните раздели на \"Енциклопедията\" на Д. Дидро.За изготвянето на историческата справка на Агенция “Фокус” са използвани следните източници:", "date": "2018.02.28", "title": "Денят 28 февруари в световната история"}
{"url": "http://www.focus-news.net/news/2018/02/28/2493958/dobrich-s-narusheno-vodosnabdyavane-sa-sela-v-obshtinite-shabla-i-kavarna.html", "text": "С нарушено водоснабдяване са села в морските общини на област Добрич, по информация на дежурния в Областния съвет за сигурност, предаде кореспондентът на Радио „Фокус” – Варна. В Община Шабла с нарушено водоснабдяване са селата Горун и Тюленово, в Община Каварна - Поручик Чунчево, Хаджи Димитър и Камен бряг. Електрозахранване има навсякъде. Снеговалежът е слаб, снежната покривка е 18 сантиметра. Днешният ден е неучебен за всички училища на територията на област Добрич. Със заповед на министъра на образованието и науката 1 март ще е неучебен за учениците от Община Генерал Тошево. \r\nЖулиета НИКОЛОВА", "date": "2018.02.28", "title": "Добрич: С нарушено водоснабдяване са села в общините Шабла и Каварна"}
{"url": "http://www.focus-news.net/news/2018/02/28/2493957/api-vazstanoveno-e-dvizhenieto-po-am-hemus-ot-shumen-do-varna.html", "text": "Възстановено е движението за всички МПС по АМ „Хемус“ от Шумен до Варна. Това съобщиха от пресцентъра на Агенция „Пътна инфраструктура“.", "date": "2018.02.28", "title": "АПИ: Възстановено е движението по АМ „Хемус“ от Шумен до Варна"}
{"url": "http://www.focus-news.net/news/2018/02/28/2493962/api-zatvoreni-za-dvizhenie-sa-obzorski-prohod-i-patishtata-varovnik-valchanovo-hanche-valchanovo-hanche-malina-dyulino-rusokastro-aksakovska-panorama-kichevo.html", "text": "Временно е ограничено движението на всички МПС през Обзорски проход, път III-908 Варовник – Вълчаново ханче, път III-795 Вълчаново ханче – Малина, път III-539 Дюлино – Русокастро, път III-2902 Аксаковска панорама – Кичево поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Затворени за движение са Обзорски проход и пътищата Варовник – Вълчаново ханче, Вълчаново ханче – Малина, Дюлино – Русокастро, Аксаковска панорама – Кичево"}
{"url": "http://www.focus-news.net/news/2018/02/28/2493964/dnes-e-neucheben-den-v-obshtina-varna.html", "text": "Във връзка с неблагоприятната метеорологична обстановка, кметът на Варна Иван Портних издаде заповед, с която обяви днешния ден за неучебен ден за училищата на територията на община Варна. Това съобщиха от Общината. Според прогнозата на НИМХ-Варна днес се очакват нови валежи от сняг, вятърът от североизток ще се усили, като поривите по Северното Черноморие ще достигнат до 18-24 м/сек. Над страната ще прониква по-студен въздух и дневните температури ще са отрицателни: от  –7 до –4 градуса, в Североизточна България се очакват да бъдат от -11 до -7. Запазват се условията за виелици и навявания.", "date": "2018.02.28", "title": "Днес е неучебен ден в община Варна"}
{"url": "http://www.focus-news.net/news/2018/02/28/2493967/stara-zagora-natsionalen-parkmuzey-shipka-buzludzha-otkriva-izlozhba-posvetena-na-140-godini-ot-osvobozhdenieto-na-balgariya-ot-tursko-robstvo.html", "text": "В залите на Художествена галерия – Казанлък тази вечер от 17.30 часа ще бъде открита изложбата на Национален парк – музей „Шипка – Бузлуджа“ - „Пътят на свободата от Шипка до Сан Стефано“, каза за Радио „Фокус“ директорът на музея Чавдар Ангелов. Изложбата е посветена на 140 години от Освобождението на България от османско робство. Тя проследява поредицата от събития след отбраната на Шипченския проход до подписването на Санстефанския мирен договор.„ Изложбата е своеобразно продължение на тази, която бе организирана по повод 140-годишнината от Шипченската епопея“, поясни Ангелов. Изработена е изцяло върху разказа на един пряк участник в събитията – Стефан Кисов – офицер от Българското опълчение в трета дружина. „Той е интересен и като автор, и като лична съдба. Смея да твърдя, че разказът му затова как се е развил ходът на военните действия е правдив и обективен“, каза Ангелов. Освен таблата, в изложбата са включени и много движими ценности, които се съхраняват във фонда на НПМ „ Шипка – Бузлуджа“. \r\nСлавяна ГАЙДАРОВА", "date": "2018.02.28", "title": "Стара Загора: Национален парк–музей „Шипка – Бузлуджа“ открива изложба, посветена на 140 години от Освобождението на България от турско робство"}
{"url": "http://www.focus-news.net/news/2018/02/28/2493966/burgas-v-obshtinata-shte-se-provede-preskonferentsiya-po-povod-priklyuchvaneto-na-proekta-podkrepa-v-semeyna-sreda-za-nezavisim-zhivot-chrez-individualen-podhod.html", "text": "От 13.00 часа в заседателната зала на Община Бургас ще се проведе пресконференция по повод приключването на проект „Подкрепа в семейна среда за независим живот чрез индивидуален подход“. Това съобщиха от пресцентъра на Общината. На нея ще бъдат съобщени резултатите от изпълнените дейности и как ще продължи осигуряването на социалните услуги.", "date": "2018.02.28", "title": "Бургас: В Общината ще се проведе пресконференция по повод приключването на проекта „Подкрепа в семейна среда за независим живот чрез индивидуален подход“"}
{"url": "http://www.focus-news.net/news/2018/02/28/2493965/faz-prez-2017-godina-v-germaniya-sa-izvarsheni-nad-dve-hilyadi-napadeniya-sreshtu-bezhantsi.html", "text": "Медиен доклад разкрива, че през предходната година в Германия са регистрирани 2219 нападения срещу бежанци, съобщава националният ежедневник Die Frankfurter Allgemeine Zeitung.\r\nСъответните данни бяха представени в отговор на Федералното министерство на вътрешните работи, от който става ясно, че спрямо 2016 г. се наблюдава спад с около една трета на атаките, извършени срещу признати кандидати за убежище. Сред извършените престъпления са нанасяне на тежки телесни повреди, имуществени щети, обиди, палежи, задействане на взривни устройства и причиняване на експлозия. \r\nОт разпространения в медиите доклад се разбира още, че през 2017 г. са извършени 1906 нападения срещу бежанци. Останалите 313 атаки са били насочени срещу центрове за настаняването им. Общият брой на пострадалите в резултат на нападенията надхвърля 300 души. Федералното правителство в Берлин осъжда строго подобен тип престъпления, се подчертава в документа. Тереза Герова", "date": "2018.02.28", "title": "FAZ: През 2017 година в Германия са извършени над две хиляди нападения срещу бежанци"}
{"url": "http://www.focus-news.net/news/2018/02/28/2493960/api-vazstanoveno-e-dvizhenieto-na-vsichki-mps-po-patishtata-shumen-tarnovo-yablanitsa-i-samokov-dupnitsa-kyustendil.html", "text": "Възстановено е движението на всички МПС по път I-4 Шумен – Търново – Ябланица и път II-62 Самоков – Дупница – Кюстендил. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Възстановено е движението на всички МПС по пътищата Шумен – Търново – Ябланица и Самоков – Дупница – Кюстендил"}
{"url": "http://www.focus-news.net/news/2018/02/28/2493969/plovdiv-slab-snyag-vali-na-teritoriyata-na-oblastta-na-mesta-patishtata-sa-zasnezheni.html", "text": "Слаб сняг вали на територията на цялата Пловдивска област. Това съобщиха за Радио „Фокус“ – Пловдив от Областното пътно управление. Пътните настилки са предимно заснежени, но обработени и нормално проходими при зимни условия. Поради обилен снеговалеж, движението на всички МПС по пътищата Новаково – Кърджали, Югово – Лъки и Белица – Загражден се осъществява задължително с вериги. Сигналите за леки пътнотранспортни произшествие са десетки, каза дежурният, но няма пострадали хора. Към този момент няма затворени пътни участъци или закъсали автомобили. Проходът Троян-Кърнаре остава затворен за движение на всички моторни превозни средства. Трафикът на територията на Пловдивска област е изключително интензивен. Най-натоварено е движението по пловдивския участък на АМ „Тракия“, както и по пътищата Пловдив-Карлово, Пловдив-Асеновград-Смолян и Пловдив-Пещера. Автомобилите се движат бавно, заради влошените метеорологични условия, което създава предпоставки за образуването на колони от автомобили. Водачите трябва да шофират с повишено внимание, съобразена скорост и с подготвени за зимни условия автомобили, както и да проявяват толерантност на пътя. Дежурният напомни, че движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград. Причината е ремонт, който ще продължи при по-подходящи метеорологични условия.\r\nТрафикът на територията на град Пловдив също е изключително натоварен към този час. Задръствания са се образували по булевардите „Пещерско шосе“, „Руски“, „Христо Ботев“, „Шести септември“, „Цар Борис III Обединител“, „България“, „Източен“, „Санкт Петебург“. Натоварено е движението и по входно-изходните артерии. Пътните настилки по главните пътни артерии са заснежени, но към момента все още проходими. Голяма част от вътрешнокварталните улици остават непочистени от падналия сняг и съответно непроходими. Образували са се заледявания, които са опасни както за пешеходците, така и за водачите. Автобусите се движат с минимално закъснение. В града вали слаб сняг.\r\nТони МИХАЙЛОВ", "date": "2018.02.28", "title": "Пловдив: Слаб сняг вали на територията на областта, на места пътищата са заснежени"}
{"url": "http://www.focus-news.net/news/2018/02/28/2493934/reuters-livanskiyat-premier-saad-hariri-zaminava-na-poseshtenie-v-riyad.html", "text": "Ливанският премиер Саад Харири заминава на посещение в Рияд след събитията около неговата „оставка“ при предишната му визита в Саудитска Арабия през ноември, предава Reuters.\r\nПресслужбата на Харири съобщава, че той заминава на посещение в Саудитска Арабия, където ще се срещне с крал Салман и престолонаследника Мохамед бин Салман.\r\nЛиванският премиер последно пътува за Рияд на 3 ноември, откъдето изненадващо в телевизионно обръщение подаде оставка. Ливански политици обвиниха Рияд, че е принудил премира да подаде оставка и го държи реално под домашен арест. Ситуацията се разреши след намесата на Франция. Властите в Саудитска Арабия отричат подобна версия.\r\nСлед завръщането му в Ливан правителството на Харири, в което участва „Хизбула“, потвърди неутралитета на Ливан в политическите конфликти в Близкия Изток. Юлиян Марков", "date": "2018.02.28", "title": "Reuters: Ливанският премиер Саад  Харири заминава на посещение в Рияд"}
{"url": "http://www.focus-news.net/news/2018/02/28/2493952/dobrich-12-mashini-pochistvat-osnovni-patni-arterii-v-grada.html", "text": "12 машини почистват основни пътни артерии в града, пътните настилки са заснежени и трудно проходими, предаде кореспондентът на Радио „Фокус” – Варна. Приоритетно се почистват наклоните в района на СУ „Св. Климент Охридски” и улиците „Орфей”, „Христо Ботев”, „Калиакра” и „Баба Тонка”. Почистват се и направления в областта. Времето е облачно, духа умерен до солен вятър. От Автогара – Добрич към този час пътуват само микробуси по направлението Добрич-Варна. Заминали са и две коли за селата Свещарово и Стефаново. Температурата е в интервала между минус 9 и минус 10 градуса. \r\nЖулиета НИКОЛОВА", "date": "2018.02.28", "title": "Добрич: 12 машини почистват основни пътни артерии в града"}
{"url": "http://www.focus-news.net/news/2018/02/28/2493963/kmetat-na-obshtina-bansko-georgi-ikonomov-shte-vzeme-uchastie-kato-delegat-v-31-to-obshto-sabranie-na-natsionalnoto-sdruzhenie-na-obshtinite-v-balgariya.html", "text": "Кметът на Банско, Георги Икономов, ще вземе участие като делегат в 31-то Общо събрание на Националното сдружение на общините в България, което ще се проведе в София. Това съобщиха от пресцентъра на Община Банско. Под надслов „Актуални проблеми и бъдеща визия за общинските проекти“, местните власти ще дискутират текущото изпълнение на инфраструктурните проекти, изпълнявани по програмите за регионално развитие и за развитие на селските райони, както и други програми, реализирани под шапката на МЗХ и МРРБ. Министърът на земеделието Румен Порожанов, както и на регионалното развитие – Николай Нанков, ще вземат участие във форума, като се очаква също заместник-министър председателя Томислав Дончев, да даде разяснения относно визията за Общата селскостопанска политика след 2020 г.", "date": "2018.02.28", "title": "Кметът на община Банско Георги Икономов ще вземе участие като делегат в 31-то Общо събрание на Националното сдружение на общините в България"}
{"url": "http://www.focus-news.net/news/2018/02/28/2493971/predstoyashti-mezhdunarodni-sabitiya-za-28-fevruari-agentsiya-fokus.html", "text": "***Министърът на външните работи на Русия Сергей Лавров с обръщение пред Съвета на ООН за човешките права.\r\n*** Отбелязва се 20-ата годишнина от началото на конфликта в Косово.\r\n***Председателят на Европейската комисия Жан-Клод Юнкер ще посети Босна и Херцеговина, където ще се срещне с представители на местното правителство.\r\n*** Проследяване на реакциите от проведения във вторник вечерта протест срещу смяната на името „Македония“.\r\n*** Посещение на турския президент Реджеп Таийп Ердоган в Алжир.\r\n***", "date": "2018.02.28", "title": "Предстоящи международни събития за 28 февруари (Агенция \"Фокус\")"}
{"url": "http://www.focus-news.net/news/2018/02/28/2493968/blagoevgrad-ostava-ogranicheno-dvizhenieto-za-mps-nad-12-tona-s-remarketa-i-poluremarketa-po-vtoroklasen-pat-razlog-velingrad-i-na-prohoda-predel.html", "text": "Остава ограничено движението за МПС над 12 тона с ремаркета и полуремаркета по второкласен път Разлог – Велинград и на прохода Предел. Това каза за Радио „Фокус“ – Пирин дежурният служител в Областно пътно управление – Благоевград. Температурата на Предел е -4,5°. Пътните настилки са предимно заснежени и обработени. Нормално е движението по основните пътни направления – автомагистрала „Струма“ и Главен път Е-79. Няма регистрирани тежки пътни инциденти през деня. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.28", "title": "Благоевград: Остава ограничено движението за МПС над 12 тона с ремаркета и полуремаркета по второкласен път Разлог – Велинград и на прохода Предел"}
{"url": "http://www.focus-news.net/news/2018/02/28/2493970/pochistvat-se-i-se-opesachavat-patnite-nastilki-vav-veliko-tarnovo.html", "text": "Почистват се и се опесъчават пътните настилки във Велико Търново, предаде репортер на Радио „Фокус” – Велико Търново. Почистена е  първостепенната пътна мрежа и маршрутите на градския транспорт.  Снегорините се пренасочени и по второстепенните улици в кварталите. Служители на ОП „Зелени системи“ чистят тротоарите, стълбищата и обществените пространства. Малки машини почистват и парковете в града. снеговалежът продължава. Пътните настилки са заснежени и заледени, но се обработват. Температурата на въздуха е минус 7 градуса. Натоварен е трафикът в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално.\r\nНа територията на областта настилките са заснежени и заледени, но също се обработват. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Ограничено е движението по път Алеково – Козловец, както и по път Павел – Совата за МПС над 12 тона, поради снегонавяване и нулева видимост.\r\nНадежда КРЪСТЕВА", "date": "2018.02.28", "title": "Почистват се и се опесъчават пътните настилки във Велико Търново"}
{"url": "http://www.focus-news.net/news/2018/02/28/2493975/stara-zagora-izlozhba-mezhdu-boga-i-horata-shte-bade-otkrita-v-muzeya-na-rozata-v-kazanlak.html", "text": "Изложба „Между Бога и хората“ ще бъде открита в Музея на розата днес от 17.30 часа, каза за Радио „Фокус“ Владимир Чучумишев, координатор на Регионален академичен център – Казанлък, един от организаторите на изложбата. Тя е изработена от Великотърновския филиал на Института по математика и информатика към БАН и е посветена на 140 години от Освобождението на България от турско робство. „Изложбата разкрива едно преимуществено изследване на църковните камбани. Тази изложба ще бъде един анонс към домакинството на Община Казанлък в отбелязване на 140 години от Освобождението на България от турско робство“, каза Чучумишев. \r\nСлавяна ГАЙДАРОВА", "date": "2018.02.28", "title": "Стара Загора: Изложба „Между Бога и хората“ ще бъде открита в Музея на розата в Казанлък"}
{"url": "http://www.focus-news.net/news/2018/02/28/2493974/blagoevgrad-vazstanoveno-e-dvizhenieto-na-tezhkotovarni-mps-nad-12-tona-prez-prohoda-predela.html", "text": "Възстановено е движението на тежкотоварни МПС над 12 тона през прохода Предела. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Благоевград: Възстановено е движението на тежкотоварни МПС над 12 тона през прохода Предела"}
{"url": "http://www.focus-news.net/news/2018/02/28/2493972/vitsepremierat-i-ministar-na-vanshnite-raboti-ekaterina-zaharieva-shte-se-sreshtne-s-ministara-na-vanshnite-raboti-na-islyamska-republika-iran-mohammad-dzhavad-zarif.html", "text": "Вицепремиерът и министър на външните работи Екатерина Захариева ще се срещне днес в София с министъра на външните работи на Ислямска република Иран Мохаммад Джавад Зариф. Това съобщиха от пресцентъра на МВнР. \r\nПо време на срещата двамата външни министри ще обсъдят възможностите за задълбочаване на двустранните отношения и развитието на сътрудничеството в търговско-икономическата област, сферите на транспорта, енергетиката, туризма и образованието. Първите дипломати ще обменят мнения и по въпроси от международно и регионално значение, в това число Съвместния всеобхватен план за действие по ядрената програма на Иран, предизвикателствата в региона на Близкия и Средния изток, както и тези, свързани с миграцията и трафика на наркотици. \r\nВ рамките на посещението си в България външният министър на Иран ще бъде приет от президента Румен Радев, министър-председателя Бойко Борисов и председателя на Народното Събрание Цвета Караянчева.", "date": "2018.02.28", "title": "Вицепремиерът и министър на външните работи Екатерина Захариева ще се срещне с министъра на външните работи на Ислямска република Иран Мохаммад Джавад Зариф"}
{"url": "http://www.focus-news.net/news/2018/02/28/2493978/pazardzhik-ogranicheniya-za-tovarnite-avtomobili-sa-vavedeni-v-rodopskata-chast-na-oblastta-lekite-koli-zadalzhitelno-s-verigi.html", "text": "Проходими при зимни условия са пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са заснежени и хлъзгави, по високите и усойни места на Родопите и Средногорието – заледени, но обработени и опесъчени. Затворен за товарни МПС над 12 тона с ремаркета и полуремаркета  е пътя Белово-Юндола.  Временно движението по пътя Разлог – Велинград е ограничено за МПС над 12 т поради снегопочистване, както и по направлението  Пещера – Батак – Доспат, за всички останали МПС са задължителни вериги. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.28", "title": "Пазарджик: Ограничения за товарните автомобили са въведени в Родопската част на областта, леките коли  – задължително с вериги"}
{"url": "http://www.focus-news.net/news/2018/02/28/2493976/aktualna-patna-obstanovka.html", "text": "Информация за състоянието на републиканската пътна мрежа към 08.30 часа, по данни на Агенция \"Пътна инфраструктура\". Температурите са в интервала от –13° до + 2°.\r\nТемператури от метеостанциите на АПИ в °C:\r\n- проход „Предела“: -4,5°\r\n- Кресна: 0,4°.\r\n- проход „Република“: -8,9°\r\n- Костандово: -9,7°\r\n- проход „Шипка“: няма информация.\r\n- проход „Петрохан“: няма информация.\r\nВремето над страната е облачно. Вятър духа в областите Благоевград, Бургас, Добрич, Пазарджик, Плевен, Разград, Силистра, Сливен, Смолян, Стара Загора, Търговище, Шумен и Ямбол. Дъжд не вали. Сняг вали в цялата страна. Пътните настилки са предимно заснежени и обработени. Намалена видимост поради мъгла: - до 100 м. на места в областите Стара Загора, Ямбол.Обстановка /състояние/ по републиканската пътна мрежа:Проходи: \r\nОграничения по проходите за текущия период:\r\n- „Айтоски“– забранен за МПС над 12 т.\r\n- „Дюлински“ – забранен за всички МПС;\r\n- „Обзорски“ – затворен за всички МПС;\r\n- „Пампорово” – забранен за МПС над 3,5 т; \r\n- „Печинско“ – забранен за МПС над 12 т с ремаркета и полуремаркета;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – забранен за МПС над 12 т.;\r\n- „Рожен“ – забранен за МПС над 12 т с ремаркета и полуремаркета \r\n- „Твърдишки” – забранен за МПС над 10 т;\r\n- „Котленски” – затворен за МПС над 12 тона;\r\n- „Троянски” – затворен за всички МПС;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.Автомагистрали: \r\n- А1 „Тракия“: \r\nОПУ Бургас:\r\n- Временно се ограничава движението за МПС над 12 т. по АМ „Тракия“ в участъка от Ямбол - Карнобат поради обилен снеговалеж, силен вятър и снегонавявания.\r\n- Ограничава се движението за всички МПС по АМ „Тракия“ в участъка от Карнобат до Бургас поради обилен снеговалеж, силен вятър и снегонавявания.\r\n- А2 „Хемус“: няма ограничения.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин: няма ограничения.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград и ОПУ Шумен:\r\n- Ограничено е движението по път I-2 Русе – Разград – Шумен за всички МПС поради обилен снеговалеж, силен вятър и снегонавявания.\r\n- път І-3 Гара Бяла-Плевен-Луковит-Коритна-Ябланица-Ботевград:\r\n Област Ловеч, Плевен и Русе: временно е ограничено движението на МПС над 12 тона по път I-3 Ябланица – Плевен - Русе само в посока Русе поради ограничения във вътрешността на страната.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nВременно се ограничава движението за МПС над 12 т. в двете посоки по път I-5 Русе-Бяла поради обилен снеговалеж, силен вятър и снегонавявания.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Временно се ограничава движението за МПС над 12 т двупосочно по път I-6 Перник – ГКПП Гюешево поради обилен снеговалеж, силен вятър и снегонавявания.\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради обилен снеговалеж, силен вятър и снегонавявания.\r\nОбходен маршрут: Стара Загора – Нова Загора – Гурково.\r\nОПУ Сливен: \r\n- Ограничено е движението за МПС над 12 т по път I-6 Твърдица – Петолъчката поради обилен снеговалеж, силен вятър и снегонавявания..\r\nОПУ Бургас:\r\n- Ограничава се движението за МПС над 12 т по път I-6 п.в. „Петолъчката“ – Бургас поради обилен снеговалеж, силен вятър и снегонавявания.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради обилен снеговалеж, силен вятър и снегонавявания. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Ограничено е движението за МПС над 12 т по път I-9 Дуранкулак – Кранево на територията на област Добрич поради обилен снеговалеж, силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.\r\nОПУ Бургас:\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново.\r\n- Временно е ограничено движението на всички МПС през проход Обзорски поради обилен снеговалеж, силен вятър и снегонавявания.\r\n2.3. Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Ограничено е движението за всички МПС по път III-906 гр. Варна – Горица затворен за всички МПС поради снегопочистване.\r\n- Ограничено е движението за всички за МПС по път III-6009 Миролюбово – Каблешково за всички МПС.\r\nВременно е ограничено движението на всички МПС по път III-908 Варовник – Вълчаново ханче поради обилен снеговалеж, силен вятър и снегонавявания.\r\nВременно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания.\r\nВременно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания.\r\nОПУ Варна: \r\nВременно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- Ограничава се движението по път II-11 Дунавци – Арчар за МПС над 12 т. поради обилен снеговалеж\r\n- Ограничено е движението по път III-112 Добри дол – Тополовец за МПС над 12 т. поради обилен снеговалеж.\r\n- Ограничено е движението по път III-114 Тополовец – Ружинци за МПС над 12 т. поради обилен снеговалеж.\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 12 т по път II-27 Добрич – Балчик поради обилен снеговалеж и влошени метеорологични условия.;\r\n- Ограничено e движението на МПС над 3.5 тона по път II-29 Генерал Тошево – Кардам, поради снегонавявания и лоша видимост\r\n- Ограничено е движението на МПС над 12 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за МПС над 12 т по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета. Всички останали МПС задължително с вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Ограничено е движението за всички МПС по третокласната пътна мрежа в област Русе поради влошени метеорологични условия.\r\n- Ограничено е движението на МПС над 12 т. по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\nОПУ Силистра:\r\n- Ограничава се движението за МПС над 12 т по път II-21 Русе – Силистра, поради влошени метеорологични условия;\r\n- Ограничава се движението за МПС над 3,5 т по път II-23 Дулово – Исперих, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Ограничено е движението за МПС над 3,5 т по път II-71 Силистра – Добрич поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево-Зебил поради обилен снеговалеж и снегопочистване.\r\nОПУ Сливен:\r\n- Ограничено е движението за за МПС над 3,5 т по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пз – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Блг - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци. Срок за изпълнение до 31.03.2018 г.\r\n- Ограничава се движението за МПС над 12 т с ремаркета и полуремаркета по път III-866 Девин – Михалково поради обилен снеговалеж\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\nОПУ София: \r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\n- Ограничава се движението по път III-822 Самоков – Ихтиман поради обилен снеговалеж и снегопочистване.\r\n ОПУ Стара Загора: няма ограничения.\r\nОПУ Търговище: \r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол:\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.\r\nМашини работили по зимното поддържане: 1459 бр.", "date": "2018.02.28", "title": "Актуална пътна обстановка"}
{"url": "http://www.focus-news.net/news/2018/02/28/2493980/shumen-ima-ogranicheniya-na-dvizhenieto-po-chast-ot-patishtata-v-oblastta.html", "text": "Има ограничения на движението по част от пътищата в област Шумен. Затворен за всички превозни средства е пътят Шумен- Разград. Това съобщи за Радио „Фокус“- Шумен дежурният в Областно пътно управление. По път II 73- Шумен- Карнобат и по път I-2 в посока Варна е въведено ограничение за автомобили над 12 тона. По пътя Шумен-Силистра ограничението е за превозни средства над 3,5 тона. Затворен за движение е третокласен път в участъка Войвода-Златна нива. Пътищата на територията на областта са проходими при зимни условия. Вали сняг. Температурата на въздуха е между минус 15 и минус 10 градуса.\r\nИвелина ИВАНОВА", "date": "2018.02.28", "title": "Шумен: Има ограничения на движението по част от пътищата в областта"}
{"url": "http://www.focus-news.net/news/2018/02/28/2493985/dnes-i-utre-sa-neuchebni-dni-v-obshtina-pernik.html", "text": "Със заповед на кмета на Община Перни Вяра Церовска 28 февруари  и 1 март са обявени за неучебни дни, съобщиха от пресцентъра на Общината. За 2 март ще бъде направена допълнителна преценка за учебния процес.", "date": "2018.02.28", "title": "Днес и утре са неучебни дни в община Перник"}
{"url": "http://www.focus-news.net/news/2018/02/28/2493984/yordan-yordanov-kmet-na-dobrich-ovladyana-e-slozhnata-meteorologichna-i-patna-obstanovka-v-grada.html", "text": "Овладяна е сложната метеорологична и пътна обстановка в град Добрич. Това каза за сутрешния блок „Добро утро, България“ на Радио „Фокус“ Йордан Йорданов, кмет на Общината. Той допълни, че всички училища са затворени до петък включително, а детските градини и ясли работят и достъпът до тях е подсигурен. \r\n\"Над 11 снегорина почистват улиците на града, започваме да почистваме и пешеходните зони и тротоари. Няма прекъсване на електроподаването и водоподаването. Вчера имаше прекъсване на снабдяването с вода до някои части на Добрич, но авариите са отстранени. След полунощ снеговалежът беше обилен, но снегорините не спряха работата си през цялата нощ в цялата Община“, коментира Йордан Йорданов. Той каза още, че една от превантивните мерки, които Общината предприема, е пълната готовност на всички общински предприятия за подобни зимни условия. Йорданов благодари на всички съдействащи граждани и ги призова за повишено внимание по пътищата и избягване на пътувания извън града, освен ако не са наложителни.", "date": "2018.02.28", "title": "Йордан Йорданов, кмет на Добрич: Овладяна е сложната метеорологична и пътна обстановка в града"}
{"url": "http://www.focus-news.net/news/2018/02/28/2493987/razgrad-dnes-e-neucheben-den-na-teritoriyata-na-obshtinata.html", "text": "Със заповед на кмета на Община Разград д-р Валентин Василев за днес е обявена ваканция за учащите на територията на общината. Това съобщиха от Общината. Това решение бе взето днес след съгласуване с Щаба за изпълнение на общинския план за защита при бедствия в Разград. Денят е научебен и неприсъствен и за децата в детските градини, и за учениците в училищата на територията на община Разград. Мярката се налага заради здравето и сигурността на учениците поради метеорологичните условия. Към този момент няма основания за обявяване на бедствено положение.", "date": "2018.02.28", "title": "Разград: Днес е неучебен ден на територията на общината"}
{"url": "http://www.focus-news.net/news/2018/02/28/2493988/targovishte-tezhka-e-situatsiyata-v-obshtinata.html", "text": "Ситуацията на територията на община Търговище е изключително тежка към 8.00 часа в сряда. Това съобщиха от пресцентъра на Общината. Има труднопроходими пътища от четвъртокласната пътна мрежа, където са образувани навявания. Такива са направленията към Кошничари-Росина, в посока Момино, Миладиновци, Драгановец, където е отворено едно платно. В някои направления е ограничен достъпът откъм републиканската мрежа, което допълнително затруднява разчистването на пътищата към селата, въпреки че екипите не са спирали работи. В момента се работи по отсечките към Драгановец, Стража, Макариополско-Буйново и други, където има отворен път, но се разширяват трасетата. Лиляк-Александрово и Лиляк-Цветница, които са част от републиканската мрежа, не са почистени към този час, тъй като машините на фирмата, ангажирана по поддръжката работят на пътищата от първи и втори клас. Снежната покривка на територията на общината достигна до 70 см, като на места има навявания. Ток и вода има навсякъде. Няма сигнали за бедстващи хора по пътищата и болни, нуждаещи се от незабавен транспорт. В 9 часа се събира Общинският щаб за кризисни ситуации, за да се вземе решение за последващи действия. Община Търговище апелира да не се предприемат пътувания извън града, за да не се създават рискове.", "date": "2018.02.28", "title": "Търговище: Тежка е ситуацията в общината"}
{"url": "http://www.focus-news.net/news/2018/02/28/2493990/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът информира за предстоящото честване на 140 години от Освобождението на България, което ще се състои на 3 март от 11.00 часа на площад „Велбъжд”. По случай Националния празник на България 3-ти март, четиринадесетте участнички в конкурса „Девойка Кюстендилска пролет – 2018″ ще раздадат над 1000 знамена на гражданите и гостите на Община Кюстендил. Честванията на 140 години от Освобождението на България ще започнат с поднасяне на венци и цветя в знак на признателност към загиналите за свободата на България на паметника на „Булаир“ и празничен концерт с участието на народната певица Стойка Германова и квартет към ансамбъл „Пирин”.\r\nИзданието поставя акцент върху това, че факелът на идва в Кюстендил на 1 март. През февруари 2018 година за първи път България ще бъде домакин на старта на Световния пробег на мира. Международната щафета Peace Run се провежда с подкрепата на Министерство на младежта и спорта като идеята е да се засили стремежа на човечеството към по-мирен свят и укрепване идеалите за мир. Пробегът е преминал през 155 държави, изминати са над 600 000 км – приблизително 15 обиколки на земното кълбо. Факелът на мира ще премине през 10 града в България София, Пловдив, Перник, Радомир и на 1  март около 18.00 часа ще бъде в Кюстендил. Стартът е от ул.“Камчия” към бул. “Цар Освободител”, като факлоносците ще продължат по булеварда до разклонението за ул. “Христо Смирненски” към ул. “Демокрация” и финалът е на площад “Велбъжд”.\r\nВ рубриката „Репортери” вестникът съобщава, че зимната обстановка в Кюстендил се нормализира. Няма бедстващи хора на територията на община Кюстендил, обстановката се нормализира. Продължава почистването на улиците и общинските пътища, поетапно ще се извършва и обработка срещу заледяване. Тази сутрин извозването на учениците до средищните учебни заведения е преминало нормално. Кметовете и кметските наместници са в постоянна връзка с жителите на отдалечените махали.\r\nИзданието информира, че Община Перник е поставила специални условия на шестте общини Бобов дол , Сапарева баня , Бобошево, Рила , Кочериново и Кюстендил, които могат да докарват боклука си, който ще се сепарира и депонира на регионалното депо.\r\nЗа общините , които ще докарват боклука в Перник, ще има специален график. Освен това автомобилите трябва да са вариопреси, Евро 4, с определен тонаж, по определен маршрут, с определена екологичност , за да може да се спазват всичките условия и определени часове. Общините Бобовдол , Сапарева баня , Бобошево, Рила , Кочериново и Кюстендил са получили вече и договора, който е предложила Община Перник и при който ще се извършва този процес на транспортиране, сепариране и депониране на боклука .\r\nВ рубриката „Общество” изданието е избрало да помести интервю, дадено пред „Фокус” от зам.-кмета на Община Кюстендил Радмила Рангелова, във връзка с дейността на общинския фонд за асистирана репродукция.", "date": "2018.02.28", "title": "Преглед на основните теми в кюстендилския печат"}
{"url": "http://www.focus-news.net/news/2018/02/28/2493991/shumen-dnes-e-obyaven-za-neucheben-den-v-obshtinata.html", "text": "Днес е обявен за неучебен ден за всички училища на територията на община Шумен със заповед на кмета Любомир Христов. Това съобщиха от пресцентъра на Общината. Промяната се налага във връзка с усложнената зимна обстановка в района, ниските температури, снегонавяванията и затрудненото придвижване на автобуси и ученици към учебните заведения.", "date": "2018.02.28", "title": "Шумен: Днес е обявен за неучебен ден в общината"}
{"url": "http://www.focus-news.net/news/2018/02/28/2493992/sofiya-sinya-i-zelena-zona-shte-rabotyat-dnes-v-stolitsata.html", "text": "„Синя“ и „Зелена“ зона ще работят днес в София. Това съобщиха от пресцентъра на Центъра за градска мобилност. От ЦГМ предупреждават, че условията са зимни и призовава гражданите, които могат да не използват своите автомобили да не го правят. Буферните паркинги на метростанциите работят и са безплатни за хората, които пътуват с метрото. Основни паркинги пред големи обществени сгради също са отворени за паркиране при зимни условия.", "date": "2018.02.28", "title": "София: „Синя“ и „Зелена“ зона ще работят днес в столицата"}
{"url": "http://www.focus-news.net/news/2018/02/28/2493994/api-vremenno-e-ogranicheno-dvizhenieto-na-vsichki-mps-po-patishtata-silistra-ruse-i-silistra-dobrich-poradi-obilen-snegovalezh-silen-vyatar-i-snegonavyavaniya.html", "text": "Временно е ограничено движението на всички МПС по път II-21 Силистра – Русе и път II-71 Силистра – Добрич  поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\". \r\nВременно е ограничено движението на МПС над 12 т с ремаркета и полуремаркета по път III-864 Проглед – Пампорово – Стойките  поради обилен снеговалеж, силен вятър и снегонавявания.\r\nВременно е ограничено движението за МПС над 12 т по път II-29 Варна-Добрич поради обилен снеговалеж, силен вятър и снегонавявания.", "date": "2018.02.28", "title": "АПИ: Временно е ограничено движението на всички МПС по пътищата Силистра – Русе и Силистра – Добрич  поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2493986/shumen-uslozhnena-e-obstanovkata-v-obshtinata.html", "text": "Цялата налична техника на снегопочистващите фирми работи на територията на община Шумен. Това съобщиха от пресцентъра на Общината. Общинската пътна мрежа се разчиства непрекъснато и пътищата са отворени за движение с изключение на направлението Живково – Велино. Въпреки това обстановката остава усложнена и от общинската администрация призовават гражданите, ако не се налага, да не предприемат пътуване извън града. Във всички села на общината има ток и вода. Седем души от общината, които са на хемодиализа, се обслужват по график, съобщиха от общинския щаб за защита при бедствия и аварии. Към момента усилията на общинското предприятие „Строителство и благоустройство“ са насочени към разчистване на подходите към детските градини и яслите за осигуряване на достъп на децата и родителите и за нормалното зареждане с хранителни продукти. Новата 25-сантиметрова покривка, която падналият през нощта сняг натрупа на територията на цялата община и продължаващият снеговалеж, създават затруднения на фирмите, които са изкарали по улиците и пътищата всички машини, пригодени за снегопочистване. От общинската администрация призоват ръководителите на фирми, учреждения, собствениците и наемателите на търговски обекти, жилищни сгради да организират почистването на снега от тротоарите и районите около сградите, в които се помещават.", "date": "2018.02.28", "title": "Шумен: Усложнена е обстановката в общината"}
{"url": "http://www.focus-news.net/news/2018/02/28/2493993/prof-georgi-kamarashev-zam-kmet-na-veliko-tarnovo-spokoyna-e-zimnata-obstanovka-v-obshtinata.html", "text": "Спокойна е зимната обстановка в Община Велико Търново. Това съобщи за сутрешния блок „Добро утро, България“ на Радио „Фокус“ проф. Георги Камарашев, зам.-кмет на Велико Търново. \r\n„Градът е в добро проходимо състояние, градският транспорт се движи нормално, има достъп до болници и училища. Няма информация за населени места във великотърновска област, които са без ток и без вода, което е радостно. Пътищата към селата са проходими. Тази година почистващите фирми в града вървяха с една крачка пред лошото време и така успяха да се справят със сложната метеорологична и пътна обстановка“, каза проф. Георги Камарашев. Той допълни, че динамиката на старопрестолния град е запазена и са взети всички мерки. По думите му е мобилизиран целият наличен ресурс, които използват съвременни материали за почистване и опесъчаване.", "date": "2018.02.28", "title": "Проф. Георги Камарашев, зам.-кмет на Велико Търново: Спокойна е зимната обстановка в Общината"}
{"url": "http://www.focus-news.net/news/2018/02/28/2493989/kyustendil-republikanskata-patna-mrezha-e-prohodima-pri-zimni-usloviya-nad-30-snegopochistvashti-mashini-sa-na-teren.html", "text": "Ограничено е движението на товарни автомобили над 12 тона по пътя Кюстендил – ГКПП – „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Ограничението важи за двете посоки. Причината е прекратеното пропускате на тежкотоварни автомобили през македонската граница на пункта „Деве баир” заради усложнена зимна обстановка в района на Крива Паланка. Републиканската пътна мрежа е проходима при зимни условия. Пътните настилки са заснежени и хлъзгави. На места вали слаб сняг. Без ограничения се извършва движението по Автомагистрала „Струма” и път Е-79. Над 30 машини на пътноподдържаща фирма почистват и опесъчават пътищата от първи, втори и трети клас в областта.\r\nВенцеслав ИЛЧЕВ", "date": "2018.02.28", "title": "Кюстендил: Републиканската пътна мрежа е проходима при зимни условия, над 30 снегопочистващи машини са на терен"}
{"url": "http://www.focus-news.net/news/2018/02/28/2493995/dobrich-dnes-e-neucheben-den-v-sedem-obshtini-v-oblastta-zaradi-vloshenite-meteorologichni-usloviya.html", "text": "Днес е обявен за неучебен ден в седем общини в областта заради влошените метеорологични условия в областта, по информация на Регионалното управление на образованието в Добрич, предаде кореспондент на Радио „Фокус” – Варна. Това са община град Добрич и в още шест общини – Добричка, Тервел, Генерал Тошево, Каварна, Шабла и Крушари, без Община Балчик. Детските градини и ясли в град Тервел и детските градини в селата Зърнево, Орляк и Безмер ще организират своята работа в съответствие с броя на децата.\r\nЖулиета НИКОЛОВА", "date": "2018.02.28", "title": "Добрич: Днес е неучебен ден в седем общини в областта заради влошените метеорологични условия"}
{"url": "http://www.focus-news.net/news/2018/02/28/2493979/komisaryat-tibor-navrachich-e-na-dvudnevno-poseshtenie-v-sofiya.html", "text": "Комисарят Тибор Наврачич е на двудневно посещение в София. Това съобщиха от пресцентъра на Представителство на ЕК в България . Тибор Наврачич, европейски комисар отговарящ за образованието, културата, младежта и спорта ще участва в неформална среща на министрите на културата на ЕС, която ще се проведе в София. \r\nРаботните сесии са посветени на взаимодействието между различни сектори за утвърждаване на чувството за принадлежност към Европа чрез културата и възможните конкретни действия на равнище държави-членки и ЕС, както и на ролята на младите хора за опазването и развитието на европейските ценности чрез културата.", "date": "2018.02.28", "title": "Комисарят Тибор Наврачич е на двудневно посещение в София"}
{"url": "http://www.focus-news.net/news/2018/02/28/2493998/shumen-40-sm-e-snezhnata-pokrivka-v-rayona-na-grada.html", "text": "40 см е снежната покривка в района на Шумен. Това съобщи за Радио „Фокус“-Шумен дежурният в Хидрометеорологичната обсерватория в града. Вятърът е със средна скорост 5-6 м/сек. Най- много сняг е паднал в района на Венец- 53 см., във Върбица и Тодор Икономово- 50 см. Във Велики Преслав снежната покривка е 49 см, в Хърсово - 45 см, в Риш - 37 см. В района на Нови пазар снежната покривка е 27 см.\r\nИвелина ИВАНОВА", "date": "2018.02.28", "title": "Шумен: 40 см е снежната покривка в района на града"}
{"url": "http://www.focus-news.net/news/2018/02/28/2493999/parlamentat-othvarli-predlozhenieto-na-pg-na-bsp-za-balgariya-promenite-v-zakona-za-obshtestvenite-porachki-da-otpadnat-ot-dnevniya-red-na-narodnoto-sabranie.html", "text": "ПГ на „БСП за България“ предложи промените в Закона за обществените поръчки да отпаднат от дневния ред на Народното събрание. Това каза в процедура секретарят на ПГ на „БСП за България“ Филип Попов от трибуната на Народното събрание, предаде репортер на Агенция „Фокус“. „Това управление генерира нестабилност и вихрушка от скандали“, каза Попов. По думите му със скандала за ЧЕЗ, от ГЕРБ се опитват да прикриете един друг скандал – Закона за обществените поръчки. „Предлагам този законопроект да отпадне от седмичната програма. Не влизайте в поредица от скандали“, заяви Филипов.\r\nВ крайна сметка \"за“ предложението му гласуваха 78, „против“ – 95 и „въздържали се“  - 8, с което то бе отхвърлено. \r\nДеница КИТНОВА", "date": "2018.02.28", "title": "Парламентът отхвърли предложението на ПГ на „БСП за България“ промените в Закона за обществените поръчки да отпаднат от дневния ред на Народното събрание"}
{"url": "http://www.focus-news.net/news/2018/02/28/2494000/dobrich-poradi-uslozhnenata-zimna-obstanovka-sa-nalozheni-ogranicheniya-po-republikanskata-patna-mrezha-na-teritoriyata-na-oblastta.html", "text": "Поради усложнената зимна обстановка са наложени ограничения по републиканската пътна мрежа на територията на област Добрич. Това съобщиха от ОДМВР-Добрич.\r\nОтворени за движение за автомобили до 3.5 т. са пътищата:\r\n- Дуранкулак-Варна;\r\n- Варна – Кардам;\r\n- Карапелит – Кочмар.\r\nЗатворени за движение са:\r\n- Добрич – Силистра;\r\n- Тервел – Силистра.\r\nКъм настоящия момент отворени за движение до 12 т. са пътищата:\r\n- Добрич – Албена;\r\n- Добрич – Балчик;\r\n- Добрич - Крушари.\r\nОДМВР-Добрич апелира да не се пътува, освен при крайна необходимост. Предвид лошите метереологични условия се очаква нова организация на движението и затваряне на други участъци.", "date": "2018.02.28", "title": "Добрич: Поради усложнената зимна обстановка са наложени ограничения по републиканската пътна мрежа на територията на областта"}
{"url": "http://www.focus-news.net/news/2018/02/28/2494003/plovdiv-obshtinskite-savetnitsi-ot-gerb-organizirat-priemna-za-grazhdani.html", "text": "Общинските съветници от ГЕРБ организират приемна за граждани. Това съобщиха от пресцентъра на ПП ГЕРБ. Приемните ще се проведат, както следва:\r\n- Радослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. „Академик Петър Динеков” №1А; \r\n- Георги Василев, от 16 до 18:00 часа в офиса на ГЕРБ в район „Южен” на ул. „Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на ГЕРБ в район „Южен” на ул. „Академик Петър Динеков” №1А;\r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. „Коста Паница“ №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница“ №5.", "date": "2018.02.28", "title": "Пловдив: Общинските съветници от ГЕРБ организират приемна за граждани"}
{"url": "http://www.focus-news.net/news/2018/02/28/2493973/ministar-nikolina-angelkova-do-momenta-sme-zalichili-ot-registara-102-turoperatori-koito-ne-otgovaryat-na-iziskvaniyata-na-zakona.html", "text": "Много сме засили контрола по отношение на туроператорите. Това каза в предаването „Денят започва“ по БНТ министърът на туризма Николина Ангелкова. „Те са над 3000. Започнахме спешен преглед на всички туроператори дали отговарят на изискванията на закона. В тази връзка миналата седмица заличихме в петък 60 нови туроператори, а до момента са общо 102, поради непредставяне на застраховка. За да може максимално да улесним потребителя, в регистъра оставяме да светят в червено всички туроператори, които са заличени“, коментира Ангелкова. \r\nПо думите ѝ зимният сезон до момента въври успешно. „Само за декември 2016-2017 г. имаме над 15% ръст. Очакваме за зимния сезон да имаме средно 10% ръст“, добави тя. \r\nАнгелкова отбеляза, че най-екологичният достъп до планината са именно лифтовете. Тя подчерта, че няма как в планината да се строят каквито и да било сгради. \r\n„Още май месец започват да идват първите летни туристи. Очакваме ръст около 7%, което отново ще бъде изключително добре, защото ще покаже гол устойчивост по отношение на планираните почивки. Почти 5-звездни хотели по морето са резервирани. В Слънчев бряг категорично забраняваме щендерната търговия. По отношение на крайбрежната алея се сблъскват няколко вида собственост – от една страна частната, от друга държавната по плажа и съответно собствеността на търговското дружество „Слънчев бряг“ АД. Частните павилиончета пред хотелите на цялата алея, има над 150 разположени такива. Ние ще забраним щендерите, но няма как да забраним павилиончетата“, обясни Ангелкова.\r\nВъв връзка с блокираните българи вчера на летище „Тимишоара“, министърът на туризма коментира, че се е реагирало светкавично. „Имахме такива случаи и през лятото. Знаете в детския лагер в Обзор с руски деца. При такива ситуации веднага се реагира“, подчерта Николина Ангелкова.", "date": "2018.02.28", "title": "Министър Николина Ангелкова: До момента сме заличили от регистъра 102 туроператори, които не отговарят на изискванията на закона"}
{"url": "http://www.focus-news.net/news/2018/02/28/2494001/ministar-boil-banov-shte-predsedatelstva-neformalnoto-zasedanie-na-ministrite-na-kulturata-na-stranite-v-es.html", "text": "В този час започва неформалното заседание на министрите на културата на страните членки на Европейския съюз. Мотото на срещата е „Културата – приобщаваща ценност на ЕС“. Заседанието, което ще е под председателството на министъра на културата Боил Банов, ще протече в два панела. Първият въпрос, който ще бъде обсъден е утвърждаването на чувството за принадлежност към Европа чрез културата. Тема на втората дискусия ще са възможностите за мобилизиране на енергията и потенциала на младите хора в опазването на европейските ценности чрез култура.\r\nВ Неформалната среща на министрите участие ще вземат Тибор Наврачич, Европейски комисар по образованието, културата, младежта и спорта и Петра Камерверт, Председател на комисията на Европейския парламент по образованието и културата.\r\nПодобряване на условията за развитие на културата, насърчаване на междукултурния диалог и разширяването на програма „Творческа Европа“ са част от темите, които се очаква да бъдат обсъдени още на срещата.\r\nМинистрите и делегатите ще разгледат „Салона на музеите“, който е част от културната програма на Българското председателство на Съвета на ЕС и представя специална селекция от музейните сбирки на 40 столични и регионални музея и галерии.", "date": "2018.02.28", "title": "Министър Боил Банов ще председателства Неформалното заседание на министрите на културата на страните в ЕС"}
{"url": "http://www.focus-news.net/news/2018/02/28/2493997/veliko-tarnovo-ot-dnes-se-preustanovyava-uchebniyat-protses-v-obshtina-svishtov-zaradi-vloshenata-meteorologichna-obstanovka.html", "text": "От днес се преустановява учебният процес на територията на Община Свищов. Денят е неучебен за всички ученици от общинския център и останалите населени места в региона. Причината е влошената метеорологична обстановка, която затруднява придвижването на децата и младежите.", "date": "2018.02.28", "title": "Велико Търново: От днес се преустановява учебният процес в Община Свищов заради влошената метеорологична обстановка"}
{"url": "http://www.focus-news.net/news/2018/02/28/2494002/dragomir-stoynev-bsp-premierat-tryabva-da-otgovori-koi-shte-goni-do-dupka-i-koy-klati-pravitelstvoto.html", "text": "Премиерът трябва да отговори кои ще гони до дупка и кой клати правителството. Това каза заместник-председателят на ПГ на „БСП за България“ Драгомир Стойнев в процедура от трибуната на Народното събрание във връзка с постъпилото предложение от БСП за изслушване на премиера Бойко Борисов за сделката с ЧЕЗ, предаде репортер на Агенция „Фокус“. „Считаме за най-нормално министър-председателят да дойде в Народното събрание. Ние сме парламентарна република и съответно всяка една парламентарна група има право да задава въпроси\", каза Стойнев. По думите му, ако за управляващите скандалът с ЧЕЗ не е проблем, за гражданите е. Стойнев поиска министър-председателят да отговори на въпроси, свързани с ЧЕЗ. „Министър-председателят бе изключително изнервен и затова искаме днес по един културен начин да отговори на въпросите\", коментира Стойнев. Той цитира министър-председателя Бойко Борисов, който вчера каза: „Ще ги гоня до дупка“- „Кой ще гони, кой клати правителството? Кои са те?“, попита заместник-председателят на ПГ на „БСП за България“.\r\nДеница КИТАНОВА", "date": "2018.02.28", "title": "Драгомир Стойнев, БСП: Премиерът трябва да отговори кои ще гони до дупка и кой клати правителството"}
{"url": "http://www.focus-news.net/news/2018/02/28/2494004/ekathimerini-protestirashti-v-skopie-othvarliha-kompromis-za-imeto-na-makedoniya.html", "text": "Няколко хиляди протестиращи се събраха в Скопие късно във вторник с призив към правителството да се оттегли от разговорите си с Гърция, насочени към уреждане на десетилетния спор за името, отбелязва електронното издание Ekathimerini.\r\nПротестиращите организираха мирно шествие от главната православна църква в Скопие покрай офиса на Европейския съюз, скандирайки „Македония! Македония! \" и развявайки национални знамена.\r\nЛявоцентристко правителство на премиера Зоран Заев започна преговори с Гърция за разрешаване на спора за името на страната. Атина твърди, че името на северния й съсед в сегашната му форма предполага териториална претенция към нейния регион.\r\nЗаев изрази готовност да подкрепи промяна на името на страната. Но председателят на т.нар. „Световен македонски конгрес\" , Тодор Петров, заяви пред протестиращите, че промяната на името на страната би била равносилна на предателство.\r\n„Нашата страна има име... Промяната му означава, че македонската идентичност ще бъде трайно загубена\", подчерта Петров. \r\nПротестът в Скопие бе организиран от няколко националистически асоциации. Той завърши мирно, но по време на марша бе изгорено гръцкото знаме. По-рано този месец и в Гърция бяха организирани демонстрации за името на Македония, припомнят от редакцията. \r\nЗаев заяви, че може да приеме „географско определение\" в името на Македония - като „нова\", „горна\" или „северна“, за да бъде постигнат компромис с Атина, но настоя, че новото име трябва да „зачита достойнството\" на страната му. \r\nГърция също настоява за промени в Конституцията на Македония, за да бъде премахнато онова, което Атина смята за мълчаливи териториални претенции.  Като жест на Гърция, този месец правителството в Скопие промени името на основното си летище от „Александър Велики“ на „Международното летище – Скопие“.Тереза Герова", "date": "2018.02.28", "title": "Ekathimerini: Протестиращи в Скопие отхвърлиха компромис за името на Македония"}
{"url": "http://www.focus-news.net/news/2018/02/28/2493977/valentin-atanasov-kmet-na-slivo-pole-bedstvenoto-polozhenie-v-obshtinata-ostava-v-sila-obstanovkata-se-vloshi-zaradi-snegovalezha-i-vyatara.html", "text": "Бедственото положение в общината остава в сила. Това каза за Агенция „Фокус“ кметът на Община Сливо поле Валентин Атанасов. „Обстановката стана по-сложна от преди. В момента сме в бедствено положение, защото имаме населени места, до които не може да се стигне. Машините работят, но така или иначе пътят не е отворен. Тази нощ валя твърде силно и имаше силен вятър, който всичко, което беше почистено, наново го нарина. Сега машините пак чистят“, коментира Атанасов и подчерта, че цялата налична техника е мобилизирана. „Въпросът обаче е, че има силен вятър и обилен снеговалеж. Затворени са пътищата Юделник-Борисово, Борисово-Стамболово, за промишлената зона. На другите места има големи навявания и в момента там отварят частично. Сложно е, но мисля, че до няколко часа основното ще бъде направено. Ако продължава така да вали и навява, не мога да дам гаранции и да планирам“, допълни той и подчерта, че няма населени места без електричество. „Първоначалната авария е отстранена вчера към обяд и всички са с ток. Нямаме вода в Голямо Враново, но работят екипи. Нямаме бедстващи хора. Няма район, който да не е засегнат от вятъра и от валежа“, каза още Валентин Атанасов.\r\nЛюба АЛЕКСИЕВА", "date": "2018.02.28", "title": "Валентин Атанасов, кмет на Сливо поле: Бедственото положение в общината остава в сила, обстановката се влоши  заради снеговалежа и вятъра"}
{"url": "http://www.focus-news.net/news/2018/02/28/2493996/spetsializiranata-prokuratura-provezhda-razsledvane-za-sklyuchvane-na-neizgodna-sdelka-ot-dlazhnostno-litse-v-obshtina-pernik.html", "text": "Специализираната прокуратура е образувала досъдебно производство за сключване на неизгодна сделка от длъжностно лице през 2014 г., от която за община Перник е произлязла значителна вреда – престъпление по чл. 220 ал.1 от НК. Това съобщиха от пресцентъра на Прокуратурата на Р България. Законен повод за образуване на досъдебното производство е изготвен доклад от АДФИ за извършена финансова инспекция на община Перник за периода 2011- 2016 г. \r\nУстановено е до момента, че на 09.09.2014 г. от Община Перник е било възложено кризисно сметосъбиране и сметоизвозване на територията на общината на търговско дружество, на което е изплатена сумата от 1 258 260 лева. Освен че не е бил извършен анализ на цените и услугите, предложени от това дружество, посочената сума е била изплатена без в протоколите за приемане на свършената работа да е бил посочен район на изпълнение и без към тези протоколи да са били приложени документи, удостоверяващи реално извършените действия. \r\nСъщевременно към този момент общината е изплащала възнаграждение за същата дейност по сметосъбиране и сметоизвозване на друго дружество, с което е имала действащ основен договор. По основния договор е заплатена сумата от 495 168 лева.\r\nКъм настоящия момент се изземват документи от Община Перник, която оказва пълно съдействие на разследващите органи. \r\nС предварително разрешение на Специализирания наказателен съд се претърсват жилища и офиси на фирми.\r\nРазследването продължава.", "date": "2018.02.28", "title": "Специализираната прокуратура провежда разследване за сключване на неизгодна сделка от длъжностно лице в Община Перник"}
{"url": "http://www.focus-news.net/news/2018/02/28/2494006/api-dunav-most-pri-ruse-e-zatvoren-za-mps-nad-12-t-poradi-uslozhnenite-meteorologichni-usloviya-v-rumaniya-blizo-1-500-mashini-pochistvat-republikanskite-patishta.html", "text": "Дунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на моторните превозни средства над 12 т, пътуващи към ГКПП \"Дунав мост - Русе\". Това съобщиха от пресцентъра на Агенция \"Пътна инфраструктура\" (АПИ).\r\nПоради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин. \r\nБлизо 1 500 машини почистват републиканските пътища. Обработката на настилките продължава, за да се осигури безопасността на пътуването при зимни условия. Най-усложнена е обстановката в Североизточна България - в областите Русе, Разград, Добрич и Силистра, и в област Бургас. \r\nЗаради силен снеговалеж, бурен вятър и снегонавявания е спряно движението по АМ „Тракия“ в участъка от Карнобат до Бургас, а в отсечката между Ямбол и Карнобат е ограничено преминаването на МПС над 12 т. Подбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Ограничено е движението на МПС над 12 т по път I-6 от Твърдица до Бургас.\r\nБез ограничение е пътуването по автомагистралите „Хемус“, „Струма“, „Люлин“ и „Марица“.\r\nПроходът на Републиката е отворен за всички превозни средства. Затворени за всички МПС са проходите „Троянски“, „Дюлински“ и „Обзорски“. За МПС над 12 тона е ограничено преминаването през проходите „Ришки“, „Котленски”, „Айтоски“, „Петрохан“ и „Шипка“, а за камионите над 12 т с ремаркета и полуремаркета през „Печинско“, „Превала“ и „Рожен“.\r\nАгенция „Пътна инфраструктура“ апелира шофьорите, ако не е спешно пътуването да отложат тръгването си до подобряване на метеорологичните условия в Северозточна България и Бургаска област. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "АПИ: Дунав мост при Русе е затворен за МПС над 12 т поради усложнените метеорологични условия в Румъния, близо 1 500 машини почистват републиканските пътища"}
{"url": "http://www.focus-news.net/news/2018/02/28/2494011/namerenie-na-chez-razpredelenie-balgariya-za-podavane-na-tsenovo-zayavlenie-do-kevr.html", "text": "В изпълнение на чл.З6а, ал.1 от Закона за енергетиката и чл. 46 от Наредба № 1 от 14 март 2017 г. за регулиране на цените на електрическа енергия „ЧЕЗ Разпределение България\" АД обявява своето намерение да внесе не по-късно от 31 март 2018 г. в Комисията за енергийно и водно регулиране заявление за промяна на цени на услугата „разпределение на електрическа енергия\" за първата ценова година от петия регулаторен период, в съответствие с нормативните и регулаторните изисквания на Република България, считано от 01.07.2018 г. Това съобщиха от пресцентъра на ЧЕЗ.\r\nЦеновото заявление за утвърждаване на цени за достъп до и пренос през електроразпределителната мрежа ще бъде изготвено в съответствие с изискванията на Закона за енергетиката, Наредба № 1 от 14 март 2017 г. за регулиране на цените на електрическа енергия и Правилата за търговия с електрическа енергия.\r\nС изготвеното предложение, Дружеството цели да осигури сигурност на снабдяването и качествена услуга на своите клиенти, намаляване на технологичните разходи и осигуряване на необходимите средства за развитие и разширяване на мрежата. За първата ценова година Дружеството очаква да пренесе през разпределителната си мрежа над 9 385 737 МВтч електрическа енергия до крайни клиенти. Съгласно приетия подход за регулиране на електроразпределителните дружества в Наредба № 1 и чл. 31, т. 2 от Закона за енергетиката, в началото на регулаторния период „ЧЕЗ Разпределение България\" АД ще заяви за признаване присъщите оперативни разходи за осъществяване на лицензионната дейност за ценовия период юли 2018 - юни 2019 г., както и разумна пазарно определена възвращаемост. В заявлението си „ЧЕЗ Разпределение България\" АД ще отрази реално достигнатото ниво на технологичния разход за 2017 г. в размер на 10,35%, реалните разходи за балансиране, както и планираните брутни инвестиции за целия пети регулаторен период в размер над 278 млн.лв.\r\nВ случай че до изтичане на срокът за подаване на заявлението, настъпят изменения в нормативната уредба или изискванията на КЕВР, същите ще бъдат отразени от Дружеството.", "date": "2018.02.28", "title": "Намерение на ЧЕЗ Разпределение България за подаване на ценово заявление до КЕВР"}
{"url": "http://www.focus-news.net/news/2018/02/28/2494007/danail-kirilov-gerb-po-otnoshenie-na-opitite-za-klatene-na-pravitelstvoto-bsp-da-poglednat-sebe-si-da-se-zapitat-i-otgovorite-sa-nalitse.html", "text": "По отношение на опитите за клатене на правителството-погледнете около себе си, запитайте себе си и парламентарната си група и отговорите са налице. Това каза депутатът от ГЕРБ и председателят на парламентарната правна комисия Данаил Кирилов във връзка с искането на ПГ на БСП премиерът Бойко Борисов да бъде изслушан за сделката за ЧЕЗ, предаде репортер на Агенция „Фокус“. „Вчера министър-председателят дойде в Народното събрание и депозира данните от премиера на Чешката република. Вижда се, че колегата Драгомир Стойнев се е запознал с това подробно“, посочи той. „Утре е насрочено съвместно заседание на две компетентни по въпроса комисии. Утре ще имаме възможност да поставим всички въпроси към органите, които ще бъдат поканени, за да установим това с какви данни разполагат“, изтъкна Данаил Кирилов. „Едва след това би имало логика, след установяване на фактите и обстоятелствата, да правим един или друг коментар“, каза още той.\r\nБиляна ИВАНОВА", "date": "2018.02.28", "title": "Данаил Кирилов, ГЕРБ: По отношение на опитите за клатене на правителството - БСП да погледнат себе си, да се запитат и отговорите са налице"}
{"url": "http://www.focus-news.net/news/2018/02/28/2494012/obshtinskite-savetnitsi-ot-bsp-v-sos-integriraniyat-proekt-za-upravlenie-na-otpadatsite-v-sofiya-tryabva-da-bade-zavarshen-no-izgaryaneto-na-preraboteniya-bokluk-ne-tryabva-da-bade-v-tets-sofiya.html", "text": "Интегрираният проект за управление на отпадъците в София трябва да бъде завършен, но изгарянето на преработения боклук не трябва да бъде в ТЕЦ \"София\". Това се казва в позиция на общинските съветници от групата на БСП в Столичния общински съвет (СОС) относно изграждането на инсталация за горене на RDF в ТЕЦ \"София\", изпратена от пресцентъра на ГС на БСП София.\r\nПубликуваме пълния текст на позицията без редакторска намеса:\r\n\"Общинските съветници от групата на БСП в СОС считаме, че интегрираният проект за управление на отпадъците в София трябва да бъде завършен. Изгарянето на преработения боклук в така нареченото RDF гориво обаче не трябва да бъде в ТЕЦ \"София\", който се намира в широкия център на столицата.\r\nОт финансова гледна точка липсата на инсталация за горене на RDF води до големи загуби за Столична община. Общата сума на година от извозването до циментовите заводи, изгарянето и пропуснатите ползи възлиза на около 50 милиона лева. Също така Столична община ще трябва да връща средства по европейския проект, ако инсталацията не бъде изградена, тъй като тя е третият, завършващ етап, от интегрирания проект.\r\nСлед проведени консултации и обсъждания с експерти ние, общинските съветници от БСП, сме категорични, че такава инсталация трябва да бъде изградена. Считаме обаче, че мястото, което е определено за това, а именно ТЕЦ \"София\", не е подходящо. За него дори все още няма влязъл в сила ОВОС. По тази причина смятаме, че трябва да бъде преосмислена идеята за място за изграждане на инсталацията за изгаряне на RDF. Ние смятаме, че тя трябва да бъде на площадката край село Яна, местността \"Садината\", където е изграден заводът за преработване на битови отпадъци. Така ще бъдат съкратени транспортите разходи, както и ще бъде предотвратено допълнителното замърсяване на въздуха в София. Извозването на RDF до ТЕЦ \"София\" е предвидено да става с тежкотоварни камиони, което ще затруднява и без друго натовареното движение в столицата, ще разбива инфраструктурата и ще замърсява допълнително околната среда.\r\nНашето предложение е да бъде изграден топлопровод, който да свърже завода в местността \"Садината\" със съществуващата топлопреносна мрежа. По предварителни разчети това би струвало около 10 милиона лева. Единият вариант е да бъде произвеждана топлоенергия, а другият - електрическа енергия, която да бъде продавана на свободния пазар. От финансова гледна точка изграждането на топлопровод ще бъде в пъти по-изгодно за Столична община в сравнение с всекидневното транспортиране на RDF за горене в ТЕЦ \"София\".\r\nТъй като засега няма утвърдена и широко използвана нова технология и поради факта, че в Европа има над 300 такива действащи инсталации, считаме, че избраната технология е единствената възможна към този момент. Задължително условие обаче е да бъдат осигурени достатъчно качествени филтриращи инсталации, което подлежи и на допълнителен контрол.\r\nЗаемът до 67 милиона евро, който ще бъде използван за съфинансиране на проекта, трябва да бъде съотнесен към нивото на дълга на Столична община и по никакъв начин не трябва да натоварва \"Топлофикация-София\" и респективно нейните потребители.\r\nЗа съжаление, управляващите в Столична община за пореден път действат непрозрачно и поставят дори нас, общинските съветници, пред свършен факт. Никой от нас няма достъп и не е виждал бизнесплана на проекта. Затова ние сме категорични, че много внимателно ще следим изразходването на тези публични средства, които са предвидени за изпълнението на инсталацията!\".", "date": "2018.02.28", "title": "Общинските съветници от БСП в СОС: Интегрираният проект за управление на отпадъците в София трябва да бъде завършен, но изгарянето на преработения боклук не трябва да бъде в ТЕЦ \"София\""}
{"url": "http://www.focus-news.net/news/2018/02/28/2494009/vitsepremierat-krasimir-karakachanov-problemat-s-chez-e-zaradi-propuski-v-zakonodatelstvoto.html", "text": "Проблемът с ЧЕЗ е заради пропуски в законодателството. Това каза вицепремиерът и лидер на ВМРО Красимир Каракачанов в предаването \"Здравей, България\" по Нова телевизия. „Опозицията и този път се опита да използва скандала, за който правителството няма абсолютно никаква вина. Затова и премиерът е ядосан с основание. Той разговаря с чешкия си колега с молба за повече информация около сделката”, коментира Каракачанов.\r\n„Всички знаят, че този проблем се случва заради празноти в Закона за енергетиката. Това не оправдава никой, който е пропуснал тези дупки. Проблемът е, че при продажбата на подобно стратегическо дружество, каквото е ЧЕЗ, българската държава няма никакви механизми да се намесва. Може индиректно да се опитва да пречи”, поясни Каракачанов.\r\nВ тази връзка той е възложил да се изработят текстове в Закона за енергетиката, в които да се дадат права на КЕВР да проверява подобни стратегически сделки. Вицепремиерът е на мнение, че поправките могат да бъдат приети в рамките на една седмица.\r\n„Много хора смятат, че КЕВР може да развали сделката, а това не може да стане. Ако ние не променим закона, тази сделка не може да бъде спряна. Регулаторът дава лиценз на нови дружества, но е много спорно дали в случая, когато ЧЕЗ има лиценз и продаде активите си, КЕВР може да откаже да даде лиценз на новия купувам. По-скоро юристите смятат, че не може. Може след време да им отнеме лиценза, но това е след дъжд качулка”, поясни вицепремиерът.\r\nПо думите му проблемът е дали новият собственик на ЧЕЗ може да управлява енергосистемата на 40% от територията на България, включително на София, който е най-развитият икономически район у нас.\r\nНа въпрос дали думите на Борисов, че има сценарий за сваляне на правителството е негова защитна реакция на обвиненията, че стои зад фирмата, Каракачанов коментира: „Работата на всяка една опозиция е да търси цаката на правителството и да го събаря с надеждата, че утре ще яхне белия кон. Аз познавам добре Борисов и му личи кога е откровен и кога не. В този случай той е откровен”.\r\nПо повод оставката на енергийния министър Каракачанов  заяви, че е обичайно в подобни случаи всички да се нахвърлят върху ресорния министър.\r\n„Теменужка Петкова подаде оставка и сега всички я изкарват виновна. Тя по закон няма никакви правомощия и това е истината. Ако данните на ДАНС потвърдят, че няма никакво участие, няма да подкрепя оставката й, само защото познава някого”, категоричен бе вицепремиерът.", "date": "2018.02.28", "title": "Вицепремиерът Красимир Каракачанов: Проблемът с ЧЕЗ е заради пропуски в законодателството"}
{"url": "http://www.focus-news.net/news/2018/02/28/2494010/zhelyo-boychev-bsp-ne-otiva-na-tsveta-karayancheva-da-se-podchinyava-na-mnozinstvoto-koy-po-golyam-skandal-ot-chez-tryabva-da-stane-za-da-mozhe-parlamentat-da-se-zanimava-s-nego.html", "text": "Не отива на Цвета Караянчева да се подчинява на мнозинството – кой по-голям скандал от ЧЕЗ трябва да стане, за да може парламентът да се занимава с него. Това каза заместник-председателят на ПГ на „БСП за България“ Жельо Бойчев в процедура по начина на водене от трибуната на Народното събрание във връзка с отхвърленото предложение на БСП за изслушване на министър-председателя за ЧЕЗ, предаде репортер на Агенция „Фокус“. „Вие трябва да утвърждавате доверието в българския парламент. И вие многократно реагирахте, когато някой си позволи да оспори работата на българския парламент“, обърна се Бойчев към Цвета Караянчева. Той поясни, че е очаквал лично от нея да подкрепи искането за изслушване на премиера Бойко Борисов за ЧЕЗ. „Кажете ми какво трябва да се случи в държавата, кой по-голям скандал трябва да стане, за да може българският парламент да се занимава с него“, попита Жельо Бойчев. Според него не отива на Цвета Караянчева да се подчинява на мнозинството. „Какво да направим, за да дойде г-н Борисов тук?“, попита Бойчев.\r\nПредседателят Цвета Караянчева обясни, че компетентните институции ще бъдат изслушани на съвместно заседание на Комисията по енергетика и Комисията за контрол над службите за сигурност. \r\nДеница КИТАНОВА", "date": "2018.02.28", "title": "Жельо Бойчев, БСП: Не отива на Цвета Караянчева да се подчинява на мнозинството – кой по-голям скандал от ЧЕЗ трябва да стане, за да може парламентът да се занимава с него"}
{"url": "http://www.focus-news.net/news/2018/02/28/2494014/oblastna-administratsiya-burgas-ogranicheno-e-dvizhenieto-v-chast-ot-republikanskata-patna-mrezha-v-oblastta.html", "text": "Ограничено е движението в част от републиканската пътна мрежа в област Бургас. Ограничено е движението за МПС над 12 тона през Ришкия проход поради обилен снеговалеж. Това съобщиха от Областна администрация-Бургас. Ограничава се движението над 12 тона по АМ „Тракия“ в участъка от п.в. „Веселиново“ до п.в. „Драганци“ поради обилен снеговалеж. Ограничава се движението на всички МПС по АМ „Тракия“ в участъка от п.в. ‘Драганци“ до Бургас. Ограничава се движението  за МПС над 12 тона  по път 1-6 п.в. „Петолъчката“-Бургас. Ограничава се движението на МПС над 12 тона през Айтоски проход. Дюлинският проход до разклон Горица е затворен за всички МПС. Пътят Миролюбово-Каблешково е затворен за всички МПС. По АМ „Тракия“ в участъка Карнобат-Ветрен е затворен за всички МПС в двете посоки. Временно е ограничено движението на всички МПС по пътя Варовник-Вълчаново ханче поради силен снеговалеж, силен вятър и снегонавявания. Временно е ограничено движението на всички МПС по пътя Вълчаново ханче-Малина, временно е ограничено движението на всички МПС по пътя Дюлино-Русокастро поради обилен снеговалеж, силен вятър и снегонавявания. Пътят Обзор-Слънчев бряг е затворен за движение за всички МПС.", "date": "2018.02.28", "title": "Областна администрация-Бургас: Ограничено е движението в част от републиканската пътна мрежа в областта"}
{"url": "http://www.focus-news.net/news/2018/02/28/2494018/kyustendil-uchenitsite-ot-bobov-dol-sa-v-dvudnevna-vakantsiya-zaradi-loshoto-vreme.html", "text": "Учениците от Бобов дол са в двудневна ваканция заради лошото време. Това съобщи за Радио „Фокус” – Кюстендил Елза Величкова, кмет на Община Бобов дол. Обявената двудневна ваканция е в правомощията на общинския кмет, издадена е заповед за прекратяване на учебните занятия до 1 март, включително. Причината е влошената метеорологична обстановка. Във ваканция са възпитаниците на Средно училище „Христо Ботев”, Основно училище „Никола Вапцаров”  и Професионалната гимназия в града.\r\nВенцеслав ИЛЧЕВ", "date": "2018.02.28", "title": "Кюстендил: Учениците от Бобов дол са в двудневна ваканция заради лошото време"}
{"url": "http://www.focus-news.net/news/2018/02/28/2494016/malina-eshekova-zam-kmet-na-belene-otmeneno-e-chastichnoto-bedstveno-polozhenie-v-obshtinata-imashe-edin-bedstvasht-chovek-no-veche-vsichko-e-nared.html", "text": "Беше обявено частично бедствено положение. То вече е отменено. Това каза за Агенция „Фокус“ зам.-кметът на Община Белене Малина Ешекова. „Имаше един бедстващ човек извън града. Бедстващият човек е бил в местност, където е гледал животни. От онзи ден е бил затворен. Нашата техника не може да пробие, тъй като имаше много навявания, понеже е извън града. Затова се наложи да свикаме щаба за бедствие и аварии и се взе решение да се обяви това полубедствено положение, за да може да ползваме услугите на войски“, заяви Ешекова. По думите ѝ с помощта на военното формирование всичко е наред. \r\n„Вчера следобед са достигнали до него и всичко е наред. Няма опасност за живота. Отворени са пътищата вече, макар че вали все още сняг. Продължаваме да почистваме, но има много сняг. Нямаме хора без електричество или вода“, допълни тя. Ешекова уточни, че тази сутрин техниката им е успяла да пробие пътя Петокладенци-Стежерово, който е бил затворен заради навявания. „За Кулина вода също е отворен – там имаше повече навявания. Всички пътища са отворени, обстановката се нормализира“, каза още зам.-кметът на Белене.\r\nЛюба АЛЕКСИЕВА", "date": "2018.02.28", "title": "Малина Ешекова, зам.-кмет на Белене: Отменено е частичното бедствено положение в общината, имаше един бедстващ човек, но вече всичко е наред"}
{"url": "http://www.focus-news.net/news/2018/02/28/2493983/zhan-klod-yunker-cherna-gora-e-primer-za-ostanalite-darzhavi-v-zapadnite-balkani.html", "text": "Черна гора има силна воля да влезе в Европейския съюз и съдбата й е в Общността, заяви председателят на Европейската комисия Жан-Клод Юнкер в реч, изнесена пред черногорския парламент, предава скопският телевизионен канал „Алсат-М“.\r\n„За по-малко от 12 години успяхте да изминете невероятен път\", похвали черногорците Юнкер. Той припомни, че малката балканска държава е член на ООН, МВФ, СТО, а от миналата година - и на НАТО. Люксембургският политик на ЕК оцени постиженията на Черна гора в процеса на европейска интеграция, но предупреди, че скоростта и качеството на реформите не трябва да се бъркат.\r\n„С каква скорост ще бъдат изпълнени задачите на Стратегията, зависи от държавата. Не дойдох в Черна гора, за да дам празнвярвания. Датата за присъединяване към ЕС зависи само от вас. Тази дата, която се споменава, 2025 г., е само перспектива, към която трябва да се върви с бързи стъпки“, отбеляза Юнкер на пресконференция в Подгорица, като добави, че Черна гора може да служи като пример за останалите страни от Западните Балкани.Тереза Герова", "date": "2018.02.28", "title": "Жан-Клод Юнкер: Черна гора е пример за останалите държави в Западните Балкани"}
{"url": "http://www.focus-news.net/news/2018/02/28/2494015/burgas-initsiativata-burgas-haresva-mladite-i-druzhestvo-za-mladezhka-i-sotsialna-politika-shte-predstavyat-patriotichniya-spektakal-vreme-e-svoboda.html", "text": "Инициативата „Бургас харесва младите“ и Дружество за младежка и социална политика ще представят патриотичния спектакъл „Време е … СВОБОДА!“ в кварталите на Бургас. Това е начинът, с който младите хора в града ще отбележат Националния празник 3 март – Освобождението на България от османско иго, съобщиха от пресцентъра на Община Бургас.\r\nВъздействащият спектакъл „Време е…СВОБОДА!“ е на режисьора Христо Симеонов и е създаден специално за своеобразното турне на младежите.\r\n„Свободата! Нашата! Българската! Тя лети на крилете на младостта! Защото именно те – младите луди глави носят пробуда, палят пожари… И живот дават за свободна България! Те имат много имена.. Гледат ни с много очи… Затова! Нека ги почитаме! Нека ги споменуваме! Нека ги знаем и помним! Защото и днес ни казват,,Време е…Свобода!“ Това е посланието на младите бургаски таланти Теодор Каракачанов, Мартин Йорданов, Николай Стойчев, Петър Дичков, Богомила Цекова и Христо Хр. Симеонов, които ще ни подарят своя спектакъл-откровение! Спектакъл-ПОКЛОН!\r\nСпектакълът ще се играе при вход свободен и ще бъде с начален час – 18.00 часа в кв. Долно Езерово, ОУ „Христо Ботев“.\r\nСъбитието е част от кампанията „Събуди се!“ на „Бургас харесва младите“ и Дружество за младежка и социална политика, и цели да провокира младите хора в града да бъдат по-активни, по-задружни, да не забравят корените си и да уважават българската история, традиции и фолклор.", "date": "2018.02.28", "title": "Бургас: Инициативата „Бургас харесва младите“ и Дружество за младежка и социална политика ще представят патриотичния спектакъл „Време е … СВОБОДА!“"}
{"url": "http://www.focus-news.net/news/2018/02/28/2494022/mvr-chetirima-dushi-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са пострадали при четири тежки катастрофи в страната през изминалото денонощие. Това съобщиха от пресцентъра на МВР. В столицата са станали две тежки и 156 леки пътни инцидента, при които са пострадали двама души. От началото на годината при пътни инциденти са загинали 70 души, а 1147 са ранени.", "date": "2018.02.28", "title": "МВР: Четирима души са пострадали при катастрофи в страната през изминалото денонощие"}
{"url": "http://www.focus-news.net/news/2018/02/28/2494023/klix-bosna-i-hertsegovina-sinat-na-ratko-mladich-e-edin-ot-vazmozhnite-kandidati-za-prezident-na-republika-srabska.html", "text": "Дарко Младич, синът на осъдения за военни престъпления военновременен командир на босненските сърби Ратко Младич, е един от възможните кандидати за наследник на Милорад Додик на президентския пост в Баня Лука, съобщава сараевското електронно издание Klix, като се позовава на сръбски медийни доклади. \r\nИзточници от Белград твърдят, че кандидатурата на Дарко Младич ще бъде издигната от Съюза на независимите социалдемократи (СНСД). Всеки друг кандидат на партията няма да гарантира победата  й над „Алианс за промяна“ на президентските избори в страната, коментират белградските медии. От друга страна, кандидатурата на сина на Ратко Младич за поста президент на Република Сръбска е с цел партията да си осигури гласовете на ветераните и на младите мъже, които „знаят кой е отговорен за защитата на Република Сръбска“, пише сръбското издание Blic.\r\nСамият Дарко Младич нито отрече, нито потвърди разпространената в медиите информация. От редакцията подчертават, че той е надпартийна личност и владее няколко езика.Тереза Герова", "date": "2018.02.28", "title": "Klix (Босна и Херцеговина): Синът на Ратко Младич е един от възможните кандидати за президент на Република Сръбска"}
{"url": "http://www.focus-news.net/news/2018/02/28/2494020/kyustendil-vremenno-e-ogranicheno-dvizhenieto-na-mps-nad-12-t-po-patya-kyustendil-gkpp-gyueshevo-v-posoka-granichniya-punkt-poradi-ogranicheniya-ot-strana-na-republika-makedoniya.html", "text": "Временно е ограничено движението на МПС над 12 т по път І-6 Кюстендил-ГКПП \"Гюешево\" в посока граничния пункт поради ограничения от страна на Република Македония. Това съобщиха от пресцентъра на  Агенция \"Пътна инфраструктура\".", "date": "2018.02.28", "title": "Кюстендил: Временно е ограничено движението на МПС над 12 т по пътя Кюстендил- ГКПП \"Гюешево\" в посока граничния пункт поради ограничения от страна на Република Македония"}
{"url": "http://www.focus-news.net/news/2018/02/28/2494017/pazardzhik-okolo-60-snegopochistvashti-mashini-sa-na-teren-na-teritoriyata-na-oblastta.html", "text": "Около 60 снегопочистващи машини са на терен на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. По думите му 17 машините чистят и обработват настилката по АМ „Тракия“. Пътищата в целия регион са заснежени, по високите и усойни честа на Родопите и Средногорието и заледени, но обработени и опесъчени. Слаб сняг вали само по високите планински части.  Няма получени сигнали за бедстващи автомобили или затворени пътища.\r\nАлбена ЖИЛЕКОВА", "date": "2018.02.28", "title": "Пазарджик: Около 60 снегопочистващи машини са на терен на територията на областта"}
{"url": "http://www.focus-news.net/news/2018/02/28/2494019/mvr-avtomagistrala-trakiya-e-zatvorena-v-uchastaka-burgas-karnobat-kakto-i-prohodite-troyanski-dyulinski-i-obzorski.html", "text": "Автомагистрала Тракия е затворена за всички МПС в участъка Бургас – Карнобат. В отсечката между Ямбол и Карнобат е ограничено преминаването на МПС над 12 т. Ограничава се движението и по пътя Русе – Разград – Шумен за всички МПС поради обилен снеговалеж. Такава е информацията към 08.00 часа , по данни на МВР.\r\nПроходът на Републиката е отворен за всички превозни средства. Затворени за всички МПС са проходите „Троянски“, „Дюлински“ и „Обзорски“. За МПС над 12 тона е ограничено преминаването през проходите „Ришки“, „Котленски”, „Айтоски“, „Петрохан“ и „Шипка“, а за камионите над 12 т с ремаркета и полуремаркета през „Печинско“, „Превала“ и „Рожен“.\r\nЗатворен за движение за товарни автомобили над 12 тона е пътят Велико Търново – Русе, като камионите се спират в двете посоки при съответните градове и в района на Стара Загора.\r\nПътна полиция Агенция „Пътна инфраструктура“ апелират шофьорите, ако пътуването не е спешно, да отложат тръгването до подобряване на метеорологичните условия в Северозточна България и Бургаска област.", "date": "2018.02.28", "title": "МВР: Автомагистрала „Тракия“ е затворена в участъка Бургас – Карнобат, както и проходите „Троянски“, „Дюлински“ и „Обзорски“"}
{"url": "http://www.focus-news.net/news/2018/02/28/2494021/haskovo-27-mashini-chistyat-i-opesachavat-patnite-nastilki-v-obshtinata-sinya-zona-ne-raboti.html", "text": "27 машини чистят пътните настилки в Хасково и общината, по данни на ангажираните със снегопочистрането фирми „Екопрогрес“ и „Ата-строй“. Това съобщиха от Община Хасково. 7 от снегорините са на общинското предприятие „Екопрогрес“, те почистват основните  пътни артерии в града. 4 от 20 те машини на „Ата-строй“ са и пясъкоразпръсквачи.  Техниката на снегопочистващата фирма обработва както улиците в кварталите на Хасково така и пътищата към и в селата на общината. Машините почистват от 2 часа тази нощ. Улиците са проходими при зимни условия. Няма села без достъп, няма бедстващи хора.\r\nОколо 200 души от „Екопрогрес“  чистят стълби, пешеходни мостове, подходи към спирки на градския транспорт.\r\n80 са работниците на „Грийн партнърс“, които почистват тротоари и пешеходни зони в града, други 12 обработват местата около контейнерите за смет.\r\nДнес „Синя зона“ няма да работи, съобщи Йордан Панев, управител на „Тролейбусен транспорт“. Той уточни, че тази сутрин към 7 часа цистерна е блокирала пътя на тролеите но пътниците са извозени с автобус, движещ се по линията. Към момента движението на тролейбусите е възстановено и е в график,", "date": "2018.02.28", "title": "Хасково: 27 машини чистят и опесъчават пътните настилки  в общината, „Синя зона“ не работи"}
{"url": "http://www.focus-news.net/news/2018/02/28/2494027/dobrich-vremenno-e-ogranicheno-dvizhenieto-na-mps-nad-35-t-po-pat-i-9-durankulak-varna-poradi-obilen-snegovalezh-silen-vyatar-i-snegonavyavaniya.html", "text": "Временно е ограничено движението на МПС над 3,5 т по път I-9 Дуранкулак - Варна поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Добрич: Временно е ограничено движението на МПС над 3,5 т по път I-9 Дуранкулак - Варна поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494025/stara-zagora-okrazhnata-prokuratura-vnese-obvinitelen-akt-za-neplashtane-na-danachni-zadalzheniya-v-golemi-razmeri.html", "text": "Окръжна прокуратура-Стара Загора внесе  обвинителен акт за неплащане на данъчни задължения чрез използване на документи с невярно съдържание. Това съобщиха от .\r\nОкръжна прокуратура-Стара Загора внесе в съда обвинителен акт спрямо Румен Д., на 39 г., и спрямо Николай Н., на 40 г., за това, че  през периода 10.06.2009 г.  до 13.01.2010 г., в гр.Стара Загора, в съучастие с Венелин  Б., като помагач, и помежду си като съизвършители, в условията на продължавано престъпление, Румен Д., като пълномощник, а Николай Н., като осъществяващо фактически дейност лице на дружество със седалище в гр. Стара Загора, са избегнали установяването и плащането на данъчни задължения в особено големи размери, чрез използване на счетоводни документи с невярно съдържание при водене на счетоводството и при представяне на информация пред ТД на НАП-Пловдив – офис Стара Загора-справки-декларация по ЗДДС и прилежащите дневници за покупки с описани в тях данъчни фактури и приспаднали неследващ се данъчен кредит за съответните данъчни периоди - общо в размер на 92 633 лева, представляващи данъчни задължения по ЗДДС в  особено големи размери - престъпление по чл.255 ал.3 вр.ал.1 т.6 и т.7  вр. чл.26 ал.1 вр. чл.20 ал.2 вр.ал.1 Наказателния кодекс, и спрямо Венелин Б., на 43 г., за това, че  в периода  от 09.07.2009 до 14.12.2009 г., в гр.Стара Загора, в условията на продължавано престъпление, в съучастие - като помагач, умишлено улеснил извършителите Румен Д. и Николай Н., да избегнат установяването и плащането на данъчни задължения на дружество със седалище в гр. Стара Загора, в особено големи размери - 75 900  лева,  като чрез използване на счетоводни документи с невярно съдържание при водене на счетоводството и при представяне на информация пред ТД на  НАП-Пловдив – офис Стара Загора - справки-декларации по ЗДДС, удостоверяващи недействителни сделки и с неправомерно начислен по тях ДДС, създал възможност за неверни счетоводни записвания в дневниците за покупки и за продажби, като в последните са отразени данъчни фактури за доставки, възоснова на които обвиняемите Румен Д. и Николай Н. са приспаднали неследващ се данъчен кредит по ЗДДС в общ размер на 75 900 лева - престъпление по  чл.255 ал.З вр.ал.1 т.6 и т.7  вр.чл.26 ал.1 вр. чл.20 ал.4 вр. ал.1 от Наказателния кодекс. По делото са били разпитани свидетели, назначени експертизи, приобщени документи и др. Предстои Окръжен съд-Стара Загора за насрочи съдебно заседание.", "date": "2018.02.28", "title": "Стара Загора: Окръжната прокуратура внесе  обвинителен акт за неплащане на данъчни задължения в големи размери"}
{"url": "http://www.focus-news.net/news/2018/02/28/2494029/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Медиен доклад разкрива, че през предходната година в Германия са регистрирани 2219 нападения срещу бежанци, съобщава националният ежедневник Die Frankfurter Allgemeine Zeitung.\r\nСъответните данни бяха представени в отговор на Федералното министерство на вътрешните работи, от който става ясно, че спрямо 2016 г. се наблюдава спад с около една трета на атаките, извършени срещу признати кандидати за убежище. Сред извършените престъпления са нанасяне на тежки телесни повреди, имуществени щети, обиди, палежи, задействане на взривни устройства и причиняване на експлозия. \r\nОт разпространения в медиите доклад се разбира още, че през 2017 г. са извършени 1906 нападения срещу бежанци. Останалите 313 атаки са били насочени срещу центрове за настаняването им. Общият брой на пострадалите в резултат на нападенията надхвърля 300 души. Федералното правителство в Берлин осъжда строго подобен тип престъпления, се подчертава в документа.\r\n*** Няколко хиляди протестиращи се събраха в Скопие късно във вторник с призив към правителството да се оттегли от разговорите си с Гърция, насочени към уреждане на десетилетния спор за името, отбелязва електронното издание Ekathimerini.\r\nПротестиращите организираха мирно шествие от главната православна църква в Скопие покрай офиса на Европейския съюз, скандирайки „Македония! Македония! \" и развявайки национални знамена.\r\nЛявоцентристко правителство на премиера Зоран Заев започна преговори с Гърция за разрешаване на спора за името на страната. Атина твърди, че името на северния й съсед в сегашната му форма предполага териториална претенция към нейния регион.\r\nЗаев изрази готовност да подкрепи промяна на името на страната. Но председателят на т.нар. „Световен македонски конгрес\" , Тодор Петров, заяви пред протестиращите, че промяната на името на страната би била равносилна на предателство.\r\n„Нашата страна има име... Промяната му означава, че македонската идентичност ще бъде трайно загубена\", подчерта Петров. \r\nПротестът в Скопие бе организиран от няколко националистически асоциации. Той завърши мирно, но по време на марша бе изгорено гръцкото знаме. По-рано този месец и в Гърция бяха организирани демонстрации за името на Македония, припомнят от редакцията. \r\nЗаев заяви, че може да приеме „географско определение\" в името на Македония - като „нова\", „горна\" или „северна“, за да бъде постигнат компромис с Атина, но настоя, че новото име трябва да „зачита достойнството\" на страната му. \r\nГърция също настоява за промени в Конституцията на Македония, за да бъде премахнато онова, което Атина смята за мълчаливи териториални претенции.  Като жест на Гърция, този месец правителството в Скопие промени името на основното си летище от „Александър Велики“ на „Международното летище – Скопие“.\r\n***Предстои нов сблъсък между Тереза Май и Еврокомисията заради правата на Европейския съд след Брекзит, пише британският вестник Evening Standard.\r\nСпоред  предварителен вариант на предложението на 27-те членки на Европейския съюз всички спорни въпроси между Великобритания и ЕС ще се решават от Европейския съд.\r\nБорис Джонсън, британски външен министър, заявява, че това би противоречало на резултатите от референдума от 2016 година. „Това няма да се случи, защото то беше ясно решено от британския нароад. Ние не може да останем субект на Европейския съд и това е част от връщането на контрола върху нашите закони“, казва Джонсън.\r\nСпоред предложения документ всеки възникнал спор по споразумението между Великобритания и ЕС ще се решава от съдиите в Люксембург. \r\nГи Верховстат, координатор по Брекзит на Европейския парламент, заявява, че планът за „амбициозно направлявано разделяне“ одобрен от британските министри след срещата им в провинциалната резиденция на премиера е „неприемлив“.\r\n***", "date": "2018.02.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/28/2494024/aktsenti-v-predavaneto-vsichki-v-chas-na-radio-fokus.html", "text": "В днешното издание на предаването ще надникнем зад вратите на столичното училище 51-во СУ „Елисавета Багряна”. За базата, за програмите, по които работи учебното заведение, за плюсовете и минусите на така дебатираното видеонаблюдение Илияна Иванова разговаря с директора на училището Асен Александров. Близо 4 000 са учениците в VII клас, завършващи основно образование във Варна и областта през настоящата учебна година. На заседание на Постоянната комисия по заетостта към Областния съвет за развитие за съгласуване бе представен проектът на държавния план-прием за учебната 2018/2019 година в VIII клас по профили и професии в профилираните и професионалните гимназии, в средните и обединените училища на областно ниво. Какво предвижда той, ще научим от колегата ни във Варна Марияна Валентинова. \r\nНа работно заседание преди дни на Областния съвет по заетост в Добрич бе обсъден план-приемът за следващата учебна година. Акценти ще представи за нас кореспондeнтът ни Жулиета Николова.\r\nВсичко това, ако сте на честотите на Радио „Фокус“ между 10.00 и 11.00 часа, с мен - Милослава Ангелова, и седмичното образователно предаване „Всички в час“.", "date": "2018.02.28", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/02/28/2494031/pss-znachitelna-e-opasnostta-ot-lavini-v-planinite.html", "text": "Лоши са условията за туризъм по високите части на планините заради значителна степен на лавинна опасност. Това съобщиха за Агенция „Фокус“ от Планинската спасителна служба (ПСС) при БЧК. Лавинната опасност се е получила в резултат на по-дебелата нова снежна покривка. Ниските температури не позволяват тя да се стабилизира. Възможно е да се наблюдава някъде спонтанно падане на лавини – малки и средни по размер. Много е вероятно предизвикването, дори при малко допълнително натоварване, на лавина. \r\nОт ПСС препоръчват тези, които ще практикуват зимен туризъм, да се движат само по маркировките, да се съобразяват с метеорологичните и теренни условия. На много места вероятно пътеките не са отъпкани и могат да се срещнат навеища. Да не се отклоняват хората от зимните маркировки, защото ще попаднат на лавиноопасни места. Туристите, които ще карат ски или сноуборд, да го правят само по ски пистите и да не излизат извън тях поне до момента, до който новата снежна покривка не се стабилизира. Засега няма информация за паднала лавина, но опасността остава. Лифтовете работят на всякъде. \r\nОсвен инцидента с проведената акция в Пирин, друг такъв с туристи няма. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.28", "title": "ПСС: Значителна е опасността от лавини в планините"}
{"url": "http://www.focus-news.net/news/2018/02/28/2494030/vitsepremierat-valeri-simeonov-nyama-bezhanski-napliv-prez-posledniya-mesets-nikoy-ne-e-preminal-prez-ogradata-po-granitsata-s-turtsiya.html", "text": "Вече имаме ограда, бежански наплив няма. Никой не е преминал през последния месец. Това каза вицепремиерът Валери Симеонов в дебатите по промените в Закона за обществените поръчки, предаде репортер на Агенция „Фокус“. „Искаме да поправим една грешка, че не е включена поддръжката на оградата по границата в закона“, обясни той. „В противен случай се губи много време за обжалване, а оградата е съоръжение, което има собствен живот. То непрекъснато е подложено на климатични и атмосферни влияния“, посочи Валери Симеонов. „Имаме няколко места, на които има паднали вековни дървета и са повредили оградата. Да правим обществена поръчка за това просто е безумие. Апелирам да проявите разум и патриотизъм“, заяви Валери Симеонов. „Промяната е крайно необходима за България. От онези 160 млн. евро, издействани от Бойко Борисов, все още не са поставени камерите, защото има обжалване на поръчката“, каза още той.\r\nБиляна ИВАНОВА", "date": "2018.02.28", "title": "Вицепремиерът Валери Симеонов: Няма бежански наплив, през последния месец никой не е преминал през оградата по границата с Турция"}
{"url": "http://www.focus-news.net/news/2018/02/28/2494034/hurriyet-poseshtenieto-na-turskiya-prezident-v-alzhir-podpisani-sa-seriya-targovski-sporazumeniya.html", "text": "В рамките на двудневно работно посещение на турския президент Реджеп Тайип Ердоган в Алжир са подписани редица търговски споразумения, съобщава вестник Hurriyet.\r\nДържавната енергийна компания на Алжир SONATRACH и турските енергийни компании  Rönesans и Bayegan са се споразумели за инвестиция от един милиард долара в нефтохимичния сектор. Това обяви турският президент Реджеп Ердоган на бизнес форум „Турция- Алжир“, след като проведе среща с премиера на северноафриканската страна Ахмед Уяхия. Инвестицията ще бъде направена в свободната зона Adana Yumurtalık, разпложена в турската средиземноморската провинция близо до град Адана. \r\nЕрдоган разясни, че нефтохимичната централа ще произвежда 450 000 тона пропилен годишно и че суровината ще бъде предоставена от Алжир. Също така в речта си той добави решимостта на Алжир и Турция да окажат необходимата подкрепа на бизнеса чрез инвестиране в енергийния сектор. \r\nПрезидентското посещение в Алжир е първата спирка от африканското турне на Ердоган, в рамките на което турският президент ще посети четири държави. След Алжир Ердоган трябва да се отправи към Мавритания, след което ще посети Сенегал и Мали. Тереза Герова", "date": "2018.02.28", "title": "Hurriyet: Посещението на турския президент в Алжир – подписани са серия търговски споразумения"}
{"url": "http://www.focus-news.net/news/2018/02/28/2494028/pernik-obshtinata-okazva-palno-sadeystvie-vav-vrazka-s-provezhdano-razsledvane-pod-rakovodstvoto-na-spetsializirana-prokuratura.html", "text": "Във връзка с провеждано разследване под ръководството на Специализирана прокуратура, съвместно със служители на Комисията за противодействие на корупцията и Министерството на вътрешните работи, общинската администрация на град Перник оказва пълно съдействие за събиране на необходимите документи и информация  за отминал времеви период. Това съобщиха от пресцентъра на Община Перник. Досъдебното  производство е  за сключване на неизгодна сделка от длъжностно лице през 2014 г., от която за община Перник е произлязла значителна вреда – престъпление по чл. 220 ал.1 от НК.", "date": "2018.02.28", "title": "Перник: Общината оказва пълно съдействие във връзка с провеждано разследване под ръководството на Специализирана прокуратура"}
{"url": "http://www.focus-news.net/news/2018/02/28/2494035/veliko-tarnovo-vremenno-e-ogranicheno-dvizhenieto-za-mps-nad-12-t-po-patya-gara-byala-vardim-poradi-obilen-snegovalezh-silen-vyatar-i-snegonavyavaniya.html", "text": "Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Велико Търново: Временно е ограничено движението за МПС над 12 т по пътя гара Бяла - Вардим поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494033/evrokomisar-tibor-navrachich-2018-g-e-vazhna-godina-za-kulturnata-politika.html", "text": "2018 г. е важна година за културната политика. Това каза европейският комисар по образование, култура, младеж и спорт Тибор Наврачич преди Неформалния съвет по образование, младеж, култура и спорт - \"Култура\", който е част от календара на Българското председателство на Съвета на ЕС, предаде репортер на Агенция „Фокус“.\r\n„Това е важна година за културната политика, на първо място, защото е година на европейското наследство. Мисля, че е добра възможнoст да организираме събития, чрез които да подчертаем отново нашата европейска идентичност и общи връзки“, каза още Наврачич.\r\nЦветилена СИМЕОНОВА", "date": "2018.02.28", "title": "Еврокомисар Тибор Наврачич: 2018 г. е важна година за културната политика"}
{"url": "http://www.focus-news.net/news/2018/02/28/2494032/stara-zagora-v-tsyalata-oblast-prodalzhava-da-vali-snyag-v-6-obshtini-ne-se-provezhdat-uchebni-zanyatiya.html", "text": "В цялата Старозагорска област продължава да вали сняг. Най-голяма е снежната покривка в община Гурково – 50 см, в общините Чирпан и Братя Даскалови – 30 см. Това съобщиха от пресцентъра на Областна администрация Стара Загора. В 6 общини от областта децата днес няма да учат. Затворени за учебни занятия са 68 училища. \r\nОт МВР съобщават, че по пътищата има закъсали автомобили. Автомагистрала „Тракия“ е отворена в участъка, който се намира на територията на областта. Магистралата се почиства. На двата прохода – „Република“ и „Шипка“, вали сняг. Пътищата се обработват. Забранено е движението на камиони над 12 т. Затворен остава пътят Мъглиж-Николаево.\r\nОколо 20 населени места в момента са без ток. Те се намират в общините Чирпан и Опан.\r\nОт ВиК съобщават, че без вода заради липса на електрозахранване са селата Бъдеще, Ястребово, Стрелец, Петрово, Памукчии.\r\n28.02.2018 г.", "date": "2018.02.28", "title": "Стара Загора: В цялата област продължава да вали сняг, в 6 общини не се провеждат учебни занятия"}
{"url": "http://www.focus-news.net/news/2018/02/28/2494026/ministar-boil-banov-zasilvane-chuvstvoto-na-prinadlezhnost-i-ukrepvane-na-evropeyskite-tsennosti-chrez-kultura-sa-osnovnite-prioriteti-na-dneshnata-neformalna-sreshta.html", "text": "Засилване чувството на принадлежност и укрепване на европейските ценности чрез култура са основните приоритети на днешната неформална среща. Това каза министърът на културата Боил Банов преди Неформален съвет по образование, младеж, култура и спорт - \"Култура\", който е част от календара на Българското председателство на Съвета на ЕС, предаде репортер на Агенция „Фокус“.\r\n„Днес се провежда неформална среща на министрите на културата от ЕС. Ще бъдат разгледани две приоритетни теми от развитието на културата – едната е засилване чувството на принадлежност чрез култура, а другата е намиране пътища за развитие на потенциала на възможностите на младите хора да съдействат за укрепване на европейските ценности отново чрез култура. Втората е и мото на нашето председателство. Сред нас освен министрите ще бъдат и Тибор Наврачич - комисар по образование, култура, младеж и спорт, и Петра Камерверт - председател на Комитета по Култура и образование на Европейския парламент. Поканил съм за лектор и Теодора Димова – известен наш писател и режисьор. Възстановяваме тези неформални съвети, защото считаме, че на тях много често могат да се поставят много по-сериозни и иновативни въпроси и да се започне тяхното реализиране“, каза още министър Банов и обясни, че след края на срещата ще разведе гостите из салона на музеите в НДК.\r\nЦветилена СИМЕОНОВА", "date": "2018.02.28", "title": "Министър Боил Банов: Засилване чувството на принадлежност и укрепване на европейските ценности чрез култура са основните приоритети на днешната неформална среща"}
{"url": "http://www.focus-news.net/news/2018/02/28/2494036/ognyan-tsenkov-kmet-na-vidin-uslozhnena-ostava-zimnata-obstanovka-v-oblastta-nyama-bedstvashti-hora.html", "text": "Усложнена остава зимната обстановка в област Видин, няма бедстващи хора. Това каза в сутрешния блок „Добро утро, България“ на Радио „Фокус“ кметът на община Видин Огнян Ценков във връзка с лошите метеорологични условия в цялата страната. В областта снеговалежите са продължили през цялата нощ, като снежната покривка на места е достигала до 40 см, допълни той. Градоначалникът обясни, че няма населени места без електрозахранване или водоподаване, приоритетно се почиства около обществено значимите сгради като училища и болници.\r\n„Имаме определeни затруднения във връзка със снегонавявания в участъци, като учасъка Димово – Градец, който се почиства в момента приоритетно. Вчера бяха разчистени участъците към селата Плакудер и Динковица, защото пак имаше високи преспи сняг от около метър и не можеше да се достигне до тях, но това вече е преодоляно. В момента се разширява и участъка от Покрайна до село Гомотарци, защото той беше затворен предният ден и през него можеха да преминават само леки автомобили. Сега се разширява, за да могат да преминат и автобуси на фирмите, обслужващи транспорта в тези населени места“, коментира кметът Огнян Ценков.\r\nТой добави, че на територията на общината всички училища и детски градини работят, осигурен е и достъпът до лечебните заведения.", "date": "2018.02.28", "title": "Огнян Ценков, кмет на Видин: Усложнена остава зимната обстановка в областта, няма бедстващи хора"}
{"url": "http://www.focus-news.net/news/2018/02/28/2494040/montana-63-godishen-mazh-e-zaginal-sled-kato-e-bil-blasnat-ot-vlak-v-grada.html", "text": "63-годишен мъж е загинал, след като е бил блъснат от влак. Това съобщиха от пресцентъра на ОДМВР-Монтана. Инцидентът е станал вчера около 6.40 часа.  \r\nМестопроизшествието е посетено от дежурна оперативна група, извършен е оглед, при който е намерен труп на мъж, на видима възраст около 60 г. В горната дреха на починалия е открита лична карта на мъж на 63 г. от гр. Монтана. При огледа е установено, че мъжът е бил блъснат от влак номер 71220, управляван от машиниста Т.А. /44 г./ от гр. Криводол. Той е изпробван за алкохол от служители на сектор \"Пътна полиция\" при ОДМВР Монтана, като пробата е отрицателна. По случая в РУ-Монтана е образувано досъдебно производство по чл. 343, ал. 1, буква.в във вр. с чл. 342, ал. 1 от НК.", "date": "2018.02.28", "title": "Монтана: 63-годишен мъж е загинал, след като е бил блъснат от влак в града"}
{"url": "http://www.focus-news.net/news/2018/02/28/2494037/vitsepremierat-valeri-simeonov-nyama-koruptsiya-pri-izgrazhdaneto-na-ogradata-po-granitsata-neumestno-e-da-se-tvardi-che-v-badeshte-shte-ima.html", "text": "Мога да кажа, че до настоящия момент няма корупция и мога да ви уверя в това като човек, който е бил плътно до оградата от самото ѝ започване до момента. Това каза вицепремиерът Валери Симеонов в дебатите по промените в Закона за обществените поръчки, предаде репортер на Агенция „Фокус“. „Зная, че ще има упреци по отношение за бъдеща корупция. Неуместно е да се отправят такива намеци или твърдения, че в бъдеще време ще има корупция“, заяви той. „В докладите на АДФИ има само 5 констатирани нарушения, които са свързани със забавяне на срока за изпълнение. Даже на места са констатирани повече вложени материали, отколкото е трябвало да има по проект“, коментира вицепремиерът. „Зная, че темата ще бъде използвана за политически атаки. Призовавам на първо място да помислите за това, че съоръжението чака и има нужда от поддръжка“, посочи Валери Симеонов. „Вече са минали 10 месеца, откакто оградата е изградена изцяло, имало е бедствия и повреждания. Имало е снимков материал. Всички повреди до момента са отстранявани от фирмите, които са я изградили, без да им бъде заплащано, на добра воля. Това не може да продължава“, изтъкна той. „Зная, че ще се позовете на доклада на ДАНС, мога да информирам, че АДФИ проверяваха 3 месеца и обиколиха цялата ограда, то ДАНС не си направиха труда даже да отидат да видят къде се намира оградата. Констатациите са направени от кабинет“, каза още вицепремиерът.\r\nБиляна ИВАНОВА", "date": "2018.02.28", "title": "Вицепремиерът Валери Симеонов: Няма корупция при изграждането на оградата по границата, неуместно е да се твърди, че в бъдеще ще има"}
{"url": "http://www.focus-news.net/news/2018/02/28/2494005/krum-zarkov-bsp-za-balgariya-oshte-dnes-pravitelstvoto-tryabva-da-kazhe-che-ne-priema-sdelkata-na-chez.html", "text": "Правителството трябва още днес да даде ясен знак, че не приема сделката на ЧЕЗ, а не да търсят зад нея теории на конспирациите и сценаристи, защото не е БСП тази, която стои зад Гинка Върбакова. Не БСП дава гаранции за тази сделка, и не е БСП свързана с офшорни фирми, които искат да завземат една трета от електроснабдяването в България. Това каза по Нова ТВ зам.-председателят на ПГ на „БСП за България” Крум Зарков, съобщиха от пресцентъра на НС на БСП. Той препоръча на ГЕРБ да оставят политиканстването след спирането на сделката.  „Ако сделката се случи, фирмата която купува ЧЕЗ ще задлъжнее с 500 млн. Има два сценария за покриването на тази сума- или ще идат на гърба на потребителите, или това предприятие ще фалира, с последиците, които ще доведе това за 3 милиона българи”, уточни Крум Зарков. Той припомни, че когато в началото на годината у нас беше чешкият премиер, беше обявено, че една от темите, които той ще обсъжда с българския си колега е - ЧЕЗ. След срещата на двамата премиери, обаче, е нямало никаква информация по темата. „БСП реагира веднага след като ЧЕЗ излезе с прессъобщение, че е избрало за купувач фирмата „Инерком”. Премиерът на Чехия каза, че е шокиран, а нашият заговори за конспирации и сваляне от власт. В момента, ключовият въпрос е, ще я има, или не, тази сделка”, категоричен бе Зарков", "date": "2018.02.28", "title": "Крум Зарков, „БСП за България”: Още днес правителството трябва да каже, че не приема сделката на ЧЕЗ"}
{"url": "http://www.focus-news.net/news/2018/02/28/2494041/valeriya-borisova-zam-kmet-na-borovo-ostava-v-sila-bedstvenoto-polozhenie-v-obshtinata-obstanovkata-e-kritichna.html", "text": "Остава в сила обявено бедственото положение в общината, обстановката е критична. Това каза за Агенция „Фокус“ кметът на община Борово Валерия Борисова. „Селата, които бяха откъснати вчера, въпреки че снощи вече имаше проходимост до тях, след снощната виелица наново там пак е критична обстановката, но все още не са откъснати. Нямаме сигнали за бедстващи граждани или такива без ток и вода“, обясни Валерия Борисова.\r\nЛюба АЛЕКСИЕВА", "date": "2018.02.28", "title": "Валерия Борисова, зам.-кмет на Борово: Остава в сила бедственото положение в общината, обстановката е критична"}
{"url": "http://www.focus-news.net/news/2018/02/28/2494042/vratsa-uslozhnena-e-zimnata-obstanovka-v-obshtinata.html", "text": "Усложнена остава зимната обстановка в Община Враца. На територията на региона е обявен жълт код за опасно ниски температури, като за общината ще са между –12° и –9° . През последното денонощие снежната покривка се е увеличила и на места достига до 95 см., като най-много е в селата Паволче, Челопек, Върбица. Снеговалежът продължи повече от 24 часа. Това съобщиха от пресцентъра на Община Враца. На територията на община Враца няма населени места без електрозахранване и водоподаване. Пътищата са заснежени, обработени и проходими при зимни условия.\r\nПредвид зимната обстановка, линиите на общоградския транспорт до населените места се движат със закъснение.\r\n8 снегорина на общинско предприятие и 9 трактори на арендатори са обработвали главните пътни артерии, районите около болницата, детски, здравни и социални заведения. Без прекъсване на работата, се извършва снегопочистването във Враца, като след почистването на основата градска мрежа, комбинираните машини влизат и във вътрешно-кварталните улици. С над 60 тона сол са осолени трасетата на града. Пешеходните зони, около спирките и тротоарите се обработват от 50 служители на комуналното предприятие и 5 роторни машини.\r\nЗапочна разчистването и около контейнерите, за по-добра организация на сметоизвозването в града.\r\nОбщина Враца призовава гражданите да бъдат внимателни и толерантни на пътя, да оказват съдействие и да не възпрепятстват дейностите по снегопочистването.", "date": "2018.02.28", "title": "Враца: Усложнена е зимната обстановка в общината"}
{"url": "http://www.focus-news.net/news/2018/02/28/2494013/kurir-makedoniya-snegovalezhite-prodalzhavat-da-zatrudnyavat-dvizhenieto-po-patishtata-v-makedoniya.html", "text": "Снеговалежите продължават да затрудняват движението по пътищата в Македония, които са мокри и хлъзгави, а видимостта на места е намалена поради мъгла, предупреждават от редакцията на скопското електронно издание „Курир“.\r\nОбилните снеговалежи затрудниха движението по пътя Крушево-Прилеп и Крушево-Демир Хисар, където остава в сила забраната за движение на товарни превозни средства, уточниха компетентните органи. В сила са и забрани за движение на тежкотоварни автомобили и в участъците Маврово - Дебър, Кичево - Охрид през планинския прохода Пресека, и Гостивар-Кичево през прохода Стража.\r\nНа гражданите се препоръчва да шофират внимателно, със съобразена скорост и в съответствие със сигнализацията на пътя. В дефилета е възможна появата на свлачища, особено на пътните маршрути: Кочани - Македонска Каменица - Делчево, Виница - Берово, Гостивар - Стража, Маврово - Дебър - Струга, Демир Капия - Удово, Катланово - Велес, Крушево - Демир Хисар и Ресен - Буково. Зимното оборудване на превозните средства е задължително. Тереза Герова", "date": "2018.02.28", "title": "„Курир“ (Македония): Снеговалежите продължават да затрудняват движението по пътищата в Македония"}
{"url": "http://www.focus-news.net/news/2018/02/28/2494045/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Снеговалежите продължават да затрудняват движението по пътищата в Македония, които са мокри и хлъзгави, а видимостта на места е намалена поради мъгла, предупреждават от редакцията на скопското електронно издание „Курир“.\r\nОбилните снеговалежи затрудниха движението по пътя Крушево-Прилеп и Крушево-Демир Хисар, където остава в сила забраната за движение на товарни превозни средства, уточниха компетентните органи. В сила са и забрани за движение на тежкотоварни автомобили и в участъците Маврово - Дебър, Кичево - Охрид през планинския прохода Пресека, и Гостивар-Кичево през прохода Стража.\r\nНа гражданите се препоръчва да шофират внимателно, със съобразена скорост и в съответствие със сигнализацията на пътя. В дефилета е възможна появата на свлачища, особено на пътните маршрути: Кочани - Македонска Каменица - Делчево, Виница - Берово, Гостивар - Стража, Маврово - Дебър - Струга, Демир Капия - Удово, Катланово - Велес, Крушево - Демир Хисар и Ресен - Буково. Зимното оборудване на превозните средства е задължително.\r\n*** Дарко Младич, синът на осъдения за военни престъпления военновременен командир на босненските сърби Ратко Младич, е един от възможните кандидати за наследник на Милорад Додик на президентския пост в Баня Лука, съобщава сараевското електронно издание Klix, като се позовава на сръбски медийни доклади. \r\nИзточници от Белград твърдят, че кандидатурата на Дарко Младич ще бъде издигната от Съюза на независимите социалдемократи (СНСД). Всеки друг кандидат на партията няма да гарантира победата  й над „Алианс за промяна“ на президентските избори в страната, коментират белградските медии. От друга страна, кандидатурата на сина на Ратко Младич за поста президент на Република Сръбска е с цел партията да си осигури гласовете на ветераните и на младите мъже, които „знаят кой е отговорен за защитата на Република Сръбска“, пише сръбското издание Blic.\r\nСамият Дарко Младич нито отрече, нито потвърди разпространената в медиите информация. От редакцията подчертават, че той е надпартийна личност и владее няколко езика.\r\n*** Няколко хиляди протестиращи се събраха в Скопие късно във вторник с призив към правителството да се оттегли от разговорите си с Гърция, насочени към уреждане на десетилетния спор за името, отбелязва електронното издание Ekathimerini.\r\nПротестиращите организираха мирно шествие от главната православна църква в Скопие покрай офиса на Европейския съюз, скандирайки „Македония! Македония! \" и развявайки национални знамена.\r\nЛявоцентристко правителство на премиера Зоран Заев започна преговори с Гърция за разрешаване на спора за името на страната. Атина твърди, че името на северния й съсед в сегашната му форма предполага териториална претенция към нейния регион.\r\nЗаев изрази готовност да подкрепи промяна на името на страната. Но председателят на т.нар. „Световен македонски конгрес\" , Тодор Петров, заяви пред протестиращите, че промяната на името на страната би била равносилна на предателство.\r\n„Нашата страна има име... Промяната му означава, че македонската идентичност ще бъде трайно загубена\", подчерта Петров. \r\nПротестът в Скопие бе организиран от няколко националистически асоциации. Той завърши мирно, но по време на марша бе изгорено гръцкото знаме. По-рано този месец и в Гърция бяха организирани демонстрации за името на Македония, припомнят от редакцията. \r\nЗаев заяви, че може да приеме „географско определение\" в името на Македония - като „нова\", „горна\" или „северна“, за да бъде постигнат компромис с Атина, но настоя, че новото име трябва да „зачита достойнството\" на страната му. \r\nГърция също настоява за промени в Конституцията на Македония, за да бъде премахнато онова, което Атина смята за мълчаливи териториални претенции.  Като жест на Гърция, този месец правителството в Скопие промени името на основното си летище от „Александър Велики“ на „Международното летище – Скопие“.\r\n*** В рамките на двудневно работно посещение на турския президент Реджеп Тайип Ердоган в Алжир са подписани редица търговски споразумения, съобщава вестник Hurriyet.\r\nДържавната енергийна компания на Алжир SONATRACH и турските енергийни компании  Rönesans и Bayegan са се споразумели за инвестиция от един милиард долара в нефтохимичния сектор. Това обяви турският президент Реджеп Ердоган на бизнес форум „Турция- Алжир“, след като проведе среща с премиера на северноафриканската страна Ахмед Уяхия. Инвестицията ще бъде направена в свободната зона Adana Yumurtalık, разпложена в турската средиземноморската провинция близо до град Адана. \r\nЕрдоган разясни, че нефтохимичната централа ще произвежда 450 000 тона пропилен годишно и че суровината ще бъде предоставена от Алжир. Също така в речта си той добави решимостта на Алжир и Турция да окажат необходимата подкрепа на бизнеса чрез инвестиране в енергийния сектор. \r\nПрезидентското посещение в Алжир е първата спирка от африканското турне на Ердоган, в рамките на което турският президент ще посети четири държави. След Алжир Ердоган трябва да се отправи към Мавритания, след което ще посети Сенегал и Мали.\r\n***", "date": "2018.02.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/28/2494043/avtomagistrala-maritsa-ne-e-pochistena-v-dvete-posoki.html", "text": "Автомагистрала „Марица“ не е почистена в двете посоки. Това съобщи слушател на Радио „Фокус“.", "date": "2018.02.28", "title": "Автомагистрала „Марица“ не е почистена в двете посоки"}
{"url": "http://www.focus-news.net/news/2018/02/28/2494008/parlamentat-othvarli-predlozhenieto-na-bsp-premierat-boyko-borisov-da-bade-izslushan-za-sdelkata-za-chez.html", "text": "Парламентът отхвърли предложението на БСП премиерът Бойко Борисов да бъде изслушан за сделката за ЧЕЗ, предаде репортер на Агенция „Фокус“. „За“ гласуваха 82 народни представители, 98 бяха „против“, а 10 се въздържаха. От левицата настояха Бойко Борисов да отговори на въпросите кой ще „гони до дупка“ и кой „клати“ правителството. \r\nБиляна ИВАНОВА", "date": "2018.02.28", "title": "Парламентът отхвърли предложението на БСП премиерът Бойко Борисов да бъде изслушан за сделката за ЧЕЗ"}
{"url": "http://www.focus-news.net/news/2018/02/28/2494049/blagoevgrad-84-godishen-mazh-ot-grada-e-stanal-zhertva-na-telefonna-izmama-s-okolo-5-000-leva.html", "text": "В Първо районно управление на МВР-Благоевград е получен сигнал от 84-годишен мъж от Благоевград за това, че за времето от 11:10 часа до 12:00 часа на 27 февруари 2018 г., чрез телефонно обаждане от мъж, който се представил за полицейски служител, му е поискана парична сума под предлог, че съдейства за залавяне на телефонни измамници. Това съобщиха от ОДМВР-Благоевград. Потърпевшият е ощетен с около 5 000 лева. По случая е образувано досъдебно производство. Работата продължава.\r\nОДМВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.   \r\nПри провеждането на полицейски операции, органите на МВР разполагат със собствени средства и няма утвърдена практика полицейските служители да искат лични парични средства и ценности от гражданите.\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.02.28", "title": "Благоевград: 84-годишен мъж от града е станал жертва на телефонна измама с около 5 000 лева"}
{"url": "http://www.focus-news.net/news/2018/02/28/2494048/vitsepremierat-valeri-simeonov-usvoyavaneto-na-sredstva-po-evropeyski-programi-e-zadacha-nomer-edno-na-stranata-ni.html", "text": "Усвояването на средства по Европейски програми е задача номер едно на страната ни. Това каза в сутрешния блок „Добро утро, България“ на Радио „Фокус“ Валери Симеонов, вицепремиер по икономическата и демографската политика и председател на Националния фронт за спасение на България, коментирайки икономическите приоритети на страната. \r\n„Тези средства трябва да бъдат насочени към такива структуроопределящи отрасли, където да се създадат базови мощности, които да продължат да работят самостоятелно впоследствие. Вярвам, че инфраструктурните проекти ще бъдат направени, спортните зали ще бъдат завършени, магистралите в голяма част ще бъдат изградени, но всичко това само по себе си не носят придадена стойност. Трябва да се насърчават отрасли, които гарантират непрекъснати обороти, приходи и печалби. Това, което аз правя от първия ден, е създаването на облекчения по отношение на възможността да бъдат наемани работници от трети държави с български произход, което е част от дневния ред на заседанието на Народното събрание днес“, допълни Валери Симеонов. Вицепремиерът коментира също, че оттеглянето от поста на министър Теменужка Петкова не е било навременно и сподели опасенията си, че каквито и да са личните ѝ подбуди, решението ѝ по-скоро може да се приеме като оставка след „вече свършена работа“.", "date": "2018.02.28", "title": "Вицепремиерът Валери Симеонов: Усвояването на средства по Европейски програми е задача номер едно на страната ни"}
{"url": "http://www.focus-news.net/news/2018/02/28/2494044/petra-kamervert-ep-obshtestvenoto-finansirane-za-kultura-ne-e-dostatachno-i-tova-zatrudnyava-dostapa-na-horata-do-neya.html", "text": "Общественото финансиране за култура не е достатъчно и това затруднява достъпа на хората до нея. Това каза Петра Камерверт - председател на Комитета по Култура и образование на Европейския парламент по време на Неформалния съвет по образование, младеж, култура и спорт - „Култура“, който е част от календара на Българското председателство на Съвета на ЕС, предаде репортер на Агенция „Фокус“.\r\n„Общественото финансиране не е достатъчно и това затруднява достъпа на хората до културата. Струва ми се, че то е жертва на егоизма на отделни хора, а недостигът му се отразява неблагоприятно. Нека да насърчим междукултурния диалог в нашето общество, както и трансграничния подход на учителите и творците, защото натрупаният житейски опит е изключително важен\", каза още Камерверт.\r\n„Знаем много добре от ежедневната си работа, че културата е в затруднено положение за разлика от други политики и затова се обръщам към моите съмишленици в тази зала с призив към всички нас да работим усърдно, така че да се възползваме в най-голяма степен от възможностите на културата и това, което тя предоставя на нашите общества\", коментира тя.\r\nЦветилена СИМЕОНОВА", "date": "2018.02.28", "title": "Петра Камерверт, ЕП: Общественото финансиране за култура не е достатъчно и това затруднява достъпа на хората до нея"}
{"url": "http://www.focus-news.net/news/2018/02/28/2494038/krum-zarkov-bsp-zakonat-za-obshtestvenite-porachki-tseli-da-osvobodi-ministerski-savet-ot-otgovornost-za-ogradata-po-granitsata-a-pri-problem-oblastnite-upraviteli-da-izgoryat-kato-bushoni.html", "text": "Законът за обществените поръчки цели да освободи Министерски съвет от отговорност за оградата по границата, а при проблем областните управители да изгорят като бушони. Това каза заместник-председателят на ПГ на „БСП за България“ Крум Зарков по време на дебатите по промените в Закона за обществените поръчки, с които от обхвата на закона отпадат договорите за поддръжка на оградата по границата, предаде репортер на Агенция „Фокус“. „Какво предлагате да направим днес? Уверявам ви, че в сегашния текст има всички основания да се правят спешни ремонти и други действия по поддръжката, без да се минава през обществена поръчка. Къде обаче е уловката? За да се спази тази наредба и да бъдат освободени от закона, трябва да се мине през Министерски съвет. Това, което правите сега, е да освободите Министерски съвет от отговорност, да натоварите с тази отговорност единствено областните управители, които когато се случи поредният скандал, да изгорят като бушони“, каза Зарков. Той обърна внимание, че законопроектът е внесен от народни представители, а не от Министерски съвет. „Законът за обществените поръчки започва все повече и повече да прилича на швейцарско сирене. Тази  процедура не е направена да пречи на управляващите, а да гарантира прозрачност на гражданите. От нея има смисъл“, заяви заместник-председателят на ПГ на „БСП за България“ по отношение на процедурата по обществени поръчки. \r\nДеница КИТАНОВА", "date": "2018.02.28", "title": "Крум Зарков, БСП: Законът за обществените поръчки цели да освободи Министерски съвет от отговорност за оградата по границата, а при проблем областните управители да изгорят като бушони"}
{"url": "http://www.focus-news.net/news/2018/02/28/2494054/api-zatvoreni-sa-patishtata-dobrich-balchik-varna-dobrich-karapelit-kochmar-tervel-angelariy-i-aksakovska-panorama-suvorovo-poradi-snegonavyavaniya.html", "text": "Временно е ограничено движението на всички МПС по път II-71 Добрич – Балчик, път II-Варна – Добрич, път III-7106 Карапелит – Кочмар, път III-7102 Тервел – Ангеларий, път III-2901 Аксаковска панорама - Суворово  поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Затворени са пътищата Добрич – Балчик, Варна – Добрич, Карапелит – Кочмар, Тервел – Ангеларий и Аксаковска панорама - Суворово поради снегонавявания"}
{"url": "http://www.focus-news.net/news/2018/02/28/2494050/inzh-boyan-todorov-zam-kmet-na-shumen-vsichki-patishta-v-oblastta-sa-prohodimi-s-izklyuchenie-na-napravlenieto-zhivkovo-velino.html", "text": "Всички пътища в област Шумен са проходими, с изключение на направлението Живково-Велино. Това каза в сутрешния блок „Добро утро, България“ на Радио „Фокус“ зам.-кметът на Община Шумен инж. Боян Тодоров и уточни, че зимната обстановка остава усложнена, но цялата налична снегопочистваща техника е на терен, като до обяд и този участък ще бъде отворен. Той допълни, че няма бедстващи хора.\r\n„Нямаме бедстващи хора. Има седем човека на хемодализа, които се обслужват по график. Вчера имаше една жена, която е транспортирана от село за хемодиализа. Почистването на тротоарите е проблем, тъй като ресурсите на общинската фирма не стигат да се почистят всички тротоари в града. Призовавам гражданите и собствениците на магазини да се включат в акцията за почистване на тротоари, тъй като общинският ресурс не стига, а и задължение по общинска наредба е те да се почистят от собствениците на прилежащите обекти“, коментира инж. Боян Тодоров. \r\nТой обясни, че ще се вземе решение за занятията в учебните заведения в общината, но вероятно ваканцията на учениците ще бъде удължена.", "date": "2018.02.28", "title": "Инж. Боян Тодоров, зам.-кмет на Шумен: Всички пътища в областта са проходими, с изключение на направлението Живково-Велино"}
{"url": "http://www.focus-news.net/news/2018/02/28/2494053/voennosluzheshti-ot-suhopatnite-voyski-i-dnes-okazvat-pomosht-v-uslozhnenata-zimna-obstanovka-v-oblast-pleven.html", "text": "Военнослужещи и техника от 55-и инженерен полк трети ден продължават да оказват помощ на населението в област Плевен в усложнената зимна обстановка. Това съобщиха от пресцентъра на Министерството на отбраната. След искане на областния управител на област Плевен и по разпореждане на командира на Сухопътните войски ген.-майор Михаил Попов, днес те ще разчистват пътни участъци между селата Лозица, Любеново и Въбел, община Никопол. В снежните преспи там има закъсала снегопочистваща техника и автомобили. \r\nСнощи, след обявеното частично бедствено положение на територията на Община Белене, военнослужещи от формированието за овладяване и/или преодоляване на последствията от бедствия за действие при тежки зимни условия на 55-и инженерен полк, под ръководството на капитан Николай Йорданов, в продължение на 5 часа разчистваха пътни участъци от снежни преспи и снегонавявания. Спасен бе бедстващ човек в местността „Хидротехнически комплекс” в северозападните покрайнини на град Белене. Разчистени бяха пътни участъци по маршрута помпена станция за питейна вода на град Белене в местността „Хисарлъка” и местност „Хидротехнически комплекс”, както и общински път до село Кулина вода.", "date": "2018.02.28", "title": "Военнослужещи от Сухопътните войски и днес оказват помощ в усложнената зимна обстановка в област Плевен"}
{"url": "http://www.focus-news.net/news/2018/02/28/2494055/sport-suonzi-se-klasira-za-chetvartfinalite-na-fa-kap.html", "text": "Суонзи победи Шефийлд Уензди с 2:0 в преиграването снощи и се класира на четвъртфиналите за Купата на Англия. Головете отбелязаха Джордан Аю и Нейтън Дайър през второто полувреме.\r\nТова беше трето поредно успешно преиграване в турнира за Суонзи, а техният мениджър Карлос Карвахал взе реванш от бившия си клуб, който го уволни преди няколко месеца. \r\nСуонзи ще играе четвъртфинал в турнира за пръв път след повече от половин век, а трикратният носител на Купата – Уензди, не е преодолявал петия кръг от 1997 година.\r\nВенцислав ДРАГОМАНОВ", "date": "2018.02.28", "title": "Спорт: Суонзи се класира за четвъртфиналите на ФА Къп"}
{"url": "http://www.focus-news.net/news/2018/02/28/2494046/obshtina-yambol-prizovava-grazhdanite-i-sobstvenitsite-na-targovski-obekti-i-ofisi-da-pochistyat-podhodite-kam-sgradite-si.html", "text": "По данни на Хидрометеорологична обсерватория-Ямбол към 7.00 часа тази сутрин в Ямбол е измерена височина на снежната покривка от 17 сантиметра. Това съобщиха от пресцентъра на Община Ямбол. На места поради навявания височината на снежната покривка е по-голяма.\r\nОбщина Ямбол призовава гражданите, както и  собствениците на търговски обекти и офиси, да почистят подходите към сградите, за да се осигури нормално придвижване по тротоарите и уличните платна.\r\nПрипомняме, че съгласно чл.34 от Наредба №1 на община Ямбол ръководителите на дружества, учебни и детски заведения, учреждения, обществени организации, търговски обекти, собствениците и наемателите на сгради са длъжни  да отстраняват снега по тротоарите 12 часа след наваляването.\r\nОбщина Ямбол предварително благодари за проявеното разбиране и съдействие.\r\nПоради рязкото влошаване на метеорологичната обстановка за периода  от 28 февруари до 2 март ще бъде преустановена работата на Синята зона в Ямбол, като инкасаторите и инспекторите няма да таксуват водачите на моторни-превозни средства и няма да осигуряват контрол по паркингите и улиците за кратковременен престой. \r\nСлужителите на репатриращия автомобил и наказателния паркинг ще осигурят непрекъснато дежурство от 8.00 до 20.00 часа, като при възможност ще се отзовават на граждани и институции за преместване на неправилно паркирали или аварирали автомобили.", "date": "2018.02.28", "title": "Община Ямбол призовава гражданите и собствениците на търговски обекти и офиси да почистят подходите към сградите си"}
{"url": "http://www.focus-news.net/news/2018/02/28/2494056/otkrita-beseda-na-tema-sv-prezhdeosveshtena-liturgiya-vaznikvane-i-otsluzhvane-v-pravoslavniya-svyat-shte-se-provede-na-1-mart-v-sofiya.html", "text": "Открита беседа на тема: \"Св. Преждеосвещена литургия – възникване и отслужване в православния свят\" ще се проведе на 1 март 2018 г., четвъртък, в Енорийския център на софийския  храм „Св. св. Кирил и Методий” (ул. „Г. Вашингтон“ № 47, гр. София), предаде репортер на Агенция \"Фокус\". \r\nЛектор ще бъде свещ. Захарий Димитров, духовник в храм „Св. св. Кирил и Методий”. Началото е от 18.30 часа. Вход свободен. \r\nНикола ПЕТКОВ", "date": "2018.02.28", "title": "Открита беседа на тема: „Св. Преждеосвещена Литургия - възникване и отслужване в Православния свят“ ще се проведе на 1 март в София"}
{"url": "http://www.focus-news.net/news/2018/02/28/2494052/parlamentat-izklyuchi-na-parvo-chetene-dogovorite-za-poddarzhane-na-ogradata-po-granitsata-ot-obhvata-na-zakona-za-obshtestvenite-porachki.html", "text": "Парламентът прие на първо четене Промени в Закона за обществените поръчки, изключващи договорите за поддържане на оградата по границата от обхвата на закона, предаде репортер на Агенция „Фокус“. „За“ промените гласуваха 103-ма народни представители, „против“ – 65 и „въздържали се“ – 4-ма, с което те бяха приети. Законопроектът бе внесен от парламентарните групи на ГЕРБ и „Обединени патриоти“. Според вносителите промените ще спомогнат за облекчаване на процеса за поддържане на възпрепятстващата способност на съоръжението и своевременно възстановяване на нарушения, причинени от различни природни стихии. В рамките на дебата вицепремиерът Валери Симеонов коментира, че промяната в Закона за обществените поръчки е необходима. По думите му с нея ще се поправи една грешка. Той обърна внимание, че ако не се поправи, се губи много време за обжалване на обществените поръчки за защитното съоръжение. Заместник-председателят на ПГ на „БСП за България“ Крум Зарков заяви, че Законът за обществените поръчки цели да освободи Министерски съвет от отговорност за оградата по границата, а при проблем областните управители да изгорят като бушони.\r\nДеница КИТАНОВА", "date": "2018.02.28", "title": "Парламентът изключи на първо четене договорите за поддържане на оградата по границата от обхвата на Закона за обществените поръчки"}
{"url": "http://www.focus-news.net/news/2018/02/28/2494039/dimitar-margaritov-kzp-zasegnatite-ot-loshoto-vreme-patnitsi-koito-ne-sa-poluchili-neobhodimite-grizhi-mogat-da-poiskat-parite-si-za-napravenite-razhodi.html", "text": "Засегнатите от усложненията с полетите в резултат от лошите метеорологични условия пътници, които считат че правата им не са удовлетворени съгласно действащия за Европейския съюз Регламент, могат да претендират за възстановяване на направените допълнителни разходи за това, което им се полага – храни, напитки, настаняване. Това заяви председателят на Комисията за защита на потребителите (КЗП) Димитър Маргаритов по bTV, съобщиха от пресцентъра на КЗП. \r\nПасажерите могат да се информират на какво имат право в такива случаи и чрез поместения на сайта на Европейския потребителски център – България електронен калкулатор, като въведат дестинацията на полета и конкретната ситуация – отменен, закъснял полет или друго. \r\n„Необходимо е да се пазят документите, включително и за евентуални допълнителни разходи”, обърна внимание Маргаритов. При извънредни ситуации като настоящата авиокомпанията е длъжна да положи необходимите грижи за пасажерите, но по Регламент те нямат право на допълнително парично обезщетение. Независимо от това, „ако има противоправно поведение на самата авиокомпания, хората могат да я съдят за всички претърпени вреди, в това число и ако се са наложили медицински прегледи или закупуване на лекарства, защото този престой е повлиял на здравословното им състояние”, обясни председателят на КЗП. \r\n„Това е изключително неприятен случай, който се дължи преди всичко на лошото време и на това, че пилотът на този конкретен самолет е взел решение да отиде към това летище. В същото време на Летище София са кацнали 6-7 самолета. Според него Главна дирекция „Гражданска въздухоплавателна администрация” трябва да се свърже с агенцията в Ирландия, където е базирана тази компания, за да бъдат установени причините за това решение и произтичащите от това усложнения – премаршутирането, забавянето на храна, напитки, настаняване и т.н.”, коментира Маргаритов ситуацията с кацналия на румънското летище „Тимишоара” полет от Лондон. Той добави обаче, че е важна преди всичко безопасността. „Един самолет трябва да кацне, това е първото и задължително условие. Но оттам нататък следват всички онези задължения, които по Регламент авиокомпанията има – независимо от това дали е нискотарифна или високотарифна, тъй като те действат съгласно общата европейска рамка”, допълни председателят на КЗП. \r\nКогато има голямо закъснение и премаршутирането е трудно заради лошите метеорологични условия, хората имат право на настаняване. При закъснение на полета с повече от пет часа, потребителите имат право да се откажат от пътуването, като получат обратно парите си за билета и сами да организират своето придвижване. Също и да получат обезщетение от порядъка на от 250 до 600 евро в зависимост от дестинацията и нейната дължина, разясни още Маргаритов. \r\nМаргаритов обясни как да се действа в подобни ситуации. „Пътниците трябва да опитат да получат помощ от самото летище. Да се обърнат към авиокомпанията, ако правата им не са удовлетворени съгласно Регламента, а тя трябва да отговори до шест седмици. Ако не срещнат съдействие, да се обърнат към КЗП или ЕПЦ - България.", "date": "2018.02.28", "title": "Димитър Маргаритов, КЗП: Засегнатите от лошото време пътници, които не са получили необходимите грижи, могат да поискат парите си за направените разходи"}
{"url": "http://www.focus-news.net/news/2018/02/28/2494059/damtn-zapochva-izvanredni-proverki-na-yazovirite-na-teritoriyata-na-tsyalata-strana.html", "text": "По разпореждане на министъра на икономиката Емил Караниколов,  Държавната агенция за метрологичен и технически надзор (ДАМТН) засилва екипите осъществяващи контрол на язовирите и съоръженията към тях, и провежда извънредни инспекции на проблемните водоеми. Мерките се налагат заради обилните снеговалежи и опасността от рязко покачване на водните обеми от тяхното топене. Това съобщиха от пресцентъра на ДАМТН.\r\nПри необходимост има готовност да се командироват допълнителни служители в региони с по-висок потенциален риск и въвеждането на 24-часови дежурства. Активиран е и извънредният щаб, който ще действа постоянно в централата на агенцията до нормализиране на ситуацията. Поддържа се и постоянен контакт с представителите на местната власт, като са уведомени и всички областни управители за завишаване на вниманието към водоемите на тяхна територия. \r\nДАМТН апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2018.02.28", "title": "ДАМТН започва извънредни проверки на язовирите на територията на цялата страна"}
{"url": "http://www.focus-news.net/news/2018/02/28/2494061/sliven-patnata-obstanovka-v-oblastta-e-uslozhnena-poradi-silniya-vyatar-i-snegovalezha.html", "text": "Пътната обстановка в областта е усложнена, поради силния вятър и снеговалежа. Това съобщиха от ОДМВР-Сливен. За сега остават отворени за преминаване на леки автомобили пътищата в област Сливен, като движението е затруднено от навявания и образуване на преспи. Остава в сила ограничението за товарните автомобили над 12 тона. Пътищата на кръстовище „Петолъчка” - Котел и Нова Загора - Твърдица – Елена се почистват, но паради силния вятър бързо се образуват преспи. От Районните управления на МВР в Котел и Твърдица съветват гражданите да не тръгват на път, ако не е наложително. \r\nЕкипи на Регионална дирекция „Пожарна безопасност и защита на населението” са реагирали на три сигнала за оказване на помощ. В  новозагорското село Баня е оказано съдействие за превозване на пациент на ЦСМП-Нова Загора. В 01,15 часа екипи са проправили път до хижа „Карандила”, около 02,45 часа е оказана  помощ на двама грузински граждани закъсали с лек автомобил „Мерцедес” на пътя между селата Мечкарево и Николаево.", "date": "2018.02.28", "title": "Сливен: Пътната обстановка в областта е усложнена, поради силния вятър и снеговалежа"}
{"url": "http://www.focus-news.net/news/2018/02/28/2494058/api-ogranicheno-e-dvizhenieto-za-mps-nad-35-t-po-patya-ruse-razgrad-shumen.html", "text": "Ограничено е движението за МПС над 3,5 т по път I-2 Русе – Разград – Шумен. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Ограничено е движението за МПС над 3,5 т по пътя Русе – Разград – Шумен"}
{"url": "http://www.focus-news.net/news/2018/02/28/2494060/vitsepremierat-valeri-simeonov-promenite-v-zakona-za-trudovata-migratsiya-i-mobilnost-shte-oblekchat-rezhima-na-sinyata-karta.html", "text": "Промените в Закона за трудовата миграция и мобилност ще облекчат режима на синята карта. Това каза в сутрешния блок „Добро утро, България“ на Радио „Фокус“ вицепремиерът по икономическата и демографската политика Валери Симеонов. Според него тези промени са от голямо значение за висококвалифицираните специалисти, кандидатстващи за синя карта в страната. Самите промени предвиждат намаляване срока за получаване на синя карта до 20 дни и привличане на квалифицирани инженери, технолози и лекари, обясни Симеонов. Вицепремиерът каза, че така ще се увеличи и процентът чуждестранни работници, които могат да се назначават в една фирма, достигайки до 35% за малките и средни предприятия. „Ще има възможност за тези хора, които дойдат, както и останалите членове на техните семейства, да се ползват от образователната, а също и от здравната система. Съпругите им също ще могат да работят, а децата им да посещават училище, съответно при заплащане ще ползват социални и здравни услуги. На един етап преди два месеца намалихме и сумите, срещу които се извършва обработка на документи – от 400 на 100 лева“, коментира вицепремиерът Валери Симеонов. Той каза още, че редовната въздушна линия София – Одеса, станала факт в последните дни от 2017 година, ще спомогне трудещия се у нас чуждестранен контингент. Чужденците, които работят в български предприятия, ще могат всяка седмица да пътуват до своите семейства. Вицепремиерът изрази оптимизъм, че предложенията за промени в закона ще бъдат увенчани с успех в Народното събрание.", "date": "2018.02.28", "title": "Вицепремиерът Валери Симеонов: Промените в Закона за трудовата миграция и мобилност ще облекчат режима на синята карта"}
{"url": "http://www.focus-news.net/news/2018/02/28/2494063/mvnr-na-turtsiya-rezolyutsiya-2401-na-saveta-za-sigurnost-na-oon-ne-se-otnasya-za-afrin.html", "text": "Районът около сирийския град Африн, където военнослужещите на Анкара провеждат операция „Маслинова клонка“, не попада под действието на режима на примирие, наложен с резолюция 2401 на Съвета за сигурност на ООН. Това се казва в заявление на говорителя на Министерството на външните работи на Турция Хами Аксой, представено на руската информационна агенция TACC.\r\nПо този начин Анкара отговаря на изявленията на ръководителя на пресслужбата на Държавния департамент на САЩ Хедър Науърт, която във вторник в рамките на брифинг във Вашингтон посъветва Турция „внимателно да прочете“ текста на резолюцията, за да разбере, че и в Африн боевете трябва да бъдат прекратени.\r\n„Сред посочените в резолюцията райони, предизвикващи загриженост от хуманитарна гледна точка, Африн не се споменава“, подчерта Аксой, като същевременно допълни, че „в Африн не се случват сблъсъци, в които няма разграничение между цивилното население и терористите“. \r\n„Там е в ход борба срещу терористична организация, която заплашва целостта на Сирия и националната сигурност на Турция. Така че изявленията (на Науърт) за необходимостта за „внимателно прочитане“ на резолюцията са лишени от каквито и да било основания и говорят за неразбиране на смисъла на документа или за желанието да бъде изкривен“, коментира говорителят на външнополитическото ведомство в Анкара.Тереза Герова", "date": "2018.02.28", "title": "МВнР на Турция: Резолюция 2401 на Съвета за сигурност на ООН не се отнася за Африн"}
{"url": "http://www.focus-news.net/news/2018/02/28/2494065/deputatite-reshiha-proizvodstvoto-i-upotrebata-na-fluorovaglerodi-da-bade-poetapno-namaleno.html", "text": "Депутатите ратифицираха Изменението от Кигали на Монреалския протокол за веществата, които нарушават озоновия слой, предаде репортер на Агенция „Фокус“. Изменението от Кигали влиза в сила от 1 януари 2019 г. С него се въвеждат мерки за поетапното намаляване на производствотото и употребата на някои флуоровъглероди с цел да се ограничи въздействието на тези вещества по отношение на изменението на климата. Компетентният орган по въвеждане на изменението ще е министърът на околната среда и водите. Чрез изменението се въвежда забрана за търговия от 1 януари 2033 г. със страни, които не са ратифицирали изменението.\r\nДеница КИТАНОВА", "date": "2018.02.28", "title": "Депутатите решиха производството и употребата на флуоровъглероди да бъде поетапно намалено"}
{"url": "http://www.focus-news.net/news/2018/02/28/2494062/api-vremenno-e-ogranicheno-dvizhenieto-za-mps-nad-12-t-po-patishtata-gurkovo-nova-zagora-pat-iii-5201-razklon-s-piperkovo-novgrad-i-pat-iii-106-ot-am-struma-do-gkpp-stanke-lisichkovo.html", "text": "Временно е ограничено движението за МПС над 12 т по път ІІ-55 Гурково - Нова Загора, път III-5201 разклон с. Пиперково - Новград, път III-106 от АМ \"Струма\" до ГКПП \"Станке Лисичково\" поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Временно е ограничено движението за МПС над 12 т по пътищата Гурково - Нова Загора, път III-5201 разклон с. Пиперково - Новград и път III-106 от АМ \"Струма\" до ГКПП \"Станке Лисичково\""}
{"url": "http://www.focus-news.net/news/2018/02/28/2494066/razgrad-zatvoreni-sa-uchastatsi-ot-republikanskata-patna-mrezha-na-teritoriyata-na-oblastta.html", "text": "Затворени за участъци от републиканската пътна мрежа на територията на област Разград. Това съобщиха от ОДМВР-Разград. Откъснати населени места и селища с прекъснато електозахранване и водоснабдяване няма.\r\nЗатворени са следните пътни участъци от 1, 2, 3-ти клас и общински пътища:\r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.", "date": "2018.02.28", "title": "Разград: Затворени са участъци от републиканската пътна мрежа на територията на областта"}
{"url": "http://www.focus-news.net/news/2018/02/28/2494051/pernik-normalizira-se-obstanovkata-v-oblastta-sled-obilnite-snegovalezhi-i-navyavaniya-ot-izminalata-nosht.html", "text": "След обилните снеговалежи и навявания през изминалата нощ, обстановката в област Перник се нормализира. Това съобщиха от Областния щаб, специализираните звена и служби, става ясно от съобщение, изпратено от пресцентъра на Областната управа в Перник. \r\nМетеорологичните условия не възпрепятстват работата на машините, почистващи републиканската пътна мрежа и пътната инфраструктура в общините.\r\nПо данни на Областно пътно управление пътищата в областта са проходими при зимни условия.\r\nПремахната е забраната за движение на тежкотоварни автомобили по автомагистрала “Люлин”, наложена късно снощи. \r\nДвижението по направление Перник- София е осигурено при зимни условия.\r\nПо сведения на кметовете, обстановката във всички общини е спокойна. Няма затворени пътища и има достъп до населените места.\r\nПо информация на Областните и общинските съвети за сигурност, няма подадени сигнали за бедстващи хора и аварирали автомобили.\r\nОт ЧЕЗ и “ВиК” ООД Перник, докладват, че няма крупни аварии и проблеми по електропреносната и водоснабдителна мрежа.", "date": "2018.02.28", "title": "Перник: Нормализира се обстановката в областта след обилните снеговалежи и навявания от изминалата нощ"}
{"url": "http://www.focus-news.net/news/2018/02/28/2494057/haskovo-vsichki-patishtata-v-oblastta-sa-prohodimi-pri-zimni-usloviya.html", "text": "Всички пътищата в Хасковска област са проходими при зимни условия. Автомагистрала „Марица“ е изчистена, на места обаче има все още участъци, които не са до асфалт. Това съобщиха от Областна администрация Хасково. Снегопочистващата фирма работи денонощно, но част от магистралата не е в състоянието, което очакваме всички. Това констатира при сутрешната си проверка по републиканските пътища в региона областният управител на Хасково Станислав Дечев. По първокласния път 1-8 Хасково- Харманли също трябва да се пътува с повишено внимание, защото там в момента се опесъчава и чисти. Има места със заледявания. \r\nНяма наложени ограничения на движението, но шофьорите трябва да бъдат изключително внимателни и отговорни, когато тръгват на път при зимни условия. \r\nПрез тази нощ в цялата област падна значително количество сняг и снежната покривка се удвои. Най-дебела е тя в хасковското село Елена - там снегът е 48 см, в Минерални бани - 45 см. В Тополовград и Ивайловград вече има над 35 см сняг,  най-малко е в Любимец и Свиленград-около 10 см. Днес се очаква през целия ден да вали. \r\nВ момента няма населени места без достъп. Проблеми с водозахранването имат селата Константиново и Александрово. Работи се по отстраняване на водопроводна авария на главен водопровод от Брягово. Очаква се аварията да бъде отстранена днес и най-късно утре сутринта захранването да бъде възстановено.  Към този момент единственото село с временно прекъсване на електроподаването е Светлина, община Димитровград. Работи се по аварията. \r\nВ няколко общини от областта учениците са в т.нар. дървена ваканция. От днес до 2 март включително са прекратени учебните занятия в община Стамболово и в училището в с. Караманци, община Минерални бани. В училището в село Минерални бани днес се учи, но заради усложнената обстановка и многото отсъстващи деца, утре и на 2 март няма да се учи. В община Ивайловград ситуацията също е сложна. За сега е взето решение днешният ден да е неучебен. За следващите дни ще се решава по-късно. В Тополовград занятия няма да има до края на седмицата.", "date": "2018.02.28", "title": "Хасково: Всички пътищата в областта са проходими при зимни условия"}
{"url": "http://www.focus-news.net/news/2018/02/28/2494068/nimh-nay-debela-e-snezhnata-pokrivka-v-svishtov-69-sm.html", "text": "Най-дебела е снежната покривка в Свищов – 69 см. Това съобщиха за Агенция „Фокус“ от Националния институт по метеорология и хидрология (НИМХ) при БАН. Най-много за последните 12 часа е валежът в Хасково – 21 л/кв. м. Там снежната покривка е 31 см. Като цяло най-дебела е снежната покривка в Свищов – 69 см, Враца – 43 см, Шумен – 40 см, Стара Загора – 39 см, Кюстендил – 36, Сливен – 23 см, Бургас – 15 см, Сандански – 6 см.\r\nПулсациите на вятъра в Бургас са до 14 м/с от Север-североизток и на нос Емине – до 22 м/с.\r\nВалежите от югозапад вече са започнали да спират и до края на деня ще спрат и в североизточните райони. Облачността временно ще се разкъса.", "date": "2018.02.28", "title": "НИМХ: Най-дебела е снежната покривка в Свищов – 69 см"}
{"url": "http://www.focus-news.net/news/2018/02/28/2494047/pernik-pred-sgradata-na-odmvr-pernik-rakovoditelyat-na-spetsprokuraturata-ivan-geshev-shte-bade-dade-brifing-za-razsledvane-na-neizgodna-sdelka-na-obshtinata.html", "text": "В 11.30 часа пред сградата на ОДМВР-Перник ръководителят на Специализираната прокуратура Иван Гешев ще бъде даде брифинг по повод разследването на неизгодна сделка на общината. Това съобщиха от пресцентъра на Специализираната прокуратура.", "date": "2018.02.28", "title": "Перник: Пред сградата на ОДМВР-Перник ръководителят на Спецпрокуратурата Иван Гешев ще бъде даде брифинг за разследване на неизгодна сделка на общината"}
{"url": "http://www.focus-news.net/news/2018/02/28/2494071/ruse-vremenno-dvizhenieto-na-mps-nad-12-t-po-pat-iii-5101-pet-kladentsi-borovo-e-ogranicheno-poradi-obilen-snegovalezh-silen-vyatar-i-snegonavyavaniya.html", "text": "Временно движението на МПС над 12 т по път III-5101 Пет кладенци - Борово  е ограничено поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Русе: Временно движението на МПС над 12 т по път III-5101 Пет кладенци - Борово  е ограничено поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494074/smolyan-lek-avtomobil-e-izgoryal-napalno-pri-pozhar-v-s-pavelsko.html", "text": "Лек автомобил е изгорял напълно при пожар в с. Павелско. Това съобщиха от ОДМВР-Смолян. На 27 февруари в 09.53 ч. на тел. 112 е получен сигнал за пожар в лек автомобил, намиращ се в близост до с. Павелско. По първоначални данни автомобилът е бил без газова уредба, но при пристигането на място на екипа на РСПБЗН-Чепеларе  се установява, че автомобилът марка „Шевролет“, модел „Колос“ с пловдивдска регистрация е с автоматична газова уредба. Предполагаема причина за пожара е късо съединение. Пламъците са унищожили автомобилът, който е собственост на частна фирма с адрес на управление в гр. Асеновград. Спасени са две сгради, намиращи се в непосредствена близост до изгорелия автомобил.", "date": "2018.02.28", "title": "Смолян: Лек автомобил е изгорял напълно при пожар в с. Павелско"}
{"url": "http://www.focus-news.net/news/2018/02/28/2494064/ministar-boil-banov-kulturata-ima-potentsiala-da-bade-vodeshta-sila-v-speshnata-nuzhda-ot-splotyavane-na-evropeyskite-obshtestva.html", "text": "Културата има потенциала да бъде водеща сила в спешната нужда от сплотяване на европейските общества. Това каза министърът на културата Боил Банов пo време на Неформалния съвет по образование, младеж, култура и спорт - \"Култура\", който е част от календара на Българското председателство на Съвета на ЕС, предаде репортер на Агенция „Фокус“. „Дълбоко вярвам, че културата има първостепенна роля за бъдещето на ЕС и България, защото тя е универсален език на взаимно разбирателство и от нас зависи подобряването на условията за нейното развитие, както и насърчаването на междукултурния диалог. В този процес е необходимо да обърнем достатъчно внимание на потребностите на младите хора, защото те имат особено място за осигуряване на приемственост и запазването на европейските ценности за следващите поколения“, каза още министър Банов и посочи, че в контекста на 2018 г. – Европейска година на европейското културно наследство, Българското председателство на Съвета на ЕС има за цел да допринесе за утвърждаване мястото на културата и културното наследство в политическия дневен ред на ЕС. \r\n„В подписаната от нашите лидери декларация през март 2017 г. е посочено, че те искат съюз, в който гражданите да имат нови възможности за културно и социално развитие, както и съюз, който съхранява нашето културно наследство и насърчава културното многообразие. В същото време през декември Европейският съвет призова държавите членки да работят съвместно за осведомеността на европейските граждани за значимостта на културното наследство. А последните предизвикателства, пред които е изправен ЕС, извеждат на преден план необходимостта от спешни действия за сплотяване на нашите общества“, каза министър Банов и посочи, че безспорно културата има потенциал да бъде основна движеща сила в този процес. \r\nЦветилена СИМЕОНОВА", "date": "2018.02.28", "title": "Министър Боил Банов: Културата има потенциала да бъде водеща сила в спешната нужда от сплотяване на европейските общества"}
{"url": "http://www.focus-news.net/news/2018/02/28/2494069/yambol-vremenno-dvizhenieto-po-avtomagistrala-trakiya-ot-km-288-do-km-289-se-osashtestvyava-v-skorostnata-lenta-v-posoka-burgas-poradi-izteglyane-na-avariral-tovaren-kamion.html", "text": "Временно движението по автомагистрала „Тракия“ от км 288 до км 289 се осъществява в скоростната лента в посока Бургас поради изтегляне на аварирал товарен камион. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Ямбол: Временно движението по автомагистрала „Тракия“ от км 288 до км 289 се осъществява в скоростната лента в посока Бургас поради изтегляне на аварирал товарен камион"}
{"url": "http://www.focus-news.net/news/2018/02/28/2494073/na-granichnite-punktove-dunav-most-vidin-kalafat-i-dunav-most-ruse-gyurgevo-se-propuskat-samo-avtomobili-do-35-t-neprohodimi-sa-patishtata-kam-gkpp-durankulak-i-gkpp-kaynardzha.html", "text": "Динамична е обстановката на граничните пунктове с Румъния поради влошената метеорологична обстановка в северната ни съседка. ГКПП Дунав мост Видин-Калафат и ГКПП Дунав мост Русе-Гюргево са проходими за движение, трафикът е интензивен. Поради въведена забрана на румънска територия, на ГКПП Дунав мост Русе-Гюргево в двете посоки се пропускат само автомобили до 3, 5 тона. Фериботите на ГКПП \"Никопол\" и ГКПП \"Свищов\" не работят поради снеговалеж, силен вятър, навявания и намалена видимост. На ГКПП \"Остров\", съпределен на ГКПП \"Силистра\", фериботът не работи. На ГКПП \"Кардам\" преминават само автомобили до 3, 5 тона. Непроходими са пътищата към ГКПП \"Дуранкулак\" и ГКПП \"Кайнарджа\". Това съобщиха за Агенция \"Фокус\" от ГД \"Гранична полиция\". На българо-сръбската граница трафикът е нормален на всички гранични контролно-пропускателни пунктове.\r\nНа ГКПП \"Деве баир\", съпределен на българския пункт \"Гюешево\", македонските гранични власти са преустановили пропускането на товарни автомобили на вход и изход от страната. На другите два пункта на българо-македонската граница няма ограничения.\r\nНа българо-гръцката граница трафикът е нормален на всички гранични контролно-пропускателни пунктове. На ГКПП \"Илинден\" се пропускат само автомобили, снабдени с вериги.  \r\nНа българо-турската граница трафикът е нормален на всички гранични контролно-пропускателни пунктове.", "date": "2018.02.28", "title": "На граничните пунктове Дунав мост Видин-Калафат и Дунав мост Русе-Гюргево се пропускат само автомобили до 3,5 т, непроходими са пътищата към ГКПП \"Дуранкулак\" и ГКПП \"Кайнарджа\""}
{"url": "http://www.focus-news.net/news/2018/02/28/2494078/obshtina-blagoevgrad-otbelyazva-tarzhestveno-natsionalniya-praznik-na-republika-balgariya-3-mart.html", "text": "Поредица от събития, посветени на 140 години от Освобождението на България от турско робство ще се проведат в Благоевград. Това съобщиха от пресцентъра на Община Благоевград. Тържествата започват на 2 март от 11.00 часа с изложба под надслов „... И от век на век....“, която ще бъде подредена във фоайето на Регионален исторически музей- Благоевград. В изложбата ще бъдат представени оригинални веществени, документални, снимкови и печатни материали, съхранявани във фонда на музея. Акцент в експозицията ще бъдат автентични вещи и документи на опълченци от Пиринския край.  \r\nОт 11.30 часа в зала \"Изкуство\" IV в Регионална библиотека- Благоевград ще се проведе рецитал под надслов \"3 ти март- свята дата\" по повод Националния празник на България и ще бъде представена мултимедийна презентация, свързана с Освобождението.   Участниците в инициативата ще бъдат 2 класа от СУИЧЕ „Климент Охридски“. \r\nПрограмата продължава в 18.30 часа в Драматичен театър „Никола Вапцаров“ с тържествен концерт на състави от Народно читалище „Никола Вапцаров- 1866“. \r\nВ празничния ден - 3 март честванията започват от 09.30 часа, когато ще се проведе панихида за загиналите за Освобождението на България от османско иго и ще бъдат положени цветя на паметния знак на майор Иван Павлович Орлински, който се намира в двора на църквата „Въведение Богородично“. \r\nПо време на отбелязването на Националния празник на България ще премине и шествие от два лъча, които ще се обединят на площад „Македония“.  Първият лъч ще тръгне от магазин „Билла“ в 10.15 часа и  ще продължи по улица „Тодор Александров“. То ще бъде предвождано от  Детско- юношески духов оркестър към Центъра за личностно и творческо развитие на децата на Благоевград. Шествието ще спре пред паметника на Гоце Делчев.  \r\nОт 10.30 часа в градинката пред централен вход на стадион „Христо Ботев“ където ще се проведе ритуал по полагане на цветя на паметна плоча в чест на посрещането на руските освободителни войски в знак на признателност. Непосредствено след това ще тръгне и вторият лъч от шествието, който ще премине по ул. „Трети март“ и ще стигне до пл. Македония.\r\nЧестванията ще продължат с тържествено издигане на националния флаг на Република България. Събитието ще започне в 11:00 часа на площад „Македония“ в центъра на Благоевград. Веднага след издигането на националното знаме,  кметът на община Благоевград д-р Атанас Камбитов ще се обърне към жителите и гостите на града с тържествено слово. Непосредствено след това ще се извърши  протокол по полагане на венци и цветя пред паметника на Гоце Делчев,  намиращ се на площад „Македония“. \r\nПрограмата, посветена на 140 години от Освобождението на България включва и обеден концерт на площад „Македония“.  В него ще вземат участие ансамбъл „Пирин“ и Гайдарска формация. \r\nПо време на честванията по повод 140 години от Освобождението на България  възпитаници от Център за личностно и творческо развитие на децата на Благоевград ще припомнят паметни и славни моменти от бележитата 1878 година. Ще рецитират и едни от вечните български стихотворения писани от едни от най-великите българи. \r\nНа 3 март 1878г. в градчето Сан Стефано, днешен Йешилкьой, предградие на Истанбул, е подписан мирен договор между Русия и Османската империя. С него се слага край на Руско-турската освободителна война (1877-1878г.) и се създава Българска държава след 500-годишно османско владичество.", "date": "2018.02.28", "title": "Община Благоевград отбелязва тържествено Националния празник на Република България – 3 март"}
{"url": "http://www.focus-news.net/news/2018/02/28/2494077/veliko-tarnovo-vavezhda-se-vremenna-organizatsiya-na-dvizhenie-v-grada-na-3-mart.html", "text": "Въвежда се временна организация на движение във Велико Търново на 3 март, във връзка с подготовката и провеждането на събитията, в рамките на програмата за честването на Националният празник и отбелязване на 140-та годишнина от Освобождението на България. Това съобщиха от пресцентъра на Общината. \r\nНа 3 март /събота/ се затварят за движение следните райони:\r\n- улица „Васил Левски“ от  кръстовището с ул. „Христо Ботев“ до кръстовището с ул. „Цар Освободител“ за времето от 09,30 до 12,30 ч.;\r\n- площад „Цар Асен I“ и прилежащите улици за времето от 19,45 до 20,30 ч.;\r\n- „Иван Вазов“ в участъка от кръстовището с ул. „Читалищна“ до площад „Цар Асен I“;\r\n- „Читалищна“ в участъка от кръстовището с ул. „Михаил Кефалов“ до площад „Цар Асен I“;\r\n- „Климент Охридски“ в участъка от площад „Цар Асен I“ до каменния мост на река Янтра;\r\n- „Михаил Кефалов“ в посоката на движение от кръстовище „Обходен път Царевец“ –ул. „Крайбрежна“, ул.“Сливница“ до кръстовището с ул. „Читалищна“.\r\nАвтобусите от градските линии № 50 и № 110 с крайна спирка  кв. „Асенов“ –обръщало пред бившият завод „Мавриков“ ще ползват обходен маршрут по: ул. „Читалищна“ , ул. “Михаил Кефалов“, път около Царевец  и в обратна посока след Царевец  по ул. Сливница“, „Теодосий Търновски“, жп гара, Южен пътен възел и ул. “Христо Ботев“.", "date": "2018.02.28", "title": "Велико Търново: Въвежда се временна организация на движение в града на 3 март"}
{"url": "http://www.focus-news.net/news/2018/02/28/2494072/api-vremenno-dvizhenieto-po-pat-ii-53-kalchevo-zornitsa-e-ogranicheno-za-vsichki-mps-poradi-obilen-snegovalezh-silen-vyatar-i-snegonavyavaniya.html", "text": "Временно движението по път II-53 Калчево – Зорница е ограничено за всички МПС поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Временно движението по път II-53 Калчево – Зорница е ограничено за всички МПС поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494075/sergey-lavrov-buntovnitsite-v-iztochna-guta-vazprepyatstvat-dostavkite-na-humanitarna-pomosht-i-izteglyaneto-na-tsivilnite.html", "text": "Бунтовниците в Източна Гута възпрепятстват доставките на хуманитарна помощ и изтеглянето на цивилните граждани от обсадения сирийския град, като същевременно продължават да обстрелват столицата Дамаск. Това заяви министърът на външните работи на Руската федерация Сергей Лавров, предава РИА Новости.\r\n„Тежка хуманитарна криза преживява народа в Сирия. Резолюция 2401 на Съвета за сигурност на ООН създаде рамки за съгласуване на условията на всички страни за облекчаване на съдбата на цивилното население на територията на цялата страна. Русия, заедно с правителството на Сирийската арабска република  вече обяви създаването на хуманитарен коридор в Източна Гута. В случая обаче бойците и техните спонсори все още възпрепятстват предоставянето на помощ и евакуацията на граждани, желаещи да напуснат този район, като продължават да бомбардират Дамаск\", подчерта Лавров в реч пред годишната сесия на Съвета на ООН по правата на човека, която се провежда в швейцарския град Женева.Тереза Герова", "date": "2018.02.28", "title": "Сергей Лавров: Бунтовниците в Източна Гута възпрепятстват доставките на хуманитарна помощ и изтеглянето на цивилните"}
{"url": "http://www.focus-news.net/news/2018/02/28/2494079/sofiya-shofyorite-tryabva-da-se-dvizhat-s-povisheno-vnimanie-v-tunel-trayanovi-vrata-na-am-trakiya-poradi-avariya-v-elektrozahranvaneto-e-izklyucheno-osvetlenieto.html", "text": "Шофьорите трябва да се движат с повишено внимание в тунел „Траянови врата“ на АМ „Тракия“, поради авария в електрозахранването е изключено осветлението. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци и ограничение на скоростта.", "date": "2018.02.28", "title": "София: Шофьорите трябва да се движат с повишено внимание в тунел „Траянови врата“ на АМ „Тракия“, поради авария в електрозахранването е изключено осветлението"}
{"url": "http://www.focus-news.net/news/2018/02/28/2494085/vratsa-rayonnata-prokuratura-obvini-trima-lekari-ot-mbal-hristo-botev-v-dlazhnostno-prisvoyavane-na-nad-32-000-leva.html", "text": "Под ръководството на Районна прокуратура – Враца се провежда наказателно производство за длъжностно присвояване на 32 476 лева, собственост на „МБАЛ „Христо Ботев“ - Враца. Това съобщиха от пресцентъра на Прокуратурата на Р България. В хода на разследването е установено, че в МБАЛ „Христо Ботев“ – Враца е било разкрито отделение по „Съдова хирургия“. За да отговаря на медицинския стандарт за съществуване на такова отделение в болницата,  са били съставени документи, че работят и са назначени на основен трудов договор  двама лекари, с призната специалност по съдова хирургия, сред които и началникът на отделението д-р Р. Ц. \r\nРазследването е установило, че единият от лекарите в отделението по „Съдова хирургия“ в МБАЛ „Христо Ботев“ – Враца - д-р Х. М., никога не е осъществявал медицински дейности в болницата във Враца, не е познат на никого от персонала на здравното заведение, а е работил в други болнични заведения на територията на област Шумен. На същия лекар са били превеждани парични средства като възнаграждение за участие в сложни операции, за което са били съставяни официални документи с невярно съдържание - графици за дежурства, протоколи  и др. Районна прокуратура – Враца е установила, че по същото време д-р Х.М. е осъществявал медицинска дейност в болницата в Шумен. Така в периода март 2013 г. - декември 2015г.  на този лекар е заплатена парична сума в общ размер 32 476 лв.\r\nКъм наказателна отговорност са привлечени д-р Р.Ц. – началник отделение „Съдова хирургия“,  д-р С.Л. и д-р О.Ц., бивш и настоящ изпълнителен директор на МБАЛ „Христо Ботев“ – Враца за това, че в периода март 2013 г. – декември 2015 г. при условията на продължавано престъпление, в съизвършителство са присвоили в полза на трето лице /в полза на д-р Х.М./ парични средства, собственост на  МБАЛ „Христо Ботев“ – Враца, поверени им да ги управляват / чл. 202 ал.2 НК/, като за улесняване на присвояването д-р Р.Ц. е извършил и документно престъпление по чл. 311 ал.1 от НК. \r\nД-р Р. Ц. е с мярка за неотклонение „Подписка“.\r\nД-р О. Ц.  е с мярка за неотклонение „Парична гаранция“ в размер на 1000 лева.\r\nД-р С.Л. е с мярка за неотклонение „Парична гаранция“ в размер на 5000 лева.\r\nНа 27.02.2018 г. Районна прокуратура – Враца внесе искане за отстраняване от длъжност на д-р О.Ц. -  настоящ изпълнителен директор на  МБАЛ „Христо Ботев“ – Враца.", "date": "2018.02.28", "title": "Враца: Районната прокуратура  обвини трима лекари от МБАЛ „Христо Ботев“ в длъжностно присвояване на над 32 000 лева"}
{"url": "http://www.focus-news.net/news/2018/02/28/2494076/evrokomisar-tibor-navrachich-tselta-ni-e-da-nasarchavame-kulturata-kato-dvigatel-na-ikonomicheskoto-i-sotsialno-razvitie-na-es-i-na-mira-v-evropa.html", "text": "Целта ни е да насърчаваме културата като двигател на икономическото и социално развитие на ЕС и на мира в Европа. Това каза Тибор Наврачич, еврокомисар по образование, култура, младеж и спорт в Европейския парламент по време на Неформалния съвет по образование, младеж, култура и спорт - „Култура“, който е част от календара на Българското председателство на Съвета на ЕС, предаде репортер на Агенция „Фокус“.\r\n„Много се радвам, че Българското председателство предлага темата за социалното сближаване и европейската идентичност чрез образование и култура. Културата е много важен инструмент, който укрепва нашата европейска идентичност чрез сближаване, работни места и икономически растеж. Но културната политика не може да бъде вакуум, затова нашите идеи са насочени не само към подкрепа на културния сектор и индустрията, но и към по-голямата картина. Културата е основен стълб на нашите общества и икономики, затова трябва да създаваме връзките ѝ с други политики“, каза още Наврачич.\r\nЕвропейският комисар посочи още и как трансотрасловият подход може да помогне на ЕС да постигне своите цели. „Първо, културата трябва да е сближаваща, да включва всички хора, които без дискриминация да могат да участват в културния живот. За тази цел трябва да работим с образователния сектор. Трябва да имаме синергичен ефект и със социалната политика за по-добра интеграция. И, второ, трябва да подкрепим културата и творческата индустрия като важни активи – да създадем среда, в която творците да имат подходящо заплащане, да подкрепяме нашите градове и региони за развитие на местните общности и конкурентноспособността на Европа. Вече правим много в тези области. Миналата година например стартирахме центрове, които помагат на стратезите на местно и регионално ниво да постигнат много в областта на културата, работните места и социалното развитие. Сътрудничим си и с цифровия единен пазар, регионална политика, външната политика и т.н. Искаме да насърчаваме културата като двигател на икономическото и социално развитие на ЕС и на мира“, каза още той и призова хората от всички слоеве да открият своите корени и да се поинтересуват и от тези на останалите.\r\n„Да не забравяме и друг важен елемент на сътрудничество – диалогът с основните участници. Трябва заедно да работим за изграждане на бъдещето на Европа. Европа, към която гражданите да усещат, че наистина принадлежат“, каза Наврачич.\r\nЦветилена СИМЕОНОВА", "date": "2018.02.28", "title": "Еврокомисар Тибор Наврачич: Целта ни е да насърчаваме културата като двигател на икономическото и социално развитие на ЕС и на мира в Европа"}
{"url": "http://www.focus-news.net/news/2018/02/28/2494084/targovishte-sluzhiteli-na-rspbzn-targovishte-sa-osvobodili-avtobus-i-2-tovarni-avtomobila-zasednali-v-snega-za-poslednoto-denonoshtie.html", "text": "Служители на РСПБЗН-Търговище са освободили автобус и 2 товарни автомобила, заседнали в снега за последното денонощие. Това съобщиха от ОДМВР-Търговище. Реагирано е на получен в 13.40 часа на 27 февруари сигнал за заседнал на пътя гр. Търговище- с. Руец - на разклона за селото, автобус, осъществяващ превоз на работници до и от търговищка фирма. Автобусът е пропаднал в канавка край пътя. Служителите на РСПБЗН са оказали съдействие по искане на общинските власти и с помощта на специализирана техника – колесен трактор „БКТ“, са помогнали на автобуса да се върне на пътя. След получен сигнал на тел. 112 служители  на РСПБЗН-Търговище с помощта на специализирана техника са оказали съдействие и за освобождаване на пътното платно в близост до околовръстния път на гр. Търговище, където са били заседнали два товарни автомобила.", "date": "2018.02.28", "title": "Търговище: Служители на РСПБЗН-Търговище са освободили автобус и 2 товарни автомобила, заседнали в снега за последното денонощие"}
{"url": "http://www.focus-news.net/news/2018/02/28/2494081/yambol-vazstanoveno-e-dvizhenieto-po-am-trakiya-ot-km-288-do-km-289.html", "text": "Възстановено е движението по АМ „Тракия“ от км 288 до км 289. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Ямбол: Възстановено е движението по АМ „Тракия“ от км 288 до км 289"}
{"url": "http://www.focus-news.net/news/2018/02/28/2494067/vitsepremierat-valeri-simeonov-opozitsiyata-ima-interes-ot-svalyane-na-pravitelstvoto-vklyuchitelno-i-partiite-izvan-parlamenta.html", "text": "Опозицията има интерес от сваляне на правителството, включително и партиите, които не са удовлетворени от резултатите от последните избори и не са в парламента. Това каза пред журналисти в Народното събрание вицепремиерът Валери Симеонов в отговор на въпрос смята ли, че някой „клати“ правителството, предаде репортер на Агенция „Фокус“. „Виждам, че има логика в такова становище. Кой може - този, който има интерес - опозицията“, коментира той. „Оставката на Теменужка Петкова не е искана, тя е едноличен неин акт“, посочи Валери Симеонов. Попитан ще подкрепи ли оставката ѝ, той уточни: „Трябва да изслушаме становището ѝ, както и констатациите утре на ДАНС, КЗК и НАП. Тогава мога да имам някаква позиция“. \r\nБиляна ИВАНОВА", "date": "2018.02.28", "title": "Вицепремиерът Валери Симеонов: Опозицията има интерес от сваляне на правителството, включително и партиите извън парламента"}
{"url": "http://www.focus-news.net/news/2018/02/28/2494087/daily-sabah-turski-i-amerikanski-komisii-za-normalizirane-na-dvustrannite-otnosheniya-shte-provedat-parva-sreshta-prez-mart-vav-vashington.html", "text": "Турски и американски технически комисии, създадени за разрешаване на проблемите в двустранните отношения, ще проведат първата си работна среща на 8-9 март във Вашингтон, съобщава вестник Daily Sabah, като се позовава на властите в Анкара. Уточнява се, че темата за Сирия ще бъде включена в дневния ред на заседанието на двете комисии. \r\nВ рамките на посещението на държавния секретар на САЩ Рекс Тилерсън в Турция от 15-16 февруари бяха създадени три механизма за сътрудничество между Анкара и Вашингтон, с цел да се допринесе нормализиране двустранните отношения и разрешаване проблемите свързани със Сирия, мрежата на гюленистите (FETÖ) и Ирак. Основната програма на комисията за Сирия е искането на Турция за изчистване населените места на запад от река Ефрат в Северна Сирия и град Манбидж от „Народни отряди за защита“ (YPG), за които турската страна твърди, че са подразделение на „Работническата партия на Кюрдистан“ (ПКК). Комисията за ФЕТО ще обсъди въпроси, свързани с мрежата й и темите за доставката на руският ракетен комплекс С-400, проблеми с миграцията и визите. \r\nОт турска страна заместник-министърът на външните работи Седат Йонал се очаква да председателства комисията по Сирия, заместник- държавният секретар Джихад Ергинай – за ФЕТО, а генералнияТ директор по въпросите на Южна Азия във външното министерство на Турция Фазлъ Корман, ще председателства комисията за Ирак.Тереза Герова", "date": "2018.02.28", "title": "Daily Sabah: Турски и американски комисии за нормализиране на двустранните отношения ще проведат първа среща през март във Вашингтон"}
{"url": "http://www.focus-news.net/news/2018/02/28/2494088/odobreni-sa-pravitelstveni-stanovishta-po-dve-konstitutsionni-dela.html", "text": "Правителството одобри становища по две конституционни дела. Това съобщиха от правителствената информационна служба. Конституционно дело №10/2017 е образувано по искане на пленума на Върховния касационен съд за установяване на противоконституционност на чл. 127, ал. 1, предложения предпоследно и последно, и на чл. 411а, ал. 1, т. 4 от НПК, както и за произнасяне за съответствие на чл. 127, ал. 1, предложения предпоследно и последно от НПК с чл. 6 от Конвенцията за защита на правата на човека и основните свободи. С определение на КС към КД 10/2017 е присъединено и КД 12/2017, образувано по искане на Висшия адвокатски съвет, в частта относно установяване на противоконституционност на разпоредбата на чл. 411а, ал. 1, т. 4 от НПК за съвместно разглеждане и решаване.\r\nВ искането се твърди, че оспорените разпоредби противоречат на провъзгласените в Конституцията принципи на правовата държава, на равенството на гражданите пред закона, на забраната за създаване на извънреден съд и на изискването съдилищата да осигуряват равенство и условия за състезателност на страните в съдебния процес.\r\nВ становището на МС е застъпена тезата, че оспорваната законова уредба не противоречи на Конституцията, защото създадените правила за доказателствените средства са в съответствие с изискванията за събиране, проверка и оценка на доказателствения материал, а правомощията на специализирания наказателен съд нямат извънреден характер.\r\nИскането по КД 12/2017 е за обявяване противоконституционност на разпоредбите на чл. 50, чл. 81, ал. 3 в частта „или в едномесечен срок от деня, в който пострадалият е получил съобщение за прекратяване на досъдебното производство на основание, че престъплението се преследва по тъжба на пострадалия“, чл. 63, ал. 2, т. 4, чл. 73а, ал. 2, чл. 416, ал. 5, чл. 247в, ал. 1, т. 3 в частта „или когато е констатирал очевидни фактически грешки в обвинителния акт“, чл. 358, ал. 2, чл. 301, ал. 4, чл. 305, ал. 6, чл. 336, т. 4, чл. 354, ал. 1, т. 3, чл. 320, ал. 2, чл. 348, ал. 3, т. 1, чл. 351, ал. 2, чл. 360, ал. 2 от НПК. Мотивите са за противоречие с принципа на правовата държава, равенството на гражданите пред закона, на правото на защита, на правото на адвокатска защита, на конституционното задължение да не се допускат ограничения на правата на обвиняемия, надхвърлящи необходимото за осъществяване на правосъдието, на правото на защита във всички стадии на процеса.\r\nВ становището на правителството е застъпена тезата, че оспорената законова уредба не противоречи на Конституцията, защото в нея се съдържат гаранции за защита както на правата на обвиняемите, така и на обществения интерес за изпълнението на основната задача на наказателния процес – да се осигури разкриване на престъпленията, разобличаване на виновните и правилно прилагане на закона.\r\nВ становищата се предлага исканията да бъдат отхвърлени като неоснователни.", "date": "2018.02.28", "title": "Одобрени са правителствени становища по две конституционни дела"}
{"url": "http://www.focus-news.net/news/2018/02/28/2494082/api-vremenno-dvizhenieto-po-pat-ii-53-pobeda-chelnik-e-ogranicheno-za-vsichki-mps-poradi-obilen-snegovalezh-silen-vyatar-i-snegonavyavaniya.html", "text": "Временно движението по път II-53 Победа – Челник е ограничено за всички МПС поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.28", "title": "АПИ: Временно движението по път II-53 Победа – Челник е ограничено за всички МПС поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494089/vratsa-zapochvat-proverki-za-opasni-ledeni-visulki-v-grada.html", "text": "Служители на звено „Инспекторат“ във Враца започват проверки на търговски обекти и сгради за почистване на ледени висулки или обезопасяване на имота. Това съобщиха от Общината.\r\nСпоред чл. 67 от Наредбата за управление на отпадъците, поддържане и опазване на чистотата на територията на община Враца всички собственици, ползватели, лица, които фактически владеят или държат недвижими имоти или части от тях, са длъжни да почистват тротоарите пред и около сградите на имотите от сняг и лед, а така също и ледените висулки от сградите, нарушена мазилка и други застрашаващи живота и здравето на преминаващите до сградите.\r\nСобствениците са предупредени за задължението да отстраняват опасните ледени висулки и сега ще се установи дали се спазва общинската Наредба.", "date": "2018.02.28", "title": "Враца: Започват проверки за опасни ледени висулки в града"}
{"url": "http://www.focus-news.net/news/2018/02/28/2494093/ministar-lilyana-pavlova-shte-poseti-ulitsata-na-zanayatite-v-ndk.html", "text": "Министърът за Българското председателство на Съвета на ЕС 2018 Лиляна Павлова ще посети Улицата на занаятите „Песента на колелетата\", която се открива на 1 март в Националния дворец на културата. Това съобщиха от пресцентъра на Министерството за председателството на Съвета на ЕС. Във фойаето на четвъртия етаж ще оживеят българските традиции и култура, а всеки посетител може сам да изработи своя уникална мартеница. \r\nСъбитието е част от културния календар на Българското председателство на съвета на ЕС, а името на улицата е заимствано от едноименния шедьовър на писателя Йордан Йовков. \r\nИдеята за изграждането на живописната улица е да запознае делегатите и гостите на Българското председателство с уникалните занаятчийски умения и фолклорни обичаи от различни краища на страната ни, съхранявали поколения българския дух.\r\nПланирани са още три събития по време на Българското председателство, включващи демонстрации на традиционни български занаяти. През март и април посетителите на НДК ще имат възможност да се докоснат до тайнството на тъкачеството и грънчарството, както и до магията на българската гайда.", "date": "2018.02.28", "title": "Министър Лиляна Павлова ще посети Улицата на занаятите в НДК"}
{"url": "http://www.focus-news.net/news/2018/02/28/2494090/zhelyo-boychev-bsp-po-povod-sdelkata-s-chez-bsp-podgotvya-zakonodatelni-initsiativi-za-sahranyavane-na-natsionalniya-interes.html", "text": "По повод сделката с ЧЕЗ БСП подготвя законодателни инициативи за съхраняване на националния интерес. Това каза заместник-председателят на ПГ на „БСП за България“ Жельо Бойчев по време на брифинг в Народното събрание във връзка със сделката с ЧЕЗ, предаде репортер на Агенция „Фокус“. „След като се оказа, че институциите в България са неспособни да изпълняват своята роля. Всички служби, които имат отношение към сигурността на страната и регулатори започват да работят след като сделката с ЧЕЗ се случи“, заяви заместник-председателят на ПГ на „БСП за България“. Попитан дали БСП са се разпознали в думите на премиера за „февруарските сценаристи“ от 2013 г., Бойчев призова да се спре с конспирациите.   \r\nДеница КИТАНОВА", "date": "2018.02.28", "title": "Жельо Бойчев, БСП: По повод сделката с ЧЕЗ БСП подготвя законодателни инициативи за съхраняване на националния интерес"}
{"url": "http://www.focus-news.net/news/2018/02/28/2494095/shumen-zadarzhani-sa-chetirima-nezakonno-vlezli-v-stranata-ni-mazhe-opredelyashti-se-kato-grazhdani-na-afganistan.html", "text": "Задържани са четирима незаконно влезли в страната ни мъже определящи се като граждани на Афганистан. Това съобщиха от ОДМВР-Шумен. Вчера, поради лошите метеорологични условия, украински гражданин, водач на влекач „Ивеко“ паркира на паркинг на бензиностанция край Шумен. Мъжът вижда, че от ремаркето на автомобила някой прави опит да излезе, при което подава сигнал в полицията. Пристигналият на място полицейски екип установява четирима мъже на видима възраст от 15 до 22 години, които не представили документи за самоличност. Задържани са за срок до 24 часа в полицейското управление в Шумен. Срещу четиримата е образувано досъдебно производство за незаконно влизане през държавната граница.", "date": "2018.02.28", "title": "Шумен: Задържани са четирима незаконно влезли в страната ни мъже, определящи се като граждани на Афганистан"}
{"url": "http://www.focus-news.net/news/2018/02/28/2494094/sport-real-madrid-bez-titulyarite-zagubi-kato-gost-na-espanyol.html", "text": "Еспаньол победи Реал Мадрид с 1:0 в откриващия мач на 26-ия кръг в Примера дивисион. Наставникът на гостите Зинедин Зидан даде почивка на почти всичките си титуляри преди важния реванш срещу ПСЖ в Париж от осминафиналите на Шампионска лига.\r\nЗидан остави извън състава си Лука Модрич, Тони Кроос, Марсело, Карвахал, Каземиро, Бензема и Кристиано Роналдо. Така се наложи Кейлор Навас няколко пъти да показва страхотни рефлекси, за да опази мрежата си суха, но все пак допусна гол в последната минута на двубоя. \r\nСлед пет поредни победи във всички турнири Реал (Мадрид) може да бъде изместен отново извън „Топ 4“ в този кръг, ако Валенсия спечели гостуването си на Атлетик Билбао.\r\nВенцислав ДРАГОМАНОВ", "date": "2018.02.28", "title": "Спорт: Реал Мадрид без титулярите загуби като гост на Еспаньол"}
{"url": "http://www.focus-news.net/news/2018/02/28/2494080/vitsepremierat-valeri-simeonov-skandalno-e-che-predstaveniyat-za-kupuvach-na-chez-nyama-opit-ne-sam-siguren-che-shte-se-vzimat-pravilni-resheniya.html", "text": "Скандално е това, че лицето, което е представено за купувач, няма никаква сериозна история и опит в управление. Това определено е свързано с някакви рискове за бъдещото управление на доста голяма и разклонена система. Това каза пред журналисти в Народното събрание вицепремиерът Валери Симеонов за сделката за ЧЕЗ, предаде репортер на Агенция „Фокус“. „Не съм сигурен, че лицето и тези около него ще могат да взимат правилни решения“, заяви той. „Енергетиката е нещо много сложно и сериозно. Българската енергетика е доста добре работеща система, както държавната част, така и частния капитал“, изтъкна Валери Симеонов. „Една добре работеща система не трябва да отива в ръцете на хора, които нямат никаква представа от управление и инвестиции. Как Гинка ще прецени дали един трафопост трябва да бъде подменен, когато тя надали знае какво е трафопост“, посочи той. „Не е ясно дали сделката ще стане, това е наливане в една мелница, от което не се знае какво ще излезе. Кой гарантира, че сделката ще стане при положение, че няма гаранции, че ще бъдат отпуснати кредити, има неясноти по отношение на капитала, който участва, свързват го с руски граждани с недобра популярност и слава“, коментира вицепремиерът. „Одържавяването на ЕРП-ата не е решение, защото имаме тъжни примери на държавни предприятия, чиято поддръжка на персонала са свързани с по-големи разходи, отколкото при частни и т.н. Има си място за държавна и за частна собственост. Не виждам сериозно основание за такива действия, те биха върнали България с 30 години назад“, каза още той.\r\nБиляна ИВАНОВА", "date": "2018.02.28", "title": "Вицепремиерът Валери Симеонов: Скандално е, че представеният за купувач на ЧЕЗ няма опит - не съм сигурен, че ще се взимат правилни решения"}
{"url": "http://www.focus-news.net/news/2018/02/28/2494096/obshtina-burgas-poluchava-tereni-za-doizgrazhdane-na-veloaleyata-mezhdu-primorskiya-park-i-kv-sarafovo.html", "text": "Правителството прехвърли безвъзмездно на община Бургас имоти – частна държавна собственост, намиращи се в кв. „Сарафово“. Това съобщиха от правителствената информационна служба. Терените са за изграждането на продължение на крайбрежната велоалея, свързваща Приморския парк на града с жилищния квартал, на спортни обекти и съоръжения. Общата площ на имотите е 3761 кв. м. Проектът е на общината и изпълнението му се финансира от местната власт. Целта е да се подобри градската среда и да се създадат условия за по-добър и здравословен начин на живот на населението.\r\nМинистерският съвет прие решение за апортиране на имоти – частна държавни собственост, в капитала на УМБАЛ „Свети Георги“ ЕАД – Пловдив. Четирите терена с обща площ 68 дка се намират на бул. „Пещерско шосе“ в града. УМБАЛ „Свети Георги“ е лечебно заведение със 100% държавно участие в капитала. Апортирането на имотите ще даде възможност за разширение сградния фонд на болницата чрез реализиране на ново строителство.\r\nПравителството се разпореди и за промяна на границите на Свободна зона Русе. Статутът на свободна зона ще продължи да действа за една част от зоната, а именно – поземлен имот с идентификатор 63427.128.31, който е с площ 141,7 дка, а по отношение на всички останали имоти, собственост на „Свободна зона Русе“ ЕАД, този статут ще отпадне. Това ще позволи терените в Зоната да бъдат продавани, а не само отдавани под наем както досега, което възпрепятстваше осъществяването на инвестиционни намерения. Потенциалните инвеститори нямат интерес от наем на площи, тъй като търсената устойчивост на инвестиционните им програми в дългосрочен план изисква реализирането на инвестициите да се осъществява на собствен терен. Стратегическата локация на Зоната и добре развитата инфраструктура я превръщат в атрактивна инвестиционна дестинация, което обуславя и множеството заявени инвестиционни намерения в „Национална компания индустриални зони“ ЕАД, която е едноличен собственик на капитала на „Свободна зона – Русе“ ЕАД. Приемането на акта ще доведе до привличането и реализирането на инвестиции в Русе и региона.\r\nКабинетът промени статута на имоти от публична държавна в частна държавна собственост. Те се намират на територията на летище София, като са предоставени за управление на Агенция „Митници“ и Българската агенция по безопасност на храните. Терените са съсобствени между „Летище София“ ЕАД, „България Ер Мейнтенанс“ ЕАД, Агенция „Митници“ и Българската агенция по безопасност на храните. С обявяването им за частна държавна собственост ще бъде възможно извършването на делба между съсобствениците. По този начин двете ведомства ще получат в реален дял парцели с площ, равна на притежаваните идеални части, ведно със сградите, които са им предоставени за управление. След извършване на делбата имотите отново ще бъдат обявени за публична държавна собственост. Делбата няма да затрудни функционирането на летището.\r\nЧаст от имот, предоставен за управление на Българския институт по метрология, беше обявен за публична държавна собственост. Това са две помещения в административната сграда и едноетажна сграда на ул. „Капитан Райчо Николов“ №1 в Русе. Те ще се използват от Института по метрология за делова и административна дейност.", "date": "2018.02.28", "title": "Община Бургас получава терени за доизграждане на велоалеята между Приморския парк и кв. „Сарафово“"}
{"url": "http://www.focus-news.net/news/2018/02/28/2494092/burgas-poradi-loshi-meteorologichni-usloviya-spektakalat-vreme-e-svoboda-se-otlaga.html", "text": "Поради лоши метеорологични условия спектакълът \"Време е... СВОБОДА!\" на режисьора Христо Симеонов, посветен на Националния празник на България - 3 март, се отлага. Това съобщиха от пресцентъра на Община Бургас.\r\nПредставлението ще бъде играно на следните дати:\r\n- 14 март /сряда/ - НЧ \"Възраждане 1927\", кв. Рудни;\r\n- 15 март /четвъртък/ - НЧ \"Обнова 1923\", кв. Ветрен;\r\n- 16 март /петък/ - ОУ \"Христо Ботев\", кв. Долно Езерово.\r\nУчастват младите бургаски таланти Теодор Каракачанов, Мартин Йорданов, Николай Стойчев, Петър Дичков, Богомила Цекова и Христо Хр. Симеонов. Всички постановки ще се играят при вход свободен и ще бъдат с начало - 18.00 часа.\r\nСъбитието е част от кампанинята \"Събуди се!\" на \"Бургас харесва младите\" и Дружество за младежка и социална политика, и цели да провокира младите хора в града да бъдат по-активни, по-задружни, да не забравят корените си и да уважават българската история, традиции и фолклор.", "date": "2018.02.28", "title": "Бургас: Поради лоши метеорологични условия спектакълът \"Време е... СВОБОДА!\" се отлага"}
{"url": "http://www.focus-news.net/news/2018/02/28/2494098/4170-kutii-tsigari-zadarzhaha-mitnicheski-inspektori-na-dunav-most-1-pri-dva-opita-za-nezakonen-iznos-v-targovski-kolichestva.html", "text": "Служители на Митница Русе предотвратиха два идентични опита за незаконен износ на цигари с български акцизен бандерол в търговски количества за страни от Западна Европа. И в двата случая пратките са пътували без изискуемите по ЗАДС придружителни документи. Задържаното общо количество цигари е 4170 кутии /над 8 мастербокса/. Това съобщиха от пресцентъра на Агенция \"Митници\".\r\nДвата пренасящи цигари автомобили са се явили на трасе „изход\" на ГКПП - Дунав мост1 на 23.02.2018г. около обед в рамките на 1 час.  В началния етап на проверките е участвало митническото куче Ран, което е специализирано в откриването на тютюневи изделия.  След като четириногият митничар дал сигнал, че в колите има значими количества продукция от тютюн, водачите си признали, че превозват цигари. И двамата обяснили, че не знаят точното количество на цигарите, тъй като денковете и куфарите им били дадени затворени, за да ги пренесат до страна в ЕС, където да ги предадат на получател. \r\nОт първата кола митническите служители извадили общо 1850 кутии  /37000 къса/ цигари, а от втората 2320 кутии /46400 къса/.  Преобладаващите марки са „Давидоф\", „Марлборо\", „Парламент\", „Дънхил\" и „Карелия\". Всички тютюневи изделия са с български акцизен бандерол, но без изискуемите по закон документи за превоз на акцизни стоки в търговски количества към други страни в общността.\r\nЦялото количества цигари е иззето и от двата автомобила. По случаите ще бъдат образувани административнонаказателни производства.", "date": "2018.02.28", "title": "4170 кутии цигари задържаха митнически инспектори на Дунав мост 1 при два опита за незаконен износ в търговски количества"}
{"url": "http://www.focus-news.net/news/2018/02/28/2494101/aktualna.html", "text": "Информация за обстановка (състояние) по републиканската пътна мрежа, предоставена от Агенция \"Пътна инфраструктура\".Проходи: \r\nОграничения за текущия период:\r\n- „Айтоски“– забранен за МПС над 12 т.\r\n- „Дюлински“ – забранен за всички МПС;\r\n- „Обзорски“ – затворен за всички МПС;\r\n- „Пампорово” – забранен за МПС над 3,5 т; \r\n- „Печинско“ – забранен за МПС над 12 т с ремаркета и полуремаркета;\r\n- „Превала“ – забранен за МПС над 12 т с ремаркета и полуремаркета;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – забранен за МПС над 12 т.;\r\n- „Рожен“ – забранен за МПС над 12 т с ремаркета и полуремаркета \r\n- „Твърдишки” – забранен за МПС над 10 т;\r\n- „Котленски” – затворен за МПС над 12 тона;\r\n- „Троянски” – затворен за всички МПС;\r\n- „Дюлински” – затворен за всички МПС;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.Автомагистрали: \r\n- А1 „Тракия“: \r\nОПУ Бургас:\r\n- Временно се ограничава движението за МПС над 12 т. по АМ „Тракия“ в участъка от Ямбол - Карнобат поради обилен снеговалеж, силен вятър и снегонавявания.\r\n- Ограничава се движението за всички МПС по АМ „Тракия“ в участъка от Карнобат до Бургас поради обилен снеговалеж, силен вятър и снегонавявания.\r\n- А2 „Хемус“: няма ограничения.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.Ограничения в движението на МП по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин: няма ограничения.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nОПУ Русе, ОПУ Разград и ОПУ Шумен:\r\n- Временно движението по път I-2 Русе – Разград – Шумен е ограничено за МПС над 3,5 тона поради обилен снеговалеж, силен вятър и снегонавявания.\r\n- път І-3 Гара Бяла-Плевен-Луковит-Коритна-Ябланица-Ботевград:\r\n Област Ловеч, Плевен и Русе: временно е ограничено движението на МПС над 12 тона по път I-3 Ябланица – Плевен - Русе само в посока Русе поради ограничения във вътрешността на страната.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nВременно се ограничава движението за МПС над 12 т. в двете посоки по път I-5 Русе-Бяла поради обилен снеговалеж, силен вятър и снегонавявания.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Временно се ограничава движението за МПС над 12 т двупосочно по път I-6 Перник – ГКПП Гюешево поради обилен снеговалеж, силен вятър и снегонавявания.\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради обилен снеговалеж, силен вятър и снегонавявания.\r\nОбходен маршрут: Стара Загора – Нова Загора – Гурково.\r\nОПУ Сливен: \r\n- Ограничено е движението за МПС над 12 т по път I-6 Твърдица – Петолъчката поради обилен снеговалеж, силен вятър и снегонавявания..\r\nОПУ Бургас:\r\n- Ограничава се движението за МПС над 12 т по път I-6 п.в. „Петолъчката“ – Бургас поради обилен снеговалеж, силен вятър и снегонавявания.\r\nОПУ Кюстендил:\r\n- Временно е ограничено движението за МПС над 12 т по път І-6 само в посока Кюстенил-ГКПП Гюешево от км 19+000 до км 0+000 поради ограничения от страна на Република Македония.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради обилен снеговалеж, силен вятър и снегонавявания. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за всички МПС по път I-9 Дуранкулак - Варна поради обилен снеговалеж, силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.\r\nОПУ Бургас:\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново;\r\n- Временно е ограничено движението на всички МПС през проход Обзорски поради обилен снеговалеж, силен вятър и снегонавявания;Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\n- Временно движението по път III-106 от АМ Струма до граница с Македония е ограничено за МПС над 12 тона.\r\nОПУ Бургас:\r\n- Ограничено е движението за всички МПС по път III-906 гр. Варна – Горица затворен за всички МПС поради снегопочистване;\r\n- Ограничено е движението за всички за МПС по път III-6009 Миролюбово – Каблешково за всички МПС;\r\n- Временно е ограничено движението на всички МПС по път III-908 Варовник – Вълчаново ханче поради обилен снеговалеж, силен вятър и снегонавявания;\r\n- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;\r\n- Временно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания;\r\nОПУ Варна: \r\n- Временно е ограничено движението за МПС над 12 т. по път II-29 Варна-Добрич поради обилен снеговалеж, силен вятър и снегонавявания;\r\n- Временно е ограничено движението за всички МПС по път III-2901 от Аксаковска панорама до Суворово,поради обилен снеговалеж, силен вятър и снегонавявания.\r\n- Временно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания;\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- Ограничава се движението по път II-11 Дунавци – Арчар за МПС над 12 т. поради обилен снеговалеж\r\n- Ограничено е движението по път III-112 Добри дол – Тополовец за МПС над 12 т. поради обилен снеговалеж.\r\n- Ограничено е движението по път III-114 Тополовец – Ружинци за МПС над 12 т. поради обилен снеговалеж.\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 3,5 т по път II-27 Добрич – Балчик поради обилен снеговалеж и влошени метеорологични условия.;\r\n- Ограничено e движението на МПС над 3.5 тона по път II-29 Генерал Тошево – Кардам, поради снегонавявания и лоша видимост;\r\n- Временно е ограничено движението за МПС над 3,5 т. по път II-29 Варна-Добрич поради обилен снеговалеж, силен вятър и снегонавявания;\r\n- Ограничено е движението на МПС над 12 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания;\r\n- Временно движението по път II-71 Добрич – Балчик е ограничено за всички МПС поради обилен снеговалеж, силен вятър и снегонавявания.\r\n- Ограничено е движението на МПС над 12 тона по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Временно движението по път III-7102 Тервел – Ангеларий е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Временно движението по път III-7106 Карапелит – Кочмар е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета. Всички останали МПС задължително с вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Ограничено е движението за всички МПС по третокласната пътна мрежа в област Русе поради влошени метеорологични условия.\r\n- Временно е ограничено движението на всички МПС по път II-21 Силистра – Русе поради обилен снеговалеж, силен вятър и снегонавявания.\r\n- Ограничено е движението на всички МПС по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\n- Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания.\r\n- Временно движението на МПС над 12 тона по път III-5101 Пет кладенци - Борово  е ограничено поради обилен снеговалеж, силен вятър и снегонавявания.\r\n- Временно е ограничено движението на МПС над 12 тона по път III-5201 разклон с. Пиперково - Новград поради обилен снеговалеж, силен вятър и снегонавявания.\r\nОПУ Силистра:\r\n- Временно е ограничено движението на всички МПС по път II-21 Силистра – Русе поради обилен снеговалеж, силен вятър и снегонавявания.\r\n- Ограничава се движението за МПС над 3,5 т по път II-23 Дулово – Исперих, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Временно е ограничено движението на всички МПС по път II-71 Силистра – Добрич поради обилен снеговалеж, силен вятър и снегонавявания.\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево - Зебил - Вълкан поради обилен снеговалеж и снегопочистване.\r\nОПУ Сливен:\r\n- Временно движение по път ІІ-55 Гурково - Нова Загора е ограничено за МПС над 12 т поради обилен снеговалеж, силен вятър и снегонавявания.\r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Блгагоевград - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци.\r\n- Ограничава се движението за МПС над 12 т с ремаркета и полуремаркета по път III-866 Девин – Михалково поради обилен снеговалеж\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\n- Временно движението на МПС над 12 тона с ремаркета и полуремаркета по път III-864 Проглед – Пампорово – Стойките е ограничено поради обилен снеговалеж, силен вятър и снегонавявания.\r\nОПУ София: \r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\n- Ограничава се движението по път III-822 Самоков – Ихтиман поради обилен снеговалеж и снегопочистване.\r\n ОПУ Стара Загора: няма ограничения.\r\nОПУ Търговище: няма ограничения.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол: \r\n- Временно движението по път II-53 Победа – Челник е ограничено з всички МПС поради обилен снеговалеж, силен вятър и снегонавявания.\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.Машини работили по зимното поддържане: 1500 бр.", "date": "2018.02.28", "title": "Актуална пътна обстановка"}
{"url": "http://www.focus-news.net/news/2018/02/28/2494103/nad-150-kg-kontrabanden-tyutyun-za-nargile-zadarzhaha-mitnicheskite-sluzhiteli-na-mp-kapitan-andreevo.html", "text": "Контрабанден тютюн за наргиле в товарен автомобил откриха митническите и гранични служители на ГКПП Капитан Андреево. Това съобщиха от пресцентъра на Агенция \"Митници\". На 25 февруари на входящо трасе пристига товарен автомобил с българска регистрация, пътуващ от Турция за България. Камионът е селектиран за проверка и пролъчен с рентгенова апаратура. При последвалата физическа проверка, в естествените кухини на пода в товарното помещение, са открити 152 кг укрит и недеклариран тютюн за наргиле в различни опаковки и от различни марки.\r\nПревозното средство, послужило за внасяне и укриване на акцизната стока, е задържано. По случая е образувано досъдебно производство по описа на Митница Бургас под надзора на Окръжна прокуратура Хасково.", "date": "2018.02.28", "title": "Над 150 кг контрабанден тютюн за наргиле задържаха митническите служители на МП Капитан Андреево"}
{"url": "http://www.focus-news.net/news/2018/02/28/2494091/api-dvizhenieto-po-am-maritsa-se-osashtestvyava-normalno-i-bez-ogranicheniya-patnite-nastilki-sa-pochisteni.html", "text": "Движението по АМ „Марица“ се осъществява нормално и без ограничения, потвърдиха за Агенция „Фокус“ от Агенция „Пътна инфраструктура“ (АПИ). „Фокус“ направи проверка във връзка с постъпила информация от слушател за непочистени пътни настилки на магистралата. \r\nОт АПИ уточниха, че магистралата е почистена до асфалт и трафикът по нея се осъществява безпроблемно.", "date": "2018.02.28", "title": "АПИ: Движението по АМ „Марица“ се осъществява нормално и без ограничения, пътните настилки са почистени"}
{"url": "http://www.focus-news.net/news/2018/02/28/2494104/pravitelstvoto-otpusna-personalni-pensii-na-74-detsa.html", "text": "74 деца без право на наследствена пенсия от починал родител и една жена, навършила възрастта по чл. 68, ал. 3 от КСО, родила и отгледала пет деца, ще получат персонални пенсии в размер на 108,88 лв. месечно, реши правителството. Те нямат право на пенсия по общия ред на Кодекса за социално осигуряване, тъй като по отношение на тях не са налице някои от изискванията му. Това съобщиха от правителствената информационна служба. Пенсиите са в размер на 90 на сто от социалната пенсия за старост и ще се изплащат от 1 март. С отпускането им ще бъдат подпомогнати 39 семейства, останали в затруднено финансово положение.", "date": "2018.02.28", "title": "Правителството отпусна персонални пенсии на 74 деца"}
{"url": "http://www.focus-news.net/news/2018/02/28/2494106/pande-eftimov-e-predlozhen-posmartno-za-udostoyavane-s-orden-stara-planina.html", "text": "Правителството предлага на Президента на Република България да издаде указ, с който да награди посмъртно Панде Ефтимов с орден „Стара планина“ – втора степен, за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония.\r\nПанде Ефтимов е роден на 15 март 1932 г. в преспанското село Претор. Завършва висшето си образование във Филологическия факултет на Скопския университет.\r\nПрез 1956 г. уведомява българските власти за откриването на Битолския надпис на цар Иван Владислав, като тайно носи лентата със снимките в българското посолство в Белград. Открито се самоизявява като българин и участва в групи, целящи независимостта на Македония, заради което прекарва седем години в затвора – между 1957 г. и 1961 г., както и от 1971 г. до 1974 г. Обвиняват го в македонски национализъм и че иска отделянето на Македония от Югославия и присъединяването й към България. В документите на обвинението е записано „българофилство“. След освобождаването му от затвора са му отнети всички граждански права и в продължение на 20 години е с отнети лични документи.\r\nСлед 1986 г. участва в процеса по формирането на ВМРО-ДПМНЕ.\r\nПанде Ефтимов е работил като учител и журналист. Той е горещ популяризатор на българската военна история. На него се дължи възстановяването на българските военни гробища в пределите на Република Македония.\r\nПрез 2007 г. получава българско гражданство. Умира на 13 август 2017 г. в София след продължително боледуване.", "date": "2018.02.28", "title": "Панде Ефтимов е предложен посмъртно за удостояване с орден „Стара планина“"}
{"url": "http://www.focus-news.net/news/2018/02/28/2494099/burgas-umbal-v-grada-osiguri-transport-za-vsichki-patsienti-na-hemodializa-zhiveeshtite-v-otdalecheni-naseleni-mesta-shte-ostanat-v-bolnitsata.html", "text": "Въпреки усложнената зимна обстановка УМБАЛ-Бургас успя да осигури навременен транспорт за всички свои пациенти на хемодиализа. Тези пациенти задължително ползват линейка на болницата, която ги взима и връща по домовете им преди и след  приключването на процедурата. 5 човека обаче днес ще останат да нощуват в болницата, защото живеят  много далеч и не може да се гарантира прибирането им у дома. Това съобщиха от УМБАЛ-Бургас.\r\nОтделението по хемодиализа обслужва 130 души, които живеят в десетки населени места в общините Бургас, Средец, Малко Търново, Царево, Приморско, Созопол, Поморие, Айтос, Руен, Камено. Най-трудно шофьорите стигат до селата в Община Руен, които са по-близо до Шумен, отколкото до Бургас. 8 автомобила обслужват болните на хемодиализа. Нито един не е високопроходим.\r\nВсеки от автомобилите се движи като маршрутка – събира пациентите по определен  маршрут и ги вози до болницата, а след приключването на диализата ги връща обратно. \r\nИма и ситуации, в които е нужно повече разбиране от страна на болните. Такъв е примерът с пациентка на хемодиализа, която отишла на гости на дъщеря си в с. Дебелт и линейката трябва да я вземе оттам. Пътят до Дебелт е чист само до центъра, но жената е отказала да измине стотина метра до центъра, а настоявала шофьорът да кара по непочистената улица до къщата й. Без да приеме, че той може да затъне в преспите и да застраши живота на всички останали пациенти, които вози. \r\n„Направили сме всичко възможно, за да осигурим достъп до хемодиализа в тази екстремна обстановка, молим пациентите за разбиране и съобразяване със ситуацията“, коментира изпълнителният директор на УМБАЛ Бургас д-р Бойко Миразчийски.\r\nВ останалите отделения на болницата ситуацията е спокойна, намаляват и хората, които търсят помощта на медиците заради травми от падане. От началото на снеговалежа през Спешно отделение са преминали близо 30 души със счупвания и контузии, като днес са само 2-ма.", "date": "2018.02.28", "title": "Бургас: УМБАЛ в града осигури транспорт за всички пациенти на хемодиализа, живеещите в отдалечени населени места ще останат в болницата"}
{"url": "http://www.focus-news.net/news/2018/02/28/2494105/mvr-68-godishna-zhena-e-stanala-zhertva-na-telefonna-izmama-s-nad-26-000-leva-izvarshitelite-sa-zadarzhani.html", "text": "Криминалисти от ОДМВР – Плевен установиха извършители на телефонна измама. Двама жители от Ветово, измамили възрастна жена за над 26 000 лв., са привлечени като обвиняеми. Това съобщиха от пресцентъра на МВР. \r\nКриминалистите се заели с разследването на измамата след сигнал, получен в полицията в Ловеч на 23 август 2017 година, когато 68-годишна жителка на града съобщила, че е била подведена по схемата за „съдействие на МВР“. Тя разказала как представилият се за полицейски служител мъж я потърсил и на домашния и на мобилния ѝ телефон и под претекст, че се провежда полицейска акция за залавяне на телефонни измамници, я убедил да хвърли през терасата на апартамента си сумата от 6 300 лв. и 2 г златни накити. Жената изтеглила и 20 000 лв. от клон на банка в Ловеч и същия ден ги оставила в района на тролейбусна спирка в Плевен.  \r\nПо случая било образувано досъдебно производство, а служителите от сектор \"Противодействие на криминалната престъпност\" в ОДМВР – Плевен и разследващ полицай при Първо  РУ - Плевен се заели с изясняването му под ръководството на районен прокурор от РП – Плевен. В хода на упорито и професионално разследване и проведените оперативно - издирвателни действия те установили и задържали  авторите на измамната схема -  двама жители на Ветово на 18 и 29 г. Те са привлечени като обвиняеми, по време на разпита са признали за стореното. 23 000 лв. от общата сума са върнати на измамената, предстои възстановяването и на останалите 3000 лв. Работата по документирането на случая продължава под наблюдението на прокуратурата.", "date": "2018.02.28", "title": "МВР: 68-годишна жена е станала жертва на телефонна измама с над 26 000 лева, извършителите са задържани"}
{"url": "http://www.focus-news.net/news/2018/02/28/2494102/veliko-tarnovo-patnata-mrezha-v-grada-e-prohodima-pri-zimni-usloviya.html", "text": "При динамични атмосферни условия - продължаващ снеговалеж и снежна покривка, достигаща на места 35 сантиметра, пътната мрежа във Велико Търново е проходима при зимни условия. 20 машини работят по улиците на града. Оперативен щаб следи обстановката в реално време и държи постоянна връзка с фирмите по зимна поддръжка. Това съобщиха от Община Велико Търново.\r\nДокато валежите продължават, приоритетът е поставен върху 45-километровата първостепенна пътна мрежа – главни трафик улици в центъра и кварталите, маршрути на градския транспорт. Извършва се разпръсване на смеси против заледяване и избутване на снежна маса. \r\nГрадските автобуси се движат без трудности и по разписание. Община Велико Търново апелира към жителите на Старата столица да ползват обществения транспорт, а ако пътуват с автомобили – нека последните бъдат адекватно подготвени за условията. \r\n70 служители на ОП „Зелени системи“ работят по разчистването на тротоари, стълбища и обществени пространства, входове на училища, детски градини, здравни и социални заведения.\r\nВ общината няма затворени пътища, нито населени места без ток и вода.", "date": "2018.02.28", "title": "Велико Търново : Пътната мрежа в града е проходима при зимни условия"}
{"url": "http://www.focus-news.net/news/2018/02/28/2494108/veliko-tarnovo-dvama-mazhe-sa-zadarzhani-za-agresiya-nad-dlazhnostni-litsa-v-s-oresh.html", "text": "Служители на Районно управление на МВР–Свищов задържаха двама мъже за агресия. Това съобщиха от пресцентъра на МВР. Срещу 57-годишен от село Ореш е образувано досъдебно производство за нанасяне на телесна повреда на длъжностни лица \r\nСигнал за случая е получен вчера около обяд, когато П.П. посетил полицейския инспектор в сградата на кметството в с. Ореш, във връзка с водена срещу него преписка.  Нахлувайки вътре, мъжът започнал да троши инвентара - увредил компютърна конфигурация и принтер, а при опит да бъде задържан, прехвърлил агресията си и ударил инспектора и кмета на селото. В негова защита се намесил и синът му - 27-годишният Й.Й., който чакал баща си в коридора. Благодарение на бързата реакция на пристигналия полицейски екип двамата са задържани с полицейска мярка за 24 часа. \r\nПо случая е започнато досъдебно производство за престъпление по чл.131, ал. 2, предл. 4-то, т. 3, вр. с чл. 130, ал. 1 от НК.", "date": "2018.02.28", "title": "Велико Търново: Двама мъже са задържани за агресия над длъжностни лица в с. Ореш"}
{"url": "http://www.focus-news.net/news/2018/02/28/2494109/mediite-v-gartsiya-natsionalisti-zapaliha-gratskoto-zname-v-skopie.html", "text": "Протестът от вечерните часове на вторник в Скопие, запаленото гръцко знаме, интервюто на премиера на Македония Зоран Заев и критиката към управляващите в югозападната ни съседка получиха сериозно внимание от страна на средствата за масова информация в Гърция, отбелязва скопският телевизионен канал A1 On, като привежда цитати по темите от телевизии, онлайн издания и вестници, както и от новинарски интернет портали. \r\n„Протест на националистите в Скопие – запалено е гръцкото знаме\"; „Радикалните хора в Скопие настояват за незабавно прекратяване на преговорите в ООН\"; „Скопие: радикализъм от националисти - червени линии от Заев\" са само част от заглавията, с които гръцките журналисти съобщиха новината за протеста в Скопие.\r\n„Много от протестиращите имаха флагове със Слънцето от Вергина (изобразено на националния флаг на Македония – бел.р.), но някои от тях изгориха гръцкото знаме. Сред участниците бяха и митрополити от разколническата православна църква на Бивша югославска република Македония, които се обърнаха към народа \", пише гръцката агенция ANA-MPA. \r\nВ текста, който по-късно приведоха почти всички гръцки медии пише, че в протеста са участвали около пет хиляди души, които са настояли да няма никаква промяна на конституционното име и Основния закон на страната. \r\nИнтервюто на премиера Заев за агенция Reuters също бе отразено от медиите в Гърция, но текстовете по-късно бяха допълнени и с отричането от страна на македонското правителство.\r\n„Много думи, малко работа от Заев\"; „Правителството на Македония отрича част от изявленията на Заев пред Reuters\"; „Какви са предложенията на Заев за новото име на Бившата югославска република Македония\", са част от преобладаващите заглавия в гръцките медии по темата.\r\n„Зоран Заев в неговото последно интервю за Reuters, което след  разпространяването му от кабинета в Скопие се втурнаха да изяснят въпросите, които не са предадени точно, обясни, че единственото, което приема, е съставно име с географско определение. Нищо друго. Нито говори за промяна на Конституцията, нито за подготовка на двойна формула, нито за обсъждане на нещо, което засяга идентичността на народа в страната му\", пише CNN.gr.\r\n„Правителството на Македония (в оригинала – БЮРМ) категорично отрече, че премиерът на страната Зоран Заев в неговото интервю за Reuters е заявил, че Македония е готова да направи някаква промяна на Конституцията. Премиерът, както беше обяснено, говори за промяна в името, а не на Конституцията\", съобщи ANA-MPA.\r\nГръцките медии коментират, че и двете страни не се отклоняват от „червените линии\", а с това разликите за определени точки и въпроси между Скопие и Атина все още не са преодолени. Като отличен пример се споменава молбата на Гърция за промяна на македонската конституция и позицията на Скопие, че подобна стъпка не е необходима. \r\nИ всичко това - в очакване на посещението на гръцкия министър на външните работи на Гърция в Македония, за което все още няма официално потвърдена информация, коментира скопската телевизия. Тереза Герова", "date": "2018.02.28", "title": "Медиите в Гърция: Националисти запалиха гръцкото знаме в Скопие"}
{"url": "http://www.focus-news.net/news/2018/02/28/2494107/sluzhiteli-na-gdbop-razkriha-moderna-oranzheriya-za-kanabis-v-selo-lokorsko.html", "text": "В рамките на планираните действия, служителите на отдел „Наркотици“ в ГДБОП и криминалисти на СДВР претърсили хале на територията на Локорско. Голямото помещение било приспособено за оранжерия и в него, с помощта на модерно оборудване и  различни препарати, били отглеждани 700 растения канабис, достигнали различен стадий на развитие. Това съобщиха от пресцентъра на МВР. В хода на  предприетите действия там са открити и 17 кг сух канабис, боен пистолет „Макаров“ с поставен заглушител, иззети са четири мобилни апарата със СИМ карти и таблет. На място са задържани четирима мъже - столичаните Х.М./44г./ от София, осъждан за кражби, М.С./39г./, с криминалистически регистрации за извършени кражби, и Н.И. /39г./ - осъждан за незаконно притежаване на оръжие , и К.Б. /24г./ от Мездра. В апартамент в столицата, обитаван от К.Б., полицейските служители намерили сак с общо 10 кг канабис, разпределен в пликове. Иззет е и мобилен телефон със СИМ карта. В полезрението на антимафиотите попаднал и В.С. /41г./, с множество криминалистически регистрации за производство, притежание и разпространение на наркотици, в апартамента на когото са иззели мобилни телефони, документи и банкови карти.  \r\nОбщото тегло на открития наркотик е 27 кг суха маса канабис и 700 растения от същия наркотик. \r\nНа петимата задържани е повдигнато обвинение за извършени престъпления по чл. 354 А, 354 В и 339 от НК. След 72-часовото им задържане, на Х.М., М.С., Н.И. и В.С. е наложена мярка за неотклонение „задържане под стража“, а на К.Б. – „домашен арест“. \r\nПо случая е образувано досъдебно производство, работата по документирането на цялостната престъпна дейност на задържаните продължава под ръководството на СГП.", "date": "2018.02.28", "title": "Служители на ГДБОП разкриха модерна оранжерия за канабис в село Локорско"}
{"url": "http://www.focus-news.net/news/2018/02/28/2494110/stara-zagora-vavezhda-se-vremenna-organizatsiyata-na-dvizhenieto-na-gradskiya-transport-vav-vrazka-s-shestvieto-s-natsionalniya-flag-na-3-mart.html", "text": "Във връзка с провеждането на шествието с националния флаг в Стара Загора на 3 март, ще бъде направена промяна в организацията на движението на градския транспорт. Това съобщиха от пресцентъра на Община Стара Загора.\r\nЗа времето от 09.00 часа до 15.00 часа движението на обществения транспорт ще се осъществява по обходен маршрут, както следва:\r\n– за движещите се посока запад-изток: ул. „Генерал Гурко“ – ул. „Ангел Кънчев“ – бул. „Славянски“ – бул. „Никола Петков“;\r\n– за движещите се посока изток – запад: бул. „Никола Петков“ – бул. „Славянски“ – ул. „Ангел Кънчев“ – ул. „Генерал Гурко“;\r\n– Автобусна линия № 8 ще се обслужва по маршрут: ул. „Генерал Гурко“ – ул. „Ангел Кънчев“ – бул. „Славянски“ – ул. „Крайречен“ –„Хан Тервел-  ул. „Христина Морфова“\r\n– Автобусна линия № 17 ще се обслужва по маршрут: : ул. „Генерал Гурко“ – ул. „Ангел Кънчев“ – бул. „Славянски“ - бул. „Никола Петков“ - Пътен възел за гр. Казанлък на път I-5 – Хрищенско шосе;\r\nОбщественият транспорт по направлението с. Хрищени и с. Колена от 09.00 часа до 15.00 часа няма да обслужва спирки „Наталия\", „Самарско знаме“ и „Детска ясла № 3 Маргаритка\". При изпълнението на линии от масовия градски транспорт за посочените часове отпадат спирки „Климент Охридски“ и „Чайка“. Обособяват се временни спирки на ул. „Генерал Гурко“ пред СУ „Иван Вазов“ и на ул. „Ангел Кънчев“, южно от кръстовището с ул. „Христо Ботев“.\r\nЗа желаещите да присъстват на Мемориалния комплекс „Бранителите на Стара Загора\" граждани в 11.00 часа от подлеза пред Регионална библиотека „Захарий Княжески\", на бул. „Руски\", ще тръгнат четири автобуса. След края на церемонията, те ще върнат гражданите обратно в центъра на града. Автобусите са безплатни.", "date": "2018.02.28", "title": "Стара Загора: Въвежда се временна организацията на движението на градския транспорт във връзка с шествието с националния флаг на 3 март"}
{"url": "http://www.focus-news.net/news/2018/02/28/2494111/sofiya-16-godishen-mladezh-e-zadarzhan-za-upravlenie-na-lek-avtomobil-pod-vazdeystvieto-na-narkotichni-veshtestva-i-pritezhanie-na-gazov-pistolet.html", "text": "16-годишен младеж е задържан за управление на лек автомобил под въздействието на наркотични вещества и притежание на газов пистолет. Това съобщиха от ОДМВР-София. Около 16.30 часа на 27 февруари автопатрул на РУ-Самоков извършил проверка на лек автомобил „БМВ“, управляван от младежа, който е от града. В отделение за багаж на колата униформените открили газов пистолет с премахната предпазна муфа. Когато тествали непълнолетния за употреба на наркотични и упойващи вещества, уредът отчел наличие на канабис в пробата му. На местопроизшествието е извършен оглед и по случая е образувано досъдебно производство. Младежът, който е известен на инспекторите от Детска педагогическа стая, е задържан с полицейска мярка за срок до 24 часа.", "date": "2018.02.28", "title": "София: 16-годишен младеж е задържан за управление на лек автомобил под въздействието на наркотични вещества и притежание на газов пистолет"}
{"url": "http://www.focus-news.net/news/2018/02/28/2494112/stara-zagora-stotitsi-uchenitsi-se-vklyuchvat-v-initsiativata-da-sabudim-balgarskoto-v-grada.html", "text": "Призив за отбелязване на Националния празник Трети март с инициативата  „Да събудим българското!“ отправят младежите от Младежки общински съвет и ученическите съвети в Стара Загора. Идеята е подкрепена от Община Стара Загора. Това съобщиха от Община Стара Загора .\r\nПоканени са всички училища да се включат. Идеята е в навечерието на празника, на 2 март, ученици и учители да бъдат облечени с традиционни български носии или елементи от тях  и заедно да се хванат на хоро в двора на училището. Проявите ще са в 10.30, 12.30 и 16.30 часа. \r\nУчастие са потвърдили 14 общински училища- СУ „Максим Горки“, НУ „Димитър Благоев“, НУ „Зора“, НУ „Кольо Ганчев“, ОУ „Кирил Христов“, ОУ „Стефан Караджа“, ОУ „Георги Райчев“, СУ „Васил Левски“, СУ „Иван Вазов“, ПГСАК „Лубор Байер“,  ПГОХ “Райна Княгиня“ и училищата в селата Хрищени, Дълбоки и Преславен. \r\nИнициативата е на  Ученическия съвет при Средно училище „Максим Горки“. През миналата 2017 година тя бе осъществена в училището. \r\n„Нека тази година заедно я превърнем в едно значимо и мащабно събитие, в традиция за нашия град“, призовават организаторите.", "date": "2018.02.28", "title": "Стара Загора: Стотици ученици се включват в инициативата „Да събудим българското“ в града"}
{"url": "http://www.focus-news.net/news/2018/02/28/2494114/balgarskiyat-cherven-krast-i-natsionalnata-gvardeyska-chast-organizirat-poklonenie-pred-doktorskiya-pametnik-v-sofiya-v-pamet-na-zaginalite-v-rusko-turskata-voyna-meditsi.html", "text": "В навечерието на 140-годишнината от Освобождението на България, Българският Червен кръст (БЧК) и Националната гвардейска част организират на 2 март 2018 г. (петък), от 11.00 ч., поклонение пред Докторския паметник в София. Това съобщиха от пресцентъра на БЧК. Официалната церемония е скромен акт на благодарност и признателност към подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари.\r\nГвардейският представителен духов оркестър и Националната гвардейска част ще отдадат военни почести и ще застанат на почетен караул пред паметника на героите, които със своята хуманна дейност по време на войната създадоха условията за възникването на Червения кръст в България.\r\nСвещеници от Българската и Руската православна църква ще отслужат панихида в памет на загиналите.\r\nЦветя ще поднесат деца от 38 ОУ „Васил Априлов“.В церемонията ще участват посланици, дипломати, политици, държавни ръководители, общественици и граждани.", "date": "2018.02.28", "title": "Българският Червен кръст и Националната гвардейска част организират поклонение пред Докторския паметник в София в памет на загиналите в Руско-турската война медици"}
{"url": "http://www.focus-news.net/news/2018/02/28/2494113/uslozhnenata-meteorologichna-obstanovka-v-severoiztochna-balgariya-nalozhi-spirane-na-dvizhenieto-na-nyakoi-patnicheski-vlakove.html", "text": "Днес няма да се движат някои пътнически влакове в Североизточните райони на страната. Причината за отмяната на тяхното движение са тежките  метеорологични условия. Това съобщиха от пресцентъра на БДЖ. Пътническите влакове, които няма да пътуват през днешния ден са композициите в участъците Добрич-Кардам-Добрич, Самуил-Силистра-Самуил, както и два влака между Русе и Шумен.\r\nЗа пътниците от отменените влакове в участъка Самуил-Силистра-Самуил е осигурен превоз с автобуси.  \r\nДвижението на всички други влакове в страната се осъществява нормално, като са възможни известни закъснения поради усложнената зимна обстановка. \r\nНационалният железопътен превозвач призовава своите клиенти да проявяват търпение и да се информират своевременно за актуалната обстановка, тъй като метеорологичните условия са динамични. По тази причина е възможно възникването на принудителни престои и натрупване на закъснения при движението на влаковете.", "date": "2018.02.28", "title": "Усложнената метеорологична обстановка в Североизточна България наложи спиране на движението на някои пътнически влакове"}
{"url": "http://www.focus-news.net/news/2018/02/28/2494115/izvestiya-spetssluzhbite-na-ruskata-federatsiya-sa-predotvratili-25-teroristichni-akta-prez-2017-godina.html", "text": "През 2017 година на територията на Руската Федерация са били предотвратени 25 терористични акта, в това число подготвяна атака по време на футболна среща от Купата на Конфедерациите, а влизането в страната е било забранено за повече от 17,5 хил. чужденци, заподозрени в контакти с терористични организации. Това разкри заместник-ръководителят на Националния антитерористичен комитет (НАК) Игор Кулягин, отбелязва вестник „Известия“.\r\nВ хода на контратерористичните операции, спецслужбите са пресекли дейността на повече от 50 спящи клетки, задържани са 1060 криминално проявени лица, а 90 лица, оказали съпротива, са били ликвидирани. Кулягин също така посочи намаляването с 25% на броя на регистрираните престъпления от терористичен характер. НАК поставя в тези посегателства не само подготовката за терористични актове, също така вербовката на нови бойци за терористични организации и вземането на заложници.Тереза Герова", "date": "2018.02.28", "title": "„Известия“: Спецслужбите на Руската федерация са предотвратили 25 терористични акта през 2017 година"}
{"url": "http://www.focus-news.net/news/2018/02/28/2494083/zhelyo-boychev-bsp-nastoyavame-balgarskata-banka-za-razvitie-da-prisastva-na-zasedanieto-na-komisiyata-po-energetika-i-da-obyasni-zashto-izlaga-che-nyama-otnoshenie-kam-sdelkata-s-chez.html", "text": "Настояваме Българската банка за развитие да присъства на заседанието на Комисията по енергетика и да обясни защо излъга ,че няма отношение към сделката с ЧЕЗ. Това каза заместник-председателят на ПГ на „БСП за България“  Жельо Бойчев по време на брифинг в Народното събрание, предаде репортер на Агенция „Фокус“. „Искам да ви информирам, че с колеги преди малко се връщаме от секретното деловодство на НС. Това, което видяхме там, е поредната подигравка на министър-председателя Борисов към всички нас. Беше ни предоставено един хвърчащ лист, без никакъв подпис, без никакъв печат с информация, която няма никакво основание да бъде класифицирана. Настояваме това да бъде предоставено и разсекретено, за да може да бъде ползвано утре на заседанието на Комисията по енергетика, за да има смисъл от това изслушване“, каза Бойчев. Той настоя утре на същото заседание на комисията да бъде поканено ръководството на Българската банка за развитие, да обясни защо е излъгала, че  няма никакво отношение към покупко-продажбата на ЧЕЗ.   \r\nДеница КИТАНОВА", "date": "2018.02.28", "title": "Жельо Бойчев, БСП: Настояваме Българската банка за развитие да присъства на заседанието на Комисията по енергетика и да обясни защо излъга, че няма отношение към сделката с ЧЕЗ"}
{"url": "http://www.focus-news.net/news/2018/02/28/2494117/d-r-nikolay-sharkov-bzs-optimist-sam-nadyavam-se-natsionalniyat-ramkov-dogovor-da-bade-razpisan.html", "text": "Оптимист съм, надявам се Националният рамков договор да бъде разписан. Това каза д-р Николай Шарков, председател на Българския зъболекарски съюз (БЗС), преди срещата с премиера Бойко Борисов относно подписването на Националния рамков договор (НРД) - 2018 г., предаде репортер на Агенция „Фокус“. „Това, което ни беше съобщено още вчера – Български зъболекарски съюз, Български лекарски съюз, ръководството на Министерство на здравеопазването и НЗОК, в лицето на председателя на Надзорния съвет, се събираме при премиера, за да обсъдим Националните рамкови договори и най-вече тяхното разписване“, обясни д-р Шарков.                 \r\n„Нашият рамков договор премина през всички законови срокове, бе договорен, обсъден в Надзорния съвет, стоя на сайта на НЗОК. Бюджетът е решен от Народното събрание, той е с 10 млн. лв. повече – 157 млн. и надявам се, а и всички пациенти, да бъде разписан. Реалист и оптимист съм и с това чувство се качвам на втория етаж в Министерски съвет“, коментира още той.\r\nМариела РУСЕВА", "date": "2018.02.28", "title": "Д-р Николай Шарков, БЗС: Оптимист съм, надявам се Националният рамков договор да бъде разписан"}
{"url": "http://www.focus-news.net/news/2018/02/28/2494122/nimh-ochakva-se-srednata-temperatura-prez-mart-v-severna-balgariya-i-visokite-poleta-da-bade-mezhdu-5-i-7-a-po-chernomorieto-i-v-yuzhna-balgariya-mezhdu-6-i-9.html", "text": "Тази година през март се очаква средната месечна температура да бъде около нормата, която в Северна България и високите полета е между 5 и 7°, по Черноморието и в Южна България – между 6 и 9°, а в планините – между минус 8 и минус 2°. Това съобщиха за Агенция \"Фокус\" от Националния институт по метеорология и хидрология (НИМХ) към Българската академия на науките (БАН).\r\nМесечната сума на валежите ще бъде над нормата, която в равнините е между 40 и 60 л/кв.м, в планините – между 60 и 90 л/кв.м.\r\nНай-ниските температури през март ще бъдат между минус 15° и минус 10°, на места до минус 20°, а най-високите – между 19° и 24°.\r\nПрез март динамиката на атмосферните процеси ще е голяма. През първото десетдневие от месеца валежите ще са често явления и има условия за значителни количества. През повечето дни ще превалява предимно дъжд, а в периода 2-4-ти март в Западна и Северна България и ще превали и сняг. Има условия и за поледици. През първите дни от десетдневието, въпреки че ще се повишат, температурите ще бъдат под нормите, а през втората половина от десетдневието ще се затопли още и ще са близки до обичайните. \r\nИ през второто и третото десетдневие времето ще остане променливо, с превалявания. Температурите ще бъдат близки до обичайните, като ще се понижават след преминаването на атмосферните смущения, при което дъждът в Северна и Западна България ще преминава в сняг. Най-голяма вероятност за валежи има около 13-и, 15-и, 18-и, 23-и, 25-и, 28-и и 31-ви март. \r\nВ началото на месеца Слънцето изгрява в 7 ч. и 3 мин. и залязва в 18 ч. и 16 мин. Продължителността на деня е 11 ч. и 13 мин. В края на месеца Слънцето изгрява в 7 ч. и 11 мин. и залязва в 19 ч. и 51 мин. Продължителността на деня е 12 ч. и 40 мин.\r\nФазите на Луната през месеца са: 2.03 – пълнолуние, 9.03 – последна четвърт, 17.03 – новолуние, 24.03 – първа четвърт, 31-пълнолуние.\r\nНачалото на астрономическата пролет е на 20.03 в 18 ч. и 15 мин.\r\nПрез март се осъществява преходът от зимата към пролетта. Увеличението на продължителността на деня и слънчевото греене водят до чувствително повишение на температурите, а мъглите са рядко явление. Средно в равнините 3-4 дни вали сняг. Март е месец характерен с големи аномалии и резки промени на времето. В някои години нахлуванията на арктичен въздух са толкова интензивни, че температурите са типично зимни, със снеговалежи. Друг път времето е типично пролетно, а при нахлувания на тропичен въздух температурите стават почти летни – около и над 30˚.", "date": "2018.02.28", "title": "НИМХ: Очаква се средната температура през март в Северна България и високите полета да бъде между 5 и 7°, а по Черноморието и в Южна България – между 6 и 9°"}
{"url": "http://www.focus-news.net/news/2018/02/28/2494086/zhelyo-boychev-bsp-sled-kato-balgarskata-banka-za-razvitie-stoi-zad-kupuvacha-na-chez-pravitelstvoto-na-boyko-borisov-stoi-zad-ginka-varbakova.html", "text": "След като Българската банка за развитие стои зад купувача на ЧЕЗ, това означава, че и правителството на Бойко Борисов стои зад Гинка Върбакова. Това каза заместник-председателят на ПГ на „БСП за България“  Жельо Бойчев по време на брифинг в Народното събрание, предаде репортер на Агенция „Фокус“.  По думите му ПГ на „БСП за българия“ е внесла вече проекторешение за създаване на Анектна комисия за ЧЕЗ. „За нас поведението на г-н Борисов е необяснимо и неоправдано по никакъв начин. Той или лъже българският народ, че няма информация за тази сделка или обратното, ако той не е знаел, мястото му не е там“, допълни заместник-председателят на ПГ на „БСП за България“.  \r\nДеница КИТАНОВА", "date": "2018.02.28", "title": "Жельо Бойчев, БСП: След като Българската банка за развитие стои зад купувача на ЧЕЗ, правителството на Бойко Борисов стои зад Гинка Върбакова"}
{"url": "http://www.focus-news.net/news/2018/02/28/2494124/namerenie-na-nek-za-podavane-na-tsenovo-zayavlenie-do-kevr.html", "text": "В изпълнение на чл.36а от Закона за енергетиката НЕК ЕАД има задължение да оповести своето намерение за промяна на цените, които прилага при извършване на лицензионните си дейности за следващия ценови регулаторен период, започващ от 01.07.2018 г. Това съобщиха от Националната електрическа компания.\r\nЦената на електрическата енергия, по която дружеството, в качеството му на обществен доставчик, продава на крайните снабдители и електроразпределителните дружества, е функция от:\r\nКоличествата заявена електрическа енергия за потребление от крайните снабдители\r\nРазполагаемостта за производство на електрическа енергия на производителите, от които общественият доставчик да изкупува електрическа енергия, както и количеството електрическа енергия, в съответствие с които общественият доставчик да сключва сделки с крайните снабдители, които се определят от КЕВР в съответствие с чл.21, т.21 от Закона за енергетиката\r\nЦените на производителите, регулирани от КЕВР по чл.30,ал.1, т.1;\r\nОпределената от КЕВР методика за образуване на Цена за задължение към обществото.\r\nОпределените постъпления от Фонд „Сигурност на електроенергийната система“\r\nКъм настоящия момент НЕК ЕАД не разполага с изброената пълна  информация  за следващия регулаторен период, поради което не може да направи оценка за нивото на цената, по която обществения доставчик продава електрическа енергия на крайните снабдители.", "date": "2018.02.28", "title": "Намерение на НЕК за подаване на ценово заявление до КЕВР"}
{"url": "http://www.focus-news.net/news/2018/02/28/2494123/predsedatelyat-na-ek-zhan-klod-yunker-shte-uchastva-v-sreshta-na-liderite-ot-zapadnite-balkani-v-sofiya-na-1-mart.html", "text": "На 1 март (четвъртък) председателят на Европейската комисия (ЕК) Жан-Клод Юнкер ще бъде на официално посещение в България. Той ще се срещне с премиера Бойко Борисов и ще присъства на среща с държавните и правителствени ръководители на страните от Западните Балкани. Това съобщиха от пресцентъра на Представителството на ЕК в България . Събитието е завършек на балканската обиколка на председателя Юнкер, която той проведе през последните дни в контекста на публикуваната стратегия на Европейската комисия за бъдещето на региона. \r\nЗаедно с председателя Юнкер в София пристигат Федерика Могерини, заместник-председател на Европейската комисия и върховен представител на Съюза по въпросите на външните работи и политиката на сигурност, и Йоханес Хан, европейски комисар отговарящ за политиката за съседство и преговори за разширяване. \r\nСлед края на срещите, около 13:30 часа, са насрочени изявления за медиите, които ще се предават на живо по сателитния канал EbS+ .", "date": "2018.02.28", "title": "Председателят на ЕК Жан-Клод Юнкер ще участва в среща на лидерите от Западните Балкани в София на 1 март"}
{"url": "http://www.focus-news.net/news/2018/02/28/2494125/evrodeputatat-ot-gerbenp-eva-maydel-balgarskoto-predsedatelstvo-na-es-varna-balkanite-v-dnevniya-red-na-evropa.html", "text": "Евродепутатът от ГЕРБ/ЕНП Ева Майдел проведе среща с главните редактори на три водещи медии от германската федерална провинция Бавария и представи приоритетите на Българското председателство на Съвета на ЕС. Това съобщиха от пресцентъра на ПП ГЕРБ.\r\n„Българското председателство не ЕС върна Балканите в дневния ред на Европа. Свързаността за този регион е важна не само за бъдещето на младото поколение там, но и за намирането на решения по въпроси като сигурността и миграцията в страните от ЕС“, коментира Ева Майдел. Освен напредъка в стратегията за Западните Балкани на ЕС, българският евродепутат засегна и теми като ролята на младите, единния цифров пазар и приемствеността между българското и австрийското председателство на Съвета на ЕС. \r\nСрещата се състоя на 27 февруари 2018г. в Брюксел, като част от програмата-посещение на редакторите, организиранa от централата на Фондация Ханс Зайдел в Брюксел. Освен с Ева Майдел, редакторите се срещнаха с председателя на групата на Европейската Народна Партия в Европейския парламент, Манфред Вебер, както и с други представители на Европейските институции и НАТО.", "date": "2018.02.28", "title": "Евродепутатът от ГЕРБ/ЕНП Ева Майдел: Българското председателство на ЕС върна Балканите в дневния ред на Европа"}
{"url": "http://www.focus-news.net/news/2018/02/28/2494128/inzh-daniel-panov-nsorb-prez-2017-g-podobrihme-makroramkata-za-finansirane-na-obshtinite.html", "text": "Подобрихме макрорамката за финансиране на общините. Това каза на пресконференция председателят на Управителния съвет на Националното сдружение на общините в Р България и кмет на Община Велико инж. Търново Даниел Панов, предаде репортер на Агенция „Фокус“. „Днес се провежда 31-ото Общо събрание на НСОРБ. Очакваме над 400 делегати от 211 български общини. В 13.00 часа ще започнем с тържествена сесия посветена на 140 години от Освобождението на България от турско робство. Дневният ред на общото събрание предвижда отчет за дейността на управителния съвет през 2017 г., както и отчет на контролния съвет и проектобюджета за 2018 г.“, заяви инж. Панов. По думите му ще бъде представена програмата за дейността на Националното сдружение през 2018 г. „Най-очакваната част е дискусионната. Осигурени са повече средства за общините. По наше настояване бе осигурен ресурс и за образователната инфраструктура. Над 400 училища и детски градини ще бъдат обновени. Беше договорено увеличаване за клиничните пътеки, по които работят общинските болници. За нас е важно да ги запазим. Предстои разработване на примерна методика за изчисляване на такса „Битови отпадъци“. НСОРБ се ангажира с подробен анализ и ще бъде представен на МФ“, каза още Даниел Панов. Той добави, че за предната година за бюджета през 2018 г. са успели да постигнат добри показатели. \r\nЛюба АЛЕКСИЕВА", "date": "2018.02.28", "title": "Инж. Даниел Панов, НСОРБ: През 2017 г. подобрихме макрорамката за финансиране на общините"}
{"url": "http://www.focus-news.net/news/2018/02/28/2494126/d-r-ventsislav-grozev-bls-ako-nrd-ne-bade-podpisan-nay-veroyatno-shte-se-stigne-do-protesti-vyarvam-v-razumnostta-i-praktichnostta-na-premira.html", "text": "Ако Националният рамков договор не бъде подписан най-вероятно ще се стигне до протести, вярвам в разумността и практичността на премира. Това каза пред журналисти д-р Венцислав Грозев, председател на УС на Български лекарски съюз (БЛС), преди среща с премиера Бойко Борисов относно подписването на Националния рамков договор (НРД) - 2018 г., предаде репортер на Агенция „Фокус“. „Надявам се да сме извикани, за да потвърдим още веднъж решението си на събора и да подпишем Националния рамков договор. Вярвам в разумността и практичността на премира. Надявам се да постигнем споразумение с Надзора, защото това, което декларирахме при събора е в рамките на закона за бюджета на НЗОК. Нашите действия както на БЛС, така и на БЗС, в никакъв случай не са довели до тези странни обстоятелства в НЗОК, довели до дефицит и липса на плащания към чуждестранни каси. Затова не са виновни нито българските лекари, нито българските сестри, а най-малко са виновни пациентите, които при неподписване на НРД ще останат в риск“, обясни д-р Грозев. „Надявам се да постигнем днес споразумение, което ще удовлетвори в максимална степени двете страни и ще гарантира по-голямо спокойствие и стабилност на системата“, добави той.\r\nНа въпрос защо се срешат при премиера, при положение той не е страна по въпроса, д-р Валентин Грозев заяви, че не може да отговори на този въпрос. „Премиерът ни е поканил, благодарим за поканата. Ще се срещнем и ще видим“, добави той.\r\nОтносно вариантите ако се или не се подпише НРД, д-р Грозев заяви: „По-склонни сме да подпишем. Ако нещата отиват на вариант за неподписване – естествено най-вероятно ще се стигне до протестни действия“.\r\nНа въпрос какви биха били корекциите в нещата, които са предоговорени, председателят на БЛС обясни: „Надявам се да няма такива, защото решението на събора е подписване само при тези обстоятелства. Те са в рамките на закона за бюджета. Не сме извършили нищо,  с което да се налага да променяме своите параметри“.", "date": "2018.02.28", "title": "Д-р Венцислав Грозев, БЛС: Ако НРД не бъде подписан, най-вероятно ще се стигне до протести, вярвам в разумността и практичността на премира"}
{"url": "http://www.focus-news.net/news/2018/02/28/2494129/afp-inflatsiyata-v-evrozonata-pada-do-12-prez-fevruari.html", "text": "Инфлацията в еврозоната се забави до 1,2% през февруари, показват данни на официалната статистическа агенция на ЕС (Евростат), публикувани в сряда, предава AFP, като припомня, че поставените цели от Европейската централна банка са за 2,0% инфлация.\r\nДанните, която е в съответствие с прогнозите на анализаторите от компанията Factset, ще направи по-малко вероятно ЕЦБ да прекрати мащабната си програма за стимулиране в близко бъдеще.Тереза Герова", "date": "2018.02.28", "title": "AFP: Инфлацията в еврозоната пада до 1.2% през февруари"}
{"url": "http://www.focus-news.net/news/2018/02/28/2494132/namerenie-na-eso-za-podavane-na-tsenovo-zayavlenie-do-kevr.html", "text": "В изпълнение на чл.36а от Закона за енергетиката и Наредба № 1 от 14 март 2017 г. за регулиране на цените на електрическата енергия, ЕСО ЕАД има задължение да оповести своето предложение за утвърждаване на новите цени или за изменението на действащите цени за регулаторния/ценовия период 1.07.2018 г. – 30.06.2019 г. Това съобщиха от Електроенергийния системен оператор (ЕСО).\r\nЦените по които независимия преносен оператор предоставя услугите достъп до и пренос през електропреносната мрежа са функция от:\r\nЦената на енергията за покриване на технологичните разходи свързани с преноса. Същата предстои да бъде определена от КЕВР;\r\nПределният размер на разходите за студен резерв. Предстои:\r\nот страна на Министерство на енергетиката да бъде утвърден средно годишния размер на студения резерв;\r\nот страна на КЕВР предстои да бъде определена цената за разполагаемост за студен резерв по която ще се определи пределният размер на разходите;\r\nпредстои провеждането на търгове за осигуряване на студен резерв за предстоящия регулаторен период.\r\nКъм настоящия момент ЕСО ЕАД не разполага с изброената пълна информация за следващия регулаторен период, поради което не може да се направи обективна оценка за нивото на цените за предоставяните мрежови услуги.", "date": "2018.02.28", "title": "Намерение на ЕСО за подаване на ценово заявление до КЕВР"}
{"url": "http://www.focus-news.net/news/2018/02/28/2494118/api-vremenno-e-ogranicheno-dvizhenieto-po-am-trakiya-v-uchastaka-yambol-burgas-za-vsichki-mps-poradi-obilen-snegovalezh-silen-vyatar-i-snegonavyavaniya.html", "text": "Временно е ограничено движението по АМ \"Тракия\" в участъка Ямбол – Бургас за всички МПС поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\" (АПИ).\r\nОбходен маршрут за МПС до 12 т по направлението Ямбол Бургас е път I-6 Петолъчката – Карнобат – Айтос – Бургас и обратно. Обходен маршрут за МПС над 12 тона по направлението Ямбол-Бургас е по път I-7 Ямбол – Елхово и по път II-79 Елхово – Болярово – Средец – Бургас.", "date": "2018.02.28", "title": "АПИ: Временно е ограничено движението по АМ \"Тракия\" в участъка Ямбол – Бургас за всички МПС поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494097/plovdiv-vav-vrazka-sas-slozhnite-meteorologichni-usloviya-vakantsiyata-na-uchenitsite-v-obshtina-karlovo-se-udalzhava.html", "text": "Във връзка със сложните метеорологични условия, ваканцията на учениците в община Карлово се удължава. Министерството на образованието и науката е отговорило с положително становище на искането на кмета на д-р Емил Кабаиванов за обявяване 28 февруари, 1 март и 2 март 2018 г. за неучебни дни за всички училища на територията на община Карлово. Това съобщиха от Общината.\r\nКъм настоящия момент зимната обстановка в общината е нормална. Няма затворени пътища и прекъснато електрозахранване. Поради натрупалата нова снежна покривка е създадена организация за извозване на снега от автобусните спирки на територията на град Карлово. Екипи от служители на общинска администрация почистват района на болницата, Медицинския център и Общинския пазар, площад „20-ти юли“, спирките и тротоарите. Работници разпръскват пясък и сол по улицата с продажба на мартеници и местата където има по-голям поток от пешеходци. Поддържа се постоянна връзка с кметовете на населени места и своевременно се реагира на подадените от тяхна страна сигнали. В действие са снегопочистващите машини.  Общинският щаб за зимно поддържане работи денонощно  и отново призовава гражданите да се съобразяват със зимната обстановка и натрупания сняг. Шофьорите да карат оборудвани за зимни условия автомобили и да се съобразяват със затруднената зимна обстановка. Поради очакваните ниски температури и опасност от заледяване, възрастните и болни хора да излизат от домовете си само при необходимост. \r\nПриканват се гражданите, собствениците на търговски обекти и фирмите да почистват тротоарите пред имотите си, за да се избегне опасността от инциденти. \r\nНа телефони 0335/54-555 и GSM 0896 686 704 могат да се подават сигнали за затруднена обстановка или инцидент.", "date": "2018.02.28", "title": "Пловдив: Във връзка със сложните метеорологични условия, ваканцията на учениците в община Карлово се удължава"}
{"url": "http://www.focus-news.net/news/2018/02/28/2494131/burgas-vremenno-e-ogranicheno-dvizhenieto-po-pat-iii-906-kableshkovo-burgas-poradi-obilen-snegovalezh-silen-vyatar-i-snegonavyavaniya.html", "text": "Временно е ограничено движението по път III-906 Каблешково – Бургас  поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.28", "title": "Бургас: Временно е ограничено движението по път III-906 Каблешково – Бургас  поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494134/haskovo-obshtina-dimitrovgrad-prodalzhava-svoyata-patriotichna-kampaniya-da-podaryava-na-grazhdanite-natsionalen-tribagrenik.html", "text": "Община Димитровград продължава своята патриотична кампания да подарява на гражданите си национален трибагреник. Това съобщиха от Общината. Родолюбивата инициатива ще се разшири тази година по пенсионерските клубове в общината, като всеки един от тях  ще получи като подарък от кмета Иво Димов националното знаме. За пета поредна година в навечерието на Националният празник на Република България община Димитровград поздравява своите граждани, които ползват административни услуги от общината, като им подарява трибагреник. Знамената ще се раздават в Общинският център за услуги и информация на гражданите в общинска администрация и в касовия салон на отдел \"Приходи\".\r\nПрипомняме, че всяка класна стая в училищата в община Димитровград и детските градини получиха през 2015г. знамена от кмета в навечерието на 3 март, за да израстват децата ни с чувство на национална принадлежност и самочувствие като българи.", "date": "2018.02.28", "title": "Хасково:  Община Димитровград продължава своята патриотична кампания да подарява на гражданите национален трибагреник"}
{"url": "http://www.focus-news.net/news/2018/02/28/2494135/varna-okrazhnata-prokuratura-protestira-predsrochno-osvobozhdavane-ot-zatvora-na-osaden-za-dve-krazhbi-na-obshto-okolo-2-kg-zlatni-nakiti-za-blizo-80-000-leva.html", "text": "Частен протест срещу определението на Варненския окръжен съд, с което е бил условно предсрочно освободен от затвора осъденият на 7 години лишаване от свобода при строг режим Александър Жеков, е внесла Окръжната прокуратура във Варна. Това съобщиха от Апелативна прокуратура – Варна. 37-годишният мъж бил признат за виновен от Районния съд в Провадия и в Исперих за две кражби на около 2 кг златни бижута в съучастие с други лица и след предварителен сговор. \r\nПървата кражба била извършена от Жеков и съучастниците му на 4 април 2010 г., като откраднатото възлизало на почти 80 000 лева. Втората „златна“ кражба е от 1 януари 2011 г. от дом в дългополско село и е за близо 15 000 лева. За двете деяния той получил общо  наказание 7 години лишаване от свобода, от които към момента на произнасянето на съда да бъде освободен предсрочно от  затвора, му остават да доизтърпи 3 години 1 месец и 18 дни. Срокът на неизтърпяното ефективно наказание Варненският окръжен съд определил като изпитателен срок.\r\nОкръжната прокуратура във Варна категорично не споделя изводите на първата съдебна инстанция, приела, че у лишения от свобода Александър Жеков е започнал процес на положителна личностна трансформация. В затвора Жеков спазвал правилника за вътрешния ред, не бил наказван и награждаван. Преценката за настъпила трайна промяна и постигната цел на наложеното му наказание не може да отчита само поведението му в контролираната среда на мястото за лишаване от свобода. Необходимо е да се отчетат тежестта на извършените престъпления, високата степен на обществена опасност, видът и броят на деянията му. Според Окръжната прокуратура във Варна  извън преценката на съда е останал и въпросът за превантивния ефект на наказанието, както и рисковете за обществото от допуснатото предсрочното освобождаване на осъдения. \r\nВлошеното здравословно състояние на 37-годишния Жеков не следва според прокуратурата да бъде пречка за изтърпяване на ефективното му наказание. То е било прекъсвано при необходимост от прегледи, а в затвора му са осигурени подходящи условия за пребиваване, съобразени със заболяването му.  \r\nПо протеста, с който се иска отмяна на определението на Варненския окръжен съд за допуснатото условно предсрочно освобождаване на Жеков от затвора, ще се произнесе в съдебно заседание Апелативният съд.", "date": "2018.02.28", "title": "Варна: Окръжната прокуратура протестира предсрочно освобождаване от затвора на осъден за две кражби на общо около 2 кг златни накити за близо  80 000 лева"}
{"url": "http://www.focus-news.net/news/2018/02/28/2494137/der-standard-balgarski-oligarh-be-osaden-za-izmami-za-miliardi.html", "text": "Български олигарх бе осъден за измами на стойност милиарди, отбелязва австрийският вестник Der Standard в статия, посветена на източването на КТБ в България. \r\nЧетвъртият опит се оказа успешен – няма болни, всички присъстват, а обвиненият за ръководител на престъпната група бивш мажоритарен собственик на банката КТБ Цветан Василев е редовно призован и няма уважителна причина да не се яви в съда, макар все още да се намира в сръбската столица Белград. \r\nВасилев избяга в Сърбия след срива на банката си през лятото на 2014 г. Исканията за екстрадиция бяха отхвърлени от съдилищата и Министерството на правосъдието в Белград. Но нито един от ключовите политици в София наистина не желае да види бившия олигарх в съдебната зала, обясняват експертите. Той се превърна в най-големия инвеститор в България след 2009 г. насам, когато Бойко Борисов застана начело на първия си кабинет, подчертават от редакцията.Тереза Герова", "date": "2018.02.28", "title": "Der Standard: Български олигарх бе осъден за измами за милиарди"}
{"url": "http://www.focus-news.net/news/2018/02/28/2494119/delyan-dobrev-gerb-na-savmestnoto-zasedanie-na-komisiite-po-energetika-i-za-kontrol-nad-sluzhbite-utre-e-pokanena-i-ginka-varbakova.html", "text": "На съвместното заседание на Комисиите по енергетика и за контрол над службите освен институциите сме поканили и представителя на купувача - Гинка Върбакова. Това каза пред журналисти в Народното събрание депутатът от ГЕРБ и председател на Комисията по енергетика Делян Добрев за искането на БСП да бъдат изслушани представители на Българската банка за развитие, предаде репортер на Агенция „Фокус“. „Надявам се да се отзове на утрешната среща, за да можем да си зададем всички въпросите“, коментира той. „Притеснението ни да каним банки е, че по този начин в известен смисъл нарушаваме и класифицирания документ от Министерски съвет, защото показваме кои са банките“, обясни Делян Добрев. „Ако БСП са толкова сигурни, че няма нищо секретно в документа - нека да го оповестят те, да кажат кои са банките, да поканят и трите банки, изброени в документа и тогава можем да ги поканим в комисия“, посочи депутатът от ГЕРБ. „Не можем да поканим само една, трябва да поканим и трите банки. Премиерът вчера каза, че банките са дали писма за намерения, но има Закон за банковата тайна и съм сигурен, че Министерски ще провери до колко документа може да се разсекрети и ако може - ще го разсекретят“, каза още Делян Добрев.\r\nБиляна ИВАНОВА", "date": "2018.02.28", "title": "Делян Добрев, ГЕРБ: На съвместното заседание на Комисиите по енергетика и за контрол над службите утре е поканена и Гинка Върбакова"}
{"url": "http://www.focus-news.net/news/2018/02/28/2494138/1-500-mashini-pochistvat-republikanskite-patishta-nay-tezhka-e-obstanovkata-v-severoztochna-balgariya-i-oblast-burgas.html", "text": "Близо 1 500 машини почистват републиканските пътища. Обработката на настилките продължава, за да се осигури безопасността на пътуването при зимни условия. Това съобщиха от пресцентъра на Агенция \"Пътна инфраструктура\". Най-усложнена е обстановката в Североизточна България - в областите Добрич, Русе, Разград и Силистра, и в област Бургас. Заради силен снеговалеж, бурен вятър и снегонавявания временно е спряно движението по АМ „Тракия“ в участъка от Ямбол - Бургас. Обходният маршрут за МПС до 12 т по направление Ямбол - Бургас е път I-6 Петолъчката – Карнобат – Айтос – Бургас и обратно. Обходният маршрут за МПС над 12 т по направление Ямбол - Бургас е по път I-7 Ямбол – Елхово и по път II-79 Елхово – Болярово – Средец – Бургас.\r\nПодбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Обходният маршрут е през Стара Загора - Нова Загора - Гурково. Ограничено е движението на МПС над 12 т по първокласния път I-6 от Твърдица до Бургас.\r\nБез ограничение е пътуването по автомагистралите „Хемус“, „Струма“, „Люлин“ и „Марица“.\r\nДунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на превозните средства над 12 т, пътуващи към ГКПП Дунав мост - Русе.\r\nПоради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин.\r\nВ област Добрич заради силния снеговалеж, вятър и снегонавявания е спряно движението на всички превозни средства по път I-9 Дуранкулак - Варна. На територията на област Варна е ограничено движението на МПС над 12 тона по път I-9 Старо Оряхово - Обзор и по път II-29 Варна - Добрич. За всички МПС е спрямо преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево. \r\nПроходът на Републиката е отворен за всички превозни средства. Затворени за всички МПС са проходите „Троянски“, „Дюлински“ и „Обзорски“. За МПС над 12 тона е ограничено движението през проходите „Ришки“, „Котленски”, „Айтоски“, „Петрохан“ и „Шипка“, а за камионите над 12 т с ремаркета и полуремаркета през „Печинско“, „Превала“ и „Рожен“. През „Твърдишки“ и „Вратник“ е ограничено движението на МПС над 10 т. \r\nАгенция „Пътна инфраструктура“ апелира шофьорите, ако не е спешно пътуването да отложат тръгването си до подобряване на метеорологичните условия в Северозточна България и Бургаска област. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "1 500 машини почистват републиканските пътища. Най-тежка е обстановката в Северозточна България и област Бургас"}
{"url": "http://www.focus-news.net/news/2018/02/28/2494141/namerenie-na-evn-balgariya-za-podavane-na-tsenovo-zayavlenie-do-kevr.html", "text": "В съответствие с нормативната уредба дружествата от групата на EVN България – “Електроразпределение Юг“, „EVN България Електроснабдяване“ и „EVN България Топлофикация“ ще внесат в КЕВР до края на месец март 2018 г. заявленията си за утвърждаване на нови цени на мрежови услуги, електрическа и топлинна енергия, които да са в сила от 01.07.2018 г. Заявленията ще се базират на Наредбата за регулиране на цените на електрическата енергия на КЕВР. Това съобщават от EVN България.\r\nКакто и досега, заявленията за нови цени ще следват основните принципи за сигурност на снабдяване, качество на обслужването, адекватна възвращаемост и покриване на оперативни разходи. Заявленията ще отразяват и наложените задължения на операторите на разпределителни мрежи по отношение на либерализирания пазар на електроенергия в България. \r\nВ случай, че до изтичане на срока за подаване на ценовите заявления (30 март 2018 г.) настъпят промени в нормативната рамка, те ще бъдат отразени от дружествата.", "date": "2018.02.28", "title": "Намерение на EVN България за подаване на ценово заявление до КЕВР"}
{"url": "http://www.focus-news.net/news/2018/02/28/2494136/d-r-emil-karaivanov-kmet-na-asenovgrad-kulminatsiyata-po-povod-osvobozhdenieto-shte-bade-poklonenieto-na-pametnika-na-praporshchik-georgiy-vasilievich-vishnyakov.html", "text": "Кулминацията по повод Освобождението ще бъде  поклонението на паметника на прапоршчик Георгий Василиевич  Вишняков и ритуала по вдигане на националното знаме. Това каза кметът на Асеновград  д-р Емил Караиванов в интервю за Агенция „Фокус“ по повод 3 март. „Асеновградчани всяка година достойно отбелязваме 3 март. Готови сме и тази година с интересна програма за националния празник в нашата община. Използвам и вашата трибуна да поканя всички на празника  да станат част от инициативите и преживяванията с нас“, каза д-р Караиванов. По думите му тържественото честване е започнало още на 23 февруари с изложба на патриотична тематика на възпитаниците на Георги Пройчев в Градска библиотека. „На 1 март е урокът по родолюбие в градска библиотека „Паисий Хилендарски“, а с рецитала си „Българийо, за тебе те умряха“ Виктория Стефанова ще ни припомни най-вдъхновяващите стихове за България. На 2 март е  концертът на квартет „Българка – Джуниър“, обясни кметът. По думите му на 3 март ще има и празнична програма на ансамбъл „Тракия“, а вечерта -  концерт на Виевската фолклорна група и празнична заря. \r\nДеница КИТАНОВА", "date": "2018.02.28", "title": "Д-р Емил Караиванов, кмет на Асеновград: Кулминацията по повод Освобождението ще бъде  поклонението на паметника на прапоршчик Георгий Василиевич Вишняков"}
{"url": "http://www.focus-news.net/news/2018/02/28/2494139/burgas-izlozhbata-140-godini-svobodna-balgariya-shte-bade-otkrita-na-2-mart-v-kulturen-tsentar-morsko-kazino.html", "text": "На 2 март (петък) от 18.00 часа в Културен център \"Морско казино\" в Бургас, зала \"А. Г. Коджакафалията\", ще бъде открита изложбата \"140 години свободна България\" . В нея участват със свои експонати Регионален исторически музей - Бургас, Държавен архив - Бургас, Регионална библиотека \"П. К. Яворов\", БХГ \"Петко Задгорски\". Това съобщиха от пресцентъра на Община Бургас.\r\nИсторическият музей ще представи информационни табла със заглавие \"Пътят към свободата. Освобождението на България и Бургаският край.\" Те са 11 на брой и дават информация за историята на Руско-турската война от 1877-1878 г., по-големите боеве при Плевен и Стара Загора, Шипка, Търново, формирането на българското опълчение, освобождението на Бургас, \"Летящия отряд\" на полк. Лермонтов и учредяването на първата бургаска община. Освен това във витрини ще бъдат подредени предмети от фонда на музея, свързани с освободителните борби - отличия, удостоверения за носене на медали, книги, илюстровани хроники от войната и лични вещи на опълченци от Бургаския край.\r\nРегионалната библиотеката ще покаже интересни книжни издания, посветени на Освобождението, грамофонни плочи с гласовете на известни артисти от фонда на библиотеката, тефтерчето на Васил Левски - дар от Националната библиотека \"Св. св Кирил и Методий\" - качено на електронен носител, албуми с гравюри и картини за Руско-турската  война и др.\r\nВ общата изложба, посветена на 140 г. от Освобождението на града и България, Държавен архив - Бургас ще участва с оригинални документи и снимки. Документите са от фонда на Община Бургас и илюстрират организираните от нея празнични събития, с които гражданите отбелязват двете дати.\r\nАрхивът ще представи и документи във връзка с отбелязването на 25-та годишнина от Освобождението с точните текстове на телеграмите, изпратени до българския княз и до граф Игнатиев. Ще се експонират и оригинални снимки на български възрожденци, участвали активно в освободителните борби.\r\nБургаска художествена галерия \"Петко Задгорски\" участва в изложбата с картини на известните художници Пенчо Балкански, Стоян Цанев, Петко Задгорски, Елка Захариева, Руси Стоянов и Роланд Шнеевайс.", "date": "2018.02.28", "title": "Бургас: Изложбата \"140 години свободна България\" ще бъде открита на 2 март в Културен център \"Морско казино\""}
{"url": "http://www.focus-news.net/news/2018/02/28/2494143/sport-uefa-smeni-formata-na-evropeyskite-turniri.html", "text": "УЕФА наложи промени във формата на Шампионска лига и Лига Европа, които ще влязат в сила от следващия сезон. В групите на най-престижния европейски клубен турнир вече ще влизат директно 26 отбора. Това ще са двамата победители от последния сезон на Шампионска лига и Лига Европа, по четири тима от Испания, Германия, Англия и Италия, по два от Франция и Русия, както и шампионите на Португалия, Украйна, Белгия и Турция. Шампионът на Чехия също може да намери място директно в групите, ако победителят в Шампионска лига се е класирал и от вътрешното си първенство. \r\nНова важна промяна е, че всеки отбор, който участва в квалификациите на Шампионска лига, ще има възможност да играе в Лига Европа при отпадане. Това означава, че дори българският шампион да бъде отстранен още от първия си съперник, той ще продължи във втората по сила европейска надпревара. \r\nВенцислав ДРАГОМАНОВ", "date": "2018.02.28", "title": "Спорт: УЕФА смени формата на Европейските турнири"}
{"url": "http://www.focus-news.net/news/2018/02/28/2494121/zoran-zaev-v-intervyu-za-britanski-vestnik-makedoniya-i-gartsiya-se-priblizhavat-kam-reshavane-na-spora-za-imeto-ne-e-neobhodima-promyana-na-konstitutsiyata.html", "text": "В интервю за британския вестник The Financial Times министър-председателят на Македония Зоран Заев заяви, че Скопие и Атина се приближават към решение на дългогодишния спор за името, и че въпросът може да бъде затворен преди началото на срещата на върха на НАТО, която ще се проведе през юли в Брюксел. Съгласно думите му, не е необходима промяна в Конституцията на Македония, за каквато настоява Гърция, отбелязва Радио „Свободна Европа“ в местната си редакция. \r\n„Във всеки случай промяната на Конституцията няма да бъде окончателна гаранция, защото някое следващо правителство може да промени Основния закон в бъдеще\", отбеляза Заев.\r\nСъщевременно премиерът на югозападната ни съседка бе категоричен, че предложението Нова Македония е неприемливо, но за другите четири имена - Македония (Скопие), Северна Македония, Горна Македония и Вардарска Македония, може да се преговаря. Що се отнася до подкрепата на опозицията за евентуална сделка с Гърция, Заев отбелязва, че и в двете страни има много национализъм, критика, хора и групи, които са против него.Тереза Герова", "date": "2018.02.28", "title": "Зоран Заев в интервю за британски вестник: Македония и Гърция се приближават към решаване на спора за името, не е необходима промяна на Конституцията"}
{"url": "http://www.focus-news.net/news/2018/02/28/2494145/veliko-tarnovo-sredno-uchilishte-emiliyan-stanev-otbelyaza-36-godishninata-si-i-111-godini-ot-rozhdenieto-na-imenitiya-pisatel.html", "text": "С поредица от разнообразни събития в Средно училище „Емилиян Станев“ във Велико Търново отбелязаха 36-годишнината от основаването на учебното заведение. Кулминация на проявите бе днешният празничен концерт, по време на който талантливи ученици показаха завидни певчески, музикални и танцувални умения. Културната програма бе посветена и на патрона на училището Емилиян Станев, който освен именит писател е и почетен гражданин на Велико Търново. Това съобщиха от Община Велико Търново\r\nЗаместник-кметът Снежана Данева-Иванова приветства училищното ръководство, педагогическия екип и служителите, учениците и гостите, уважили тържеството. Тя ги поздрави от името на кмета на Велико Търново Даниел Панов. От името на Община Велико Търново подарък за училищната библиотека бе литературна поредица от романи „Хари Потър“, приета от директора Кина Котларска. \r\nСнежана Данева-Иванова посочи, че през годините СУ „Емилиян Станев“ се е утвърдило като еталон за качествено образование, а с многобройните си постижения учениците издигат авторитета на старопрестолния град. Поздравления бяха получени и от председателя на Общинския съвет Венцислав Спирдонов.\r\nОсвен тържествени концерт, празничната програма включваше още изложби, откриване на ново мозаечно платно, литературни четения и драматизации по произведения на Емилиян Станев, спортни състезания и др.", "date": "2018.02.28", "title": "Велико Търново: Средно училище „Емилиян Станев“ отбеляза 36-годишнината си и 111 години от рождението на именития писател"}
{"url": "http://www.focus-news.net/news/2018/02/28/2494133/api-ogranicheno-e-dvizhenieto-po-pat-ii-37-batak-dospat-za-mps-nad-12-t-s-remarketa-i-poluremarketa-vsichki-ostanali-mps-tryabva-da-se-pridvizhvat-zadalzhitelno-s-verigi.html", "text": "Ограничено е движението по път II-37 Батак-Доспат за МПС над 12 т с ремаркета и полуремаркета, всички останали МПС трябва да се придвижват задължително с вериги. Това съобщиха от пресцентъра на Агенция \"Пътна инфраструктура\" (АПИ). Възстановено е тежкотоварното движение в участъка Пещера - Батак.", "date": "2018.02.28", "title": "АПИ: Ограничено е движението по път II-37 Батак-Доспат за МПС над 12 т с ремаркета и полуремаркета, всички останали МПС трябва да се придвижват задължително с вериги"}
{"url": "http://www.focus-news.net/news/2018/02/28/2494149/stara-zagora-29-moneti-ot-rimskata-epoha-na-rannoto-srednovekovie-i-antichen-prasten-sa-namereni-i-izzeti-ot-imoti-na-51-godishen-mazh-v-grada.html", "text": "29 монети от римската епоха на ранното Средновековие и античен пръстен са намерени и иззети от имоти на 51-годишен мъж в града. Това съобщиха от ОДМВР-Стара Загора. Специализирана полицейска операция за противодействие на престъпленията, свързани с културно-историческа ценности е проведена вчера от служители на сектор \"Противодействие на криминалната престъпност\" в ОДМВР. В хода на акцията са претърсени два имота, ползвани от 51-годишен мъж от областния град, където са намерени монетите и античния пръстен.  Образувано е досъдебно производство по чл. 278, ал.6 и чл.278а, ал.1 от НК. Мъжът е задържан за срок до 24 часа. Работата по случая продължава.", "date": "2018.02.28", "title": "Стара Загора: 29 монети от римската епоха на ранното Средновековие и античен пръстен са намерени и иззети от имоти на 51-годишен мъж в града"}
{"url": "http://www.focus-news.net/news/2018/02/28/2494148/dobrovolnoto-formirovanie-na-obshtina-alfatar-e-osigureno-s-20-hil-lv-ot-darzhavniya-byudzhet-prez-2018-g.html", "text": "Доброволното формирование  на Община Алфатар е осигурено с 20 хил. лв. от държавния бюджет през 2018 г. Това съобщиха от пресцентъра на Община Алфатар. Доброволното формирование за предотвратяване и овладяване на бедствия, пожари и извънредни ситуации и за отстраняване на последиците от тях на Община Алфатар е регистрирано в Регистъра на Доброволните формирования на ГД ПБЗН през ноември 2016г. в състав от 20 човека. През 2016 г. и 2017 г. доброволците преминаха обучение по два от задължителните модули за първоначално обучение. През 2018 г. ще преминат обучение по третия модул – „Оказване на първа долекарска помощ”.\r\nСредствата предвидени за осигуряване на ДФ-Алфатар са във връзка с Решение №286/22.05.2017г. на Министерски съвет за приемане на стандарти за делегираните от държавата дейности с натурални и стойностни показатели  през 2018г., както следва:\r\n- за обучение – 1000лв;\r\n- за застраховка срещу злополука – 3000лв;\r\n- за екипировка на доброволците, в т.ч. облекло и ботуши, колан и каска, ръкавици – 16 000лв.\r\nНа 20 февруари 2018 г. чрез Националното сдружение на общините в Р България Доброволното формирование получи дарение, предоставено от Федерална служба за гражданска защита на Конфедерация Швейцария: 20 униформени якета, 20 специални колани и 20 униформени шапки; 15 униформени гащеризони; 10 униформени панталони и 10 пуловери; 5 гумирани панталони за  наводнение, 5 якета за  наводнение и 5 шапки за наводнение.\r\nПрез 2017 г. доброволците участваха в дейности по предотвратяване и овладяване на бедствия, пожари и извънредни ситуации и за отстраняване на последиците от тях, както следва: \r\n-извършване на неотложни работи при усложнени зимни условия – на територията на цялата община в периода 06.01-12.01.2017 г.  \r\n-ограничаване и ликвидиране на пожари – общо 15 участия, от които пожарогасене на запалени сухи треви, пасища и мери, и стърнища - 10 участия; \r\n-подпомагане на екипите на РС ПБЗН Силистра при извършване на пожарогасене на запалени сгради в населените места на общината – 5 участия.\r\nПри изпълнение на дейностите е използван специализиран автомобил „Бедфорд” – собственост на общината, както и високопроходими автомобили – УАЗ, Лада Нива, Ситроен Джъмпер и Форд ”Транзит”, собственост на общината.\r\nВ община Алфатар няма участък за „Пожарна безопасност и защита на населението”. Доброволното формирования е единствената възможност за бърза и своевременна реакция при възникване на пожар, бедствие и извънредна ситуация на територията на общината, до пристигане на специализираните eкипи на РС ПБЗН Силистра. \r\nИ към настоящия момент предвид усложнената зимна обстановка доброволците са в пълна готовност и оказват съдействие на бедстващи и нуждаещи се хора на територията на цялата община. Основният проблем е осигуряване на достъп до населените места, с приоритет за болните на хемодиализа, които се извозват по график до МБАЛ Силистра.\r\nКметът на община Алфатар издава заповед за участие на доброволното формирование в дейности за предотвратяване и овладяване на бедствия, пожари и извънредни ситуации и за отстраняване на последиците от тях.", "date": "2018.02.28", "title": "Доброволното формирование  на Община Алфатар е осигурено с 20 хил. лв. от държавния бюджет през 2018 г."}
{"url": "http://www.focus-news.net/news/2018/02/28/2494146/reuters-sasht-tvardyat-che-rusiya-narushava-zadalzhenieto-si-da-sdarzha-siriya-v-upotrebata-na-himichesko-orazhie.html", "text": "Старши служител на САЩ по разоръжаването заяви в сряда, че Русия е нарушила ангажиментите си като гарант за унищожаването на запасите от химическо оръжие в Сирия и предотвратяване на използването им от правителството на президента Башар Асад, предава Reuters.\r\nРобърт Ууд, посланик на САЩ по разоръжаването при Конференцията по разоръжаването в Женева, заяви пред журналисти в швейцарския град: „Русия е на грешната страна на историята по отношение на използването на химическо оръжие в Сирия\". Съответното му изявление бе направено малко преди руският външен министър Сергей Лавров да се обърне към форума. Тереза Герова", "date": "2018.02.28", "title": "Reuters: САЩ твърдят, че Русия нарушава задължението си да сдържа Сирия в употребата на химическо оръжие"}
{"url": "http://www.focus-news.net/news/2018/02/28/2494142/prezidentat-rumen-radev-potvardi-interesa-na-balgariya-za-po-tyasno-satrudnichestvo-s-iran-v-sferata-na-ikonomikata-energetikata-i-nauchniya-obmen.html", "text": "Задълбочаването на партньорството с Иран в сферите на икономиката и енергетиката е от интерес за България, Югоизточна Европа и Европейския съюз и като председател на Съвета на ЕС България ще работи за насърчаването на политическия диалог за постигане на конкретни резултати от взаимен интерес. Това заяви президентът Румен Радев на срещата си на „Дондуков“ 2 с министъра на външните работи на Иран д-р Мохаммад Джавад Зариф, който е на посещение в България, съобщиха от прессекретариата на държавния глава. Обща бе оценката, че договореностите по Съвместния всеобхватен план за действие по иранската ядрена програма и изпълнението от Иран на поетите ангажименти, създават нови възможности за развитие на отношенията на ЕС с Техеран, както и на традиционно добрите връзки между България и Иран. „Готови сме за диалог за подобряване на транспортната свързаност, енергийната диверсификация и увеличаване на взаимните инвестиции, туризма и научния обмен“, заяви президентът Радев. Развитието на информационните технологии в Иран и на фармацията с използването на нанотехнологии също разширява обхвата на потенциалното сътрудничество с България, посочи Мохаммад Джавад Зариф. \r\nОрганизирането на съвместни бизнес и туристически форуми, които да насърчат контактите между деловите среди от двете държави, както и облекчаването на издаването на визи, бяха откроени като възможност за активизиране на икономическия и културен обмен. \r\nПродължаване на международните усилия за противодействие на терористичната дейност на „Ислямска държава“ и постконфликтното възстановяване на региона на Близкия Изток, също бяха обсъдени по време на срещата. Иранският външен министър отбеляза възможността строителни компании от страната ни да участват в този процес.", "date": "2018.02.28", "title": "Президентът Румен Радев потвърди интереса на България за по-тясно сътрудничество с Иран в сферата на икономиката, енергетиката и научния обмен"}
{"url": "http://www.focus-news.net/news/2018/02/28/2494152/turtsiya-rekordno-uvelichenie-na-vanshnotargovskiya-defitsit-prez-yanuari-skok-sas-109.html", "text": "През януари е регистрирано ново рекордно увеличение на външнотърговския дефицит на Турция, в сравнение със същия месец на 2017 година, пише вестник „Джумхуриет”. По данни на Комитета за статистика на Турция, месечният износ се е увеличил с 10.7% и възлиза на близо 12.5 млрд. ЩД, а вносът – с цели 38% и е над 21.5 млрд. ЩД. По този начин скокът на външнотърговския дефицит на Турция е 108.8%, като само за първия месец на годината възлиза на над 9 млрд. ЩД. През януари 2017 година съотношението износ-внос е било 72.1%, а през януари 2018 година пада на 57.9%. \r\nНай-голямо е увеличението на износа на Турция за страните от ЕС – с над 23% и е за над 6.5 млрд. ЩД. В сравнение с януари 2017-та, делът на ЕС в турския износ нараства от 47% на 52.3% през януари т.г. Износът само за Германия през миналиая месец е за над 1,3 млрд. ЩД. Във вноса на Турция през януари на първо място е Китай с близо 2.2 млрд. ЩД, следва Русия с над 2 млрд. ЩД, Германия – с над 1.6 млрд. ЩД и САЩ – над 1.1 млрд. ЩД. Георги Димов", "date": "2018.02.28", "title": "Турция: Рекордно увеличение на външнотърговския дефицит през януари – скок със 109%"}
{"url": "http://www.focus-news.net/news/2018/02/28/2494147/veliko-tarnovo-28-mi-fevruari-e-neucheben-za-obshtina-pavlikeni.html", "text": "28-ми февруари е неучебен за общините Свищов и Павликени. Това съобщиха за Радио „Фокус“ – Велико Търново от общинските администрации. Причината е влошената зимна обстановка. Тя наложи преустановяване на учебните занятия във всички училища в двата региона.\r\n1 и 2 март са неучебни дни за всички училища във Велико Търново и общината. За улеснение на родителите и предвид техните служебни ангажименти, детските градини във Велико Търново ще работят без прекъсване на 1 и 2 март. Осигурено е оптималното отопление на всички сгради, почистени са подходите към входовете им.\r\n1 и 2 март са обявени за неучебни дни и за училищата на територията на Община Горна Оряховица. Детските градини и детските ясли ще работят с нормален режим.\r\nНадежда КРЪСТЕВА", "date": "2018.02.28", "title": "Велико Търново: 28-ми февруари е неучебен за община Павликени"}
{"url": "http://www.focus-news.net/news/2018/02/28/2494150/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Няма затворени пътища от републиканската пътна мрежа. Забранено е движението на автомобили над 12 тона с ремаркета и полуремаркета през проходите Рожен, Превала и Печинско, както и по направленията Батак – Доспат, Доспат – Борино – Девин, Девин – Михалково, Превала – Пампорово – Стойките. По пътя Рожен – Лъки и Момчиловци – местност „Момина вода“ остава ограничението за движение с вериги, а товарните автомобили трябва да са без ремаркета и полуремаркета. През нощта е получен сигнал за лавина – свлечен на пътното платно сняг в района на Свети Панталеймон. Екипи на Пътната служба ра разчистили снега за около 50 минути и пътят е проходим. Няма сигнали за закъсали автомобили през нощта.\r\nВ Смолян пътните настилки по централните улици в града са заснежени, но почистени, второстепенните улици са заснежени. Автомобилният трафик е малко по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.28", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/28/2494130/v-1103-uchilishta-v-stranata-dnes-ne-se-provezhdat-uchebni-zanyatiya.html", "text": "Поради влошените метеорологични условия и пътна обстановка в страната, към 12.00 часа днес не се провеждат учебни занятия в 1103 училища. Това съобщиха от пресцентъра на Министерство на образованието и науката. Най-много – 122 и 121 училища, са затворени в областите Бургас и Варна. В област Плевен и област Кърджали – по 84 училища, а в област Русе – 70. В област Перник няма да се провеждат учебни занятия само в ОУ „Св. Иван Рилски“. В областите Ямбол и Кюстендил няма да се учи в по 3 училища, в област София-регион - в 4 училища. \r\nПо области:\r\nОбласт Благоевград, община Якоруда – 5 училища.\r\nОбщина Бургас – 122 училища.\r\nОбласт Варна – 121 училища.\r\nОбласт Велико Търново, общините Свищов и Павликени – 17 училища.\r\nОбласт Видин – 10 училища.\r\nОбласт Враца – 54 училища.\r\nОбласт Добрич – 68 училища.\r\nОбласт Кърджали – 84 училища.\r\nОбласт Кюстендил, община Бобов дол – 3 училища.\r\nОбласт Ловеч – 6 училища.\r\nОбласт Монтана – 22 училища.\r\nОбласт Пазарджик – 11 училища.\r\nОбласт Перник – 1 училище – ОУ „Св. Иван Рилски“.\r\nОбласт Плевен – 84 училища.\r\nОбласт Пловдив – 35 училища.\r\nОбласт Разград – 59 училища.\r\nОбласт Русе – 70 училища.\r\nОбласт Силистра – 45 училища.\r\nОбласт Сливен – 31 училища.\r\nОбласт Смолян – 51 училища.\r\nОбласт София-регион, община Етрополе – 4 училища.\r\nОбласт Стара Загора – 68 училища.\r\nОбласт Търговище – 50 училище.\r\nОбласт Хасково, общини Ивайловград, Тополовград и Стамболово – 14 училища.\r\nОбласт Шумен – 65 училища.\r\nОбласт Ямбол – 3 училищата.", "date": "2018.02.28", "title": "В 1103 училища в страната днес не се провеждат учебни занятия"}
{"url": "http://www.focus-news.net/news/2018/02/28/2494144/inzh-daniel-panov-nsorb-podkrepyame-programata-za-energiyna-efektivnost-tya-tryabva-da-bade-prodalzhena.html", "text": "Подкрепяме програмата за енергийна ефективност, тя трябва да бъде продължена. Това каза на пресконференция председателят на Управителния съвет на Националното сдружение на общините в Р България и кмет на Община Велико Търново инж. Даниел Панов, предаде репортер на Агенция „Фокус“. „През миналата година са осигурени повече средства, както за образование и социални услуги, така и за общинска администрация. Общинските болници оказват здравна помощ за над 2,5 млн. български граждани. Това са 40 общински болници, които са в затруднено финансово състояние. 15% се увеличиха средствата за делегираните дейности на общините. 6,5% се увеличиха капиталовите разходи, 5% се увеличиха средствата за местни дейности, като 22% за образование и 16% за здравеопазване, 9% беше увеличен стандартът за общинските администрации. От 2010 г. стандартът за общинските администрации не беше бутан“, коментира Панов и уточни, че с Министерството на здравеопазването са успели да постигнат определени политики. „Над 117 клинични пътеки ще бъдат увеличени. Ще бъдат запазени болниците в отдалечените райони. Една от интересните теми е енергийната ефективност на многофамилните жилищни сгради. От 1 февруари 2016 г. до декември 2016 г. имахме предложения тази програма да стартира. Подкрепяме тази програма. Тя трябва да бъде продължена“, каза още Даниел Панов. \r\nСилвия Георгиева, която е изпълнителен директор на НСОРБ заяви, че тази година се очаква много силен строителен сезон във всички общини. \r\nЛюба АЛЕКСИЕВА", "date": "2018.02.28", "title": "Инж. Даниел Панов, НСОРБ: Подкрепяме програмата за енергийна ефективност, тя трябва да бъде продължена"}
{"url": "http://www.focus-news.net/news/2018/02/28/2494153/s-ogromno-mnozinstvo-parlamentat-prie-promenite-v-zakona-za-selskostopanska-akademiya.html", "text": "С огромно мнозинство, без нито един глас против, промените в Закона за Селскостопанска академия бяха приети на второ гласуване в пленарна зала. Това съобщиха от пресцентъра на Селскостопанска академия. 3 са основните промени. Първата е свързана с начина на финансиране, което е ключово за дейността на ССА. Преминава се към автономен бюджет. \r\nВтората промяна е по отношение състава на Управителния съвет, който ще бъде само от хабилитирани учени от Селскостопанска академия. \r\nТретата е структурна промяна, която засяга държавните предприятия към ССА. Създава се едно Държавно предприятие „Научно- производствен център“, което ще обедини 15 от сега съществуващите. Държавните предприятия: Опитна станция по бубарство и земеделие-Враца, Опитна станция по земеделие - Средец, Опитна станция по земеделие -Търговище, Опитна станция по животновъдство и земеделие - Смолян се преобразуват в научни центрове. Експерименталните бази Троян и Шумен преминават към съответните институти.", "date": "2018.02.28", "title": "С огромно мнозинство парламентът прие промените в Закона за Селскостопанска академия"}
{"url": "http://www.focus-news.net/news/2018/02/28/2494151/dobrich-v-oblastta-se-patuva-pri-tezhki-zimni-usloviya-samo-po-tri-napravleniya.html", "text": "В област Добрич се пътува при тежки зимни условия само по три направления, по информация на дежурния в Областния съвет за сигурност към 13,00 часа, предаде кореспондентът на Радио „Фокус” – Варна. Ограничено е движението на МПС до 3 тона по направленията от Добрич за Варна, Генерал Тошево и Балчик. По тези пътни отсечки се пътува при изключително тежки зимни условия. Продължава снеговалежът, който е интензивен, духа умерен до силен вятър, има виелици и снегонавявания. Снежната покривка е 22 см. Температурата на въздуха е минус 9 градуса. Няма населени места без ток. С нарушено водоснабдяване са в Община Шабла – Горун и Тюленово, в Община Каварна – Поручик Чунчево, Хаджи Димитър и Камен бряг. \r\nЖулиета НИКОЛОВА", "date": "2018.02.28", "title": "Добрич: В областта се пътува при тежки зимни условия само по три направления"}
{"url": "http://www.focus-news.net/news/2018/02/28/2494157/za-ratifikatsiya-e-predlozheno-sporazumenieto-s-yunesko-za-prodalzhavane-deynostta-na-regionalniya-tsentar-za-opazvane-na-nematerialnoto-kulturno-nasledstvo-v-yugoiztochna-evropa.html", "text": "Министерският съвет предлага на Народното събрание да ратифицира подписаното през ноември 2017 г. Споразумение между правителството на България и Организацията на обединените нации за образование, наука и култура (ЮНЕСКО) относно продължаване дейността на Регионалния център за опазване на нематериалното културно наследство в Югоизточна Европа в София като Център под егидата на ЮНЕСКО. Това съобщиха от правителствената информационна служба.\r\nПостигнатите договорености утвърждават позицията на България като водеща страна в сферата на нематериалното културно наследство в региона, както и сред страните, подписали Конвенцията на ЮНЕСКО за опазване на нематериалното културно наследство. Те допринасят и за насърчаване на започналите процеси по изграждане на мрежи от експерти и провеждането на различни съвместни инициативи в страните от Югоизточна Европа.", "date": "2018.02.28", "title": "За ратификация е предложено споразумението с ЮНЕСКО за продължаване дейността на Регионалния център за опазване на нематериалното културно наследство в Югоизточна Европа"}
{"url": "http://www.focus-news.net/news/2018/02/28/2494158/pravitelstvoto-predlaga-ratifikatsiyata-na-izmenenie-na-konventsiyata-za-mezhdunarodno-grazhdansko-vazduhoplavane.html", "text": "Правителството предлага на Народното събрание да ратифицира изменения на Конвенцията за международно гражданско въздухоплаване. Те се отнасят до увеличаване на числеността на Съвета и на Въздухоплавателната комисия на Международната организация за гражданско въздухоплаване (ИКАО). Това съобщиха от правителствената информационна служба. Съветът и Въздухоплавателната комисия са двата най-важни избираеми органа, от които зависи работата на ИКАО по създаването и изпълнението на стандартите и препоръчителните практики в областта на гражданската авиация, приложими в световен мащаб. Увеличаването на числения състав на основните органи на ИКАО благоприятства за избирането и на по-малките страни, когато те се кандидатират като представители на регион, излъчени на ротационен принцип.", "date": "2018.02.28", "title": "Правителството предлага ратификацията на изменение на Конвенцията за международно гражданско въздухоплаване"}
{"url": "http://www.focus-news.net/news/2018/02/28/2494159/kyustendil-obshtinskiyat-savet-shte-razgleda-predlozheniya-za-normativni-dokumenti-i-vatreshni-kompensirani-promeni-po-byudzheta.html", "text": "Общинският съвет в Кюстендил ще разгледа предложения за нормативни документи и вътрешни компенсирани промени по бюджета. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. Заседанието ще започне от 14.00 часа в залата на Община Кюстендил. Предварителният дневен ред включва 31 точки. Съветниците ще разгледат предложения за приемане на  правилник за устройството и дейността на Обединен детски комплекс, на общинска стратегия за подкрепа за личностно развитие на децата и учениците, на годишна програма за развитие на читалищната дейност през 2018 година. Ще бъде разгледан ежегоден доклад за 2017 година за изпълнението на Общият устройствен план. Включено е и предложение за изменение структурата на общинска администрация. Съветниците трябва да изберат свой представител за предстоящото редовно заседание на Общо събрание на Асоциация по ВиК на обособената територия. Внесено е и предложение за дейността и управлението на създадения фонд за подкрепа на местни инициативи. Предлагат се и вътрешни компенсирани промени по бюджета на Община Кюстендил за 2018 година.\r\nВенцеслав ИЛЧЕВ", "date": "2018.02.28", "title": "Кюстендил: Общинският съвет ще разгледа предложения за нормативни документи и вътрешни компенсирани промени по бюджета"}
{"url": "http://www.focus-news.net/news/2018/02/28/2494154/gabrovo-spreni-sa-avtobusite-kam-varna-i-svishtov-poradi-uslozhnenata-zimna-obstanovka.html", "text": "Спрени са автобусите от Габрово към Варна и Свищов поради усложнената зимна обстановка. Това съобщиха за Радио „Фокус“ – Велико Търново от Община Габрово. Обстановката в община Габрово остава усложнена предвид новия снеговалеж. Височината на снежната покривка в централна градска част е 40-45 см. Обработва се градската пътна мрежа с цялата налична техника. Почистват се и се обработват пътните участъци към селата. Предвид усложнената зимна обстановка, градските линии се движат със закъснения.Топлоподаването е нормално.\r\nПроходът Шипка е проходим при зимни условия, пътното платно е заснежено и обработено. Височината на снежната покривка е около 80 см, температурата – минус 17 градуса. Видимостта е до 100 м. Остава в сила забраната за движение на МПС с обща маса над 12 тона. Пътищата за гр. Севлиево, Трявна, Дряново са заснежени и обработени, проходими при зимни условия.\r\nВремето в курортен комплекс Узана е облачно, вали слаб сняг. Температурата е минус 12, снежната покривка е 80 см., има навявания. Видимостта е до 100 м. Пътят се почиства, има навявания, проходим е при зимни условия.\r\nЛуиза ТРАНЧЕВА", "date": "2018.02.28", "title": "Габрово: Спрени са автобусите към Варна и Свищов поради усложнената зимна обстановка"}
{"url": "http://www.focus-news.net/news/2018/02/28/2494116/delyan-dobrev-gerb-nyama-nuzhda-ot-anketna-komisiya-za-chez-tova-sa-samo-dopalni-razhodi-za-narodnoto-sabranie.html", "text": "Няма нужда да се правят извънредни анкетни комисии в Народното събрание, защото си има постоянно действащи комисии, които се занимават с темата. Това каза пред журналисти в Народното събрание депутатът от ГЕРБ и председател на Комисията по енергетика Делян Добрев за внесеното от БСП предложение за създаване на Временна анкетна комисия за сделката за ЧЕЗ, предаде репортер на Агенция „Фокус“. „Има си Комисия по енергетика и Комисия за контрол над службите“, коментира той. „Утре ни е първото заседание, поканени са всички, то ще се предава пряко по сайта на Народното събрание“, посочи Делян Добрев. „Не виждам смисъл от извънредна комисия, това ще означава само допълнителни разходи за Народното събрание“, заяви депутатът от ГЕРБ.\r\nБиляна ИВАНОВА", "date": "2018.02.28", "title": "Делян Добрев, ГЕРБ: Няма нужда от анкетна комисия за ЧЕЗ, това са само допълни разходи за Народното събрание"}
{"url": "http://www.focus-news.net/news/2018/02/28/2494162/ebvr-shte-konsultira-mosv-po-op-okolna-sreda-2014-2020.html", "text": "Правителството одобри проект на Споразумение между Министерството на околната среда и водите на България и Европейската банка за възстановяване и развитие за предоставяне на помощни услуги при изпълнение на проекти. Това съобщиха от правителствената информационна служба. Документът предвижда МОСВ да получи консултантски услуги за актуализация на предварителна оценка на финансови инструменти и инвестиционна стратегия за финансови инструменти по Оперативна програма „Околна среда 2014-2020 г.“. Така на МОСВ ще бъде оказано съдействие за проучване на по-широк кръг от възможности за финансиране, включително анализ на възникнали промени в пазарните условия след 2014 г., по отношение прилагането на финансови инструменти по оперативната програма. Предвижда се и актуализиране на изготвените инвестиционни стратегии по приоритетни оси 1 „Води“ и 2 „Отпадъци“ и изготвяне на инвестиционна стратегия по приоритетна ос 5 „Подобряване качеството на атмосферния въздух“, чрез които да се подпомогнат усилията на страната за насърчаване участието на инвеститори и финансови институции от частния сектор в екологични проекти.\r\nПроектът е изготвен в изпълнение на меморандума от 2017 г. между българското правителство и банката за партньорство и подкрепа в усвояването на европейските структурни и инвестиционни фондове.", "date": "2018.02.28", "title": "ЕБВР ще консултира МОСВ по ОП „Околна среда 2014-2020“"}
{"url": "http://www.focus-news.net/news/2018/02/28/2494165/savetat-na-es-po-okolna-sreda-shte-obsadi-vazmozhnostite-za-sashtestveno-povishavane-upotrebata-na-retsiklirani-plastmasi.html", "text": "Министерският съвет одобри позицията на България за редовното заседание на Съвета на ЕС по околна среда, което ще се проведе на 5 март в Брюксел. Това съобщиха от правителствената информационна служба.\r\nВ дневния ред на заседанието са предвидени две теми, по които министрите ще обменят мнения. По отношение на „позеленяването” на Европейския семестър ще бъде обсъдено как Съветът по околна среда би могъл да даде тласък на собствения си дневен ред за по-добро интегриране и изпълнение в областта на околната среда. В допълнение, министрите ще обсъдят как доказаният потенциал на политиките в областта на околната среда за генериране на работни места и растеж посредством зелени устойчиви инвестиции и финанси да залегне в бъдещите финансови перспективи на ЕС.\r\nВтората тема за дискусия е относно т. нар. Мини пакет за кръгова икономика, съдържащ съобщения на Европейската комисия по изпълнението на Плана за действие за кръгова икономика. Държавите членки ще обсъдят какъв би бил най-добрият подход за съществено повишаване употребата на рециклирани пластмаси и последващо повишаване възможностите за печалба от пазара на вторнични суровини в ЕС, както и какви мерки на равнище ЕС могат да осигурят икономически стимули за бизнеса за разработване на по-устойчиви пластмасови продукти.", "date": "2018.02.28", "title": "Съветът на ЕС по околна среда ще обсъди възможностите за съществено повишаване употребата на рециклирани пластмаси"}
{"url": "http://www.focus-news.net/news/2018/02/28/2494163/odobren-e-memorandum-za-sazdavaneto-na-shtaba-na-mnogonatsionalnata-brigada-yugoiztok.html", "text": "Правителството одобри проекта на меморандум между министерствата на отбраната на Румъния, България, Канада, Германия, Унгария, Италия, Люксембург, Холандия, Полша, Португалия и Испания, Генералния щаб на Турция и Щаба на Върховното главно командване на Съюзните сили в Европа за създаването, функционирането, окомплектоването с личен състав, финансирането, администрирането и поддръжката на Щаба на многонационална бригада „Югоизток“. Това съобщиха от правителствената информационна служба. Създаването на бригадата, с рамкова държава Румъния, е израз на ефективното изпълнение на поетите инициативи и набелязаните в НАТО мерки по отношение на адаптираното предно присъствие на сили на Алианса в района на Черно море. Целта е подобряване на съвместната подготовка на съюзните формирования в региона.\r\nАктивирането на Щаба на бригадата в Крайова (със статут на международен военен щаб) е резултат от решение на Северноатлантическия съвет от 27 юни 2017 г.", "date": "2018.02.28", "title": "Одобрен е меморандум за създаването на щаба на многонационалната бригада „Югоизток“"}
{"url": "http://www.focus-news.net/news/2018/02/28/2494164/startirat-protseduri-za-predostavyane-na-kontsesii-na-tri-plazha-v-obshtina-varna.html", "text": "Правителството открива процедури за предоставяне на концесии на три морски плажа в община Варна – „Св. Св. Константин и Елена – малък плаж“, „Слънчев ден“ и „Св. Св. Константин и Елена – север“. Целта е да се осигурят водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес. Това съобщиха от правителствената информационна служба. Срокът на концесиите ще бъде 15 години, а размерът на минималното годишно концесионно заплащане е изчислено според приетата от Министерския съвет Методика за определяне минималния размер на концесионното плащане за морски плажове. За плаж „Св. Св. Константин и Елена – малък плаж“ то ще бъде 21 266 лева без ДДС, за плаж „Слънчев ден“ – 294 575 лева без ДДС, а за плаж „Св. Св. Константин и Елена – север“ – 57 345 лева без ДДС. Концесионерите на морските плажове ще бъдат определени в резултат на конкурси, организирани от министъра на туризма и проведени от комисия, назначена от министър-председателя.\r\nКритериите за формиране на комплексната оценка са съобразени с решение на правителството от 2016 г. за утвърждаване на минимални критерии при провеждане на конкурс за определяне на концесионер на морски плаж.", "date": "2018.02.28", "title": "Стартират процедури за предоставяне на концесии на три плажа в община Варна"}
{"url": "http://www.focus-news.net/news/2018/02/28/2494160/ministar-kiril-ananiev-v-1700-chasa-v-ministerstvoto-shte-podpishem-natsionalniya-ramkov-dogovor-za-2018-g.html", "text": "В 17.00 часа в Министерство на здравеопазването ще се състои церемония по подписване на Националния рамков договор за 2018 г. Това каза пред журналисти здравният министър Кирил Ананиев след среща с премиера Бойко Борисов относно подписването на Националния рамков договор (НРД) - 2018 г., предаде репортер на Агенция „Фокус“. „Там ще разкажем подробности от срещата\", каза още той.\r\nМариела РУСЕВА", "date": "2018.02.28", "title": "Министър Кирил Ананиев: В 17.00 часа в Министерството ще подпишем Националния рамков договор за 2018 г."}
{"url": "http://www.focus-news.net/news/2018/02/28/2494156/varna-chast-ot-patishtata-v-oblastta-za-zatvoreni-zaradi-snegovalezh-i-navyavaniya.html", "text": "Част от пътищата на територията на Варненска област за затворени заради снеговалеж и навявания. Това съобщи за Радио „Фокус“ – Варна дежурният оперативен при Областна администрация – Варна. Затворени са участъците Аксаково – Игнатиево – Слъчнево, панорамния път Аксаковска панорама – Оброчище, Суворово – Ветрино, Кривня – Равна – Неново, Аксаковска панорама -Суворово, както и път Бяла – Обзор. към 6.30 часа на терен са 65 машини на Областно пътно управление – Варна, като 22 са на автомагистрала „Хемус“. Магистралата е отворена за движение за всички моторни превозни средства. На този етап на територията на областта няма населени места без електрозахранване.\r\nМарияна ВАЛЕНТИНОВА", "date": "2018.02.28", "title": "Варна: Част от пътищата в областта за затворени заради снеговалеж и навявания"}
{"url": "http://www.focus-news.net/news/2018/02/28/2494169/kyustendil-dvama-mazhe-sa-zadarzhani-na-am-struma-za-pritezhanie-na-4085-g-kokain-i-396-g-amfetamin.html", "text": "Двама мъже са задържани за притежание на 40.85 г кокаин и 3.96г амфетамин на АМ „Струма“. Това съобщиха от ОДМВР-Кюстендил. На 27 февруари, при проверка на лек автомобил движил се по магистралата в района на област Кюстендил, пътните полицаи от РУ-Дупница установяват, че водачът – И.М./30 г./, управлява след употреба на наркотично вещество. При обиск, у спътника му - Л.А./32 г./ е открит амфетаминът, а в тайник в автомобила – кокаинът. Видът на наркотичните вещества е установен с полеви наркотест. Двамата мъже ще останат в ареста на РУ-Дупница 24 часа. По случая е започнато досъдебно производство, уведомен е дежурен прокурор.", "date": "2018.02.28", "title": "Кюстендил: Двама мъже са задържани на АМ „Струма“ за притежание на 40.85 г кокаин и 3.96 г амфетамин"}
{"url": "http://www.focus-news.net/news/2018/02/28/2494166/pregled-na-mezhdunarodnite-novini-do-13-chasa-agentsiya-fokus.html", "text": "Български олигарх бе осъден за измами на стойност милиарди, отбелязва австрийският вестник Der Standard в статия, посветена на източването на КТБ в България. \r\nЧетвъртият опит се оказа успешен – няма болни, всички присъстват, а обвиненият за ръководител на престъпната група бивш мажоритарен собственик на банката КТБ Цветан Василев е редовно призован и няма уважителна причина да не се яви в съда, макар все още да се намира в сръбската столица Белград. \r\nВасилев избяга в Сърбия след срива на банката си през лятото на 2014 г. Исканията за екстрадиция бяха отхвърлени от съдилищата и Министерството на правосъдието в Белград. Но нито един от ключовите политици в София наистина не желае да види бившия олигарх в съдебната зала, обясняват експертите. Той се превърна в най-големия инвеститор в България след 2009 г. насам, когато Бойко Борисов застана начело на първия си кабинет, подчертават от редакцията.\r\n*** Инфлацията в еврозоната се забави до 1,2% през февруари, показват данни на официалната статистическа агенция на ЕС (Евростат), публикувани в сряда, които са далеч от поставените цели от Европейската централна банка са за 2,0% инфлация.\r\nДанните, която е в съответствие с прогнозите на анализаторите от компанията Factset, ще направи по-малко вероятно ЕЦБ да прекрати мащабната си програма за стимулиране в близко бъдеще.\r\n*** В интервю за британски вестник  министър-председателят на Македония Зоран Заев заяви, че Скопие и Атина се приближават към решение на дългогодишния спор за името, и че въпросът може да бъде затворен преди началото на срещата на върха на НАТО, която ще се проведе през юли в Брюксел. Съгласно думите му, не е необходима промяна в Конституцията на Македония, за каквато настоява Гърция.\r\n„Във всеки случай промяната на Конституцията няма да бъде окончателна гаранция, защото някое следващо правителство може да промени Основния закон в бъдеще\", отбеляза Заев.\r\nСъщевременно премиерът на югозападната ни съседка бе категоричен, че предложението Нова Македония е неприемливо, но за другите четири имена - Македония (Скопие), Северна Македония, Горна Македония и Вардарска Македония, може да се преговаря. Що се отнася до подкрепата на опозицията за евентуална сделка с Гърция, Заев отбелязва, че и в двете страни има много национализъм, критика, хора и групи, които са против него.\r\n***През 2017 година на територията на Руската Федерация са били предотвратени 25 терористични атентата, в това число подготвяна атака по време на футболна среща от Купата на Конфедерациите, а влизането в страната е било забранено за повече от 17,5 хил. чужденци, заподозрени в контакти с терористични организации. Това разкри заместник-ръководителят на Националния антитерористичен комитет (НАК) Игор Кулягин.\r\nВ хода на антитерористичните операции, спецслужбите са пресекли дейността на повече от 50 спящи клетки, задържани са 1060 криминално проявени лица, а 90 лица, оказали съпротива, са били ликвидирани. Кулягин също така посочи намаляването с 25% на броя на регистрираните престъпления от терористичен характер. НАК поставя в тези посегателства не само подготовката за терористични актове, също така вербовката на нови бойци за терористични организации и вземането на заложници.\r\n*** Бунтовниците в Източна Гута възпрепятстват доставките на хуманитарна помощ и изтеглянето на цивилните граждани от обсадения сирийския град, като същевременно продължават да обстрелват столицата Дамаск. Това заяви министърът на външните работи на Руската федерация Сергей Лавров.\r\n„Тежка хуманитарна криза преживява народа в Сирия. Резолюция 2401 на Съвета за сигурност на ООН създаде рамки за съгласуване на условията на всички страни за облекчаване на съдбата на цивилното население на територията на цялата страна. Русия, заедно с правителството на Сирийската арабска република  вече обяви създаването на хуманитарен коридор в Източна Гута. В случая обаче бойците и техните спонсори все още възпрепятстват предоставянето на помощ и евакуацията на граждани, желаещи да напуснат този район, като продължават да бомбардират Дамаск\", подчерта Лавров в реч пред годишната сесия на Съвета на ООН по правата на човека, която се провежда в швейцарския град Женева.\r\n*** Районът около сирийския град Африн, където военнослужещите на Анкара провеждат операция „Маслинова клонка“, не попада под действието на режима на примирие, наложен с резолюция 2401 на Съвета за сигурност на ООН. Това се казва в заявление на говорителя на Министерството на външните работи на Турция Хами Аксой.\r\nПо този начин Анкара отговаря на изявленията на ръководителя на пресслужбата на Държавния департамент на САЩ Хедър Науърт, която във вторник в рамките на брифинг във Вашингтон посъветва Турция „внимателно да прочете“ текста на резолюцията, за да разбере, че и в Африн боевете трябва да бъдат прекратени.\r\n„Сред посочените в резолюцията райони, предизвикващи загриженост от хуманитарна гледна точка, Африн не се споменава“, подчерта Аксой, като същевременно допълни, че „в Африн не се случват сблъсъци, в които няма разграничение между цивилното население и терористите“. \r\n„Там е в ход борба срещу терористична организация, която заплашва целостта на Сирия и националната сигурност на Турция. Така че изявленията (на Науърт) за необходимостта за „внимателно прочитане“ на резолюцията са лишени от каквито и да било основания и говорят за неразбиране на смисъла на документа или за желанието да бъде изкривен“, коментира говорителят на външнополитическото ведомство в Анкара.\r\n*** Дарко Младич, синът на осъдения за военни престъпления военновременен командир на босненските сърби Ратко Младич, е един от възможните кандидати за наследник на Милорад Додик на президентския пост в Баня Лука.\r\nИзточници от Белград твърдят, че кандидатурата на Дарко Младич ще бъде издигната от Съюза на независимите социалдемократи (СНСД). Всеки друг кандидат на партията няма да гарантира победата  й над „Алианс за промяна“ на президентските избори в страната, коментират белградските медии. От друга страна, кандидатурата на сина на Ратко Младич за поста президент на Република Сръбска е с цел партията да си осигури гласовете на ветераните и на младите мъже, които „знаят кой е отговорен за защитата на Република Сръбска“, пише сръбското издание Blic.\r\nСамият Дарко Младич нито отрече, нито потвърди разпространената в медиите информация. От редакцията подчертават, че той е надпартийна личност и владее няколко езика.\r\n*** Медиен доклад разкрива, че през предходната година в Германия са регистрирани 2219 нападения срещу бежанци.\r\nСъответните данни бяха представени в отговор на Федералното министерство на вътрешните работи, от който става ясно, че спрямо 2016 г. се наблюдава спад с около една трета на атаките, извършени срещу признати кандидати за убежище. Сред извършените престъпления са нанасяне на тежки телесни повреди, имуществени щети, обиди, палежи, задействане на взривни устройства и причиняване на експлозия. \r\nОт разпространения в медиите доклад се разбира още, че през 2017 г. са извършени 1906 нападения срещу бежанци. Останалите 313 атаки са били насочени срещу центрове за настаняването им. Общият брой на пострадалите в резултат на нападенията надхвърля 300 души. Федералното правителство в Берлин осъжда строго подобен тип престъпления, се подчертава в документа.\r\n***", "date": "2018.02.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/28/2494173/promyanata-na-adresa-za-poluchavane-na-pensiya-shte-stava-s-po-malko-dokumenti.html", "text": "При промяна на адреса за получаване на пенсия няма да е необходимо да се представя удостоверение за регистрация по настоящ адрес. Това предвиждат одобрени от правителството промени в Наредбата за пенсиите и осигурителния стаж, с които се облекчава административната тежест за гражданите. Това съобщиха от правителствената информационна служба. Новите текстове предвиждат, че при смърт на пенсионер, който е получавал пенсията си по банкова сметка, няма да е необходимо наследниците му да представят в банката документ от НОИ за закриване на сметката. Институциите ще набавят необходимата им информация по служебен път.\r\nПри невъзможност да се издаде удостоверение за наследници към необходимите документи за отпускане на наследствена или персонална пенсия ще може да се приложи друг актуален официален документ, удостоверяващ родствената или семейната връзка между лицето и починалия. Така ще бъдат уредени случаите, в които, поради чуждо гражданство на починалия родител или съпруг, удостоверение за наследници не може да бъде издадено и съответно – приложено към заявлението за отпускане на пенсия. Предлага се при служебно преизчисляване, осъвременяване или определяне на нов размер на пенсиите поради промяна в минималните размери, установени в Закона за бюджета на държавното обществено осигуряване или на основание постановление за определяне на нов размер на социалната пенсия за старост, разпорежданията да се връчват само по искане на лицата. Тази промяна не нарушава правата на лицата, тъй като възможността те да се снабдят с екземпляр от разпореждането не е ограничена със срок и изрично е предвидено, че срокът за обжалване тече от датата на връчването.", "date": "2018.02.28", "title": "Промяната на адреса за получаване на пенсия ще става с по-малко документи"}
{"url": "http://www.focus-news.net/news/2018/02/28/2494172/pravitelstvoto-namali-taksite-za-aeronavigatsionno-obsluzhvane.html", "text": "Правителството намали таксата за прелитане през въздушното пространство на България от 26,97 евро на 26,72 евро. Промени има и при лихвения процент за закъснели плащания, който от 9,88% се намалява на 9,74 %. В сила е и нова, по-ниска осреднена таксова единица за зоните и районите на летище София, която от 396,46 лв. е понижена на 324,36 лв. Няма промяна в осреднената таксова единица на останалите международни летища – в Бургас, Варна, Пловдив и Горна Оряховица. Измененията влизат в сила от 1 януари 2018 г. Това съобщиха от правителствената информационна служба.\r\nТаксите за аеронавигационно обслужване са разходно ориентирани и се определят ежегодно в съответствие с документите на Международната организация за гражданско въздухоплаване, Европейската организация за безопасност на въздухоплаването (Евроконтрол) и Европейската комисия. Те покриват разходите за управление на въздушното движение и експлоатация на съоръженията, като се определят в зависимост от прогнозните данни за годишната разходна база, броя на обслужените полети и от разходите на Евроконтрол по обслужване на системата за събиране на таксите.", "date": "2018.02.28", "title": "Правителството намали таксите за аеронавигационно обслужване"}
{"url": "http://www.focus-news.net/news/2018/02/28/2494171/dobrich-s-narusheno-elektrosnabdyavane-e-selo-balgarevo.html", "text": "Заради влошените метеорологични условия са отменени влаковете по направлението Добрич-Кардам-Добрич, предаде кореспондентът на Радио „Фокус” – Варна. С нарушено електроснабдяване от около 9,00 часа е село Българево, по информация на Община Каварна. Поради усложнената зимна обстановка на територията на морската община е ограничено движението от Областно пътно управление – Добрич на МПС по път I-9 Дуранкулак - Варна поради обилен снеговалеж, силен вятър и снегонавявания. Община Каварна апелира да не се пътува, освен при крайна необходимост. \r\nЖулиета НИКОЛОВА", "date": "2018.02.28", "title": "Добрич: С нарушено електроснабдяване е село Българево"}
{"url": "http://www.focus-news.net/news/2018/02/28/2494170/sistema-za-monitoring-shte-otchita-napredaka-po-integratsiyata-na-tsiganite.html", "text": "Министерският съвет одобри промени в Националния план за действие за периода 2015-2020 г. за изпълнение на Националната стратегия на България за интегриране на ромите (2012-2020). Националният план за действие е отворен документ, който се актуализира на база на годишни анализи на изпълнението на мерките в него. Това съобщиха от правителствената информационна служба.\r\nРазработва се Система за мониторинг, оценка и контрол за изпълнение на Националната стратегия, чрез който ще се отчита напредъка по тази политика. Данните, събирани чрез Системата, ще бъдат анализирани и предоставени на органите на изпълнителната власт, за да се вземат предвид при разработване, актуализиране, изпълнение на стратегически и програмни документи, свързани с интеграцията на ромите.\r\nВ Националния план за действие за периода 2015-2020 г. е добавена нова глава, която съдържа Механизъм, който указва как ще се осъществява този процес. Координацията и мониторинга на Механизма са възложени на Секретариата на Националния съвет за сътрудничество по етническите и интеграционните въпроси, който е националната контактна точка по изпълнението на Националната стратегия за интегриране на ромите (2012-2020).", "date": "2018.02.28", "title": "Система за мониторинг ще отчита напредъка по интеграцията на циганите"}
{"url": "http://www.focus-news.net/news/2018/02/28/2494167/montana-patyat-prez-prohoda-petrohan-e-pochisten-i-prohodim.html", "text": "Спрял е снеговалежът на прохода Петрохан, каза за Радио „Фокус“ дежурният служител в Областно пътно управление – Монтана. Той посочи, че пътят е почистен, заснежен и проходим. Преминават коли и в двете посоки през прохода. Вятърът е слаб, но на места все още се образуват навявания от сняг, които се разчистват. Остава забраната за праминаване на тежкотоварни автомобили над 12 тона през Петрохан.\r\nАнна ЛОЗАНОВА", "date": "2018.02.28", "title": "Монтана: Пътят през прохода Петрохан е почистен и проходим"}
{"url": "http://www.focus-news.net/news/2018/02/28/2494161/burgas-v-chetiri-obshtini-v-oblastta-dneshniyat-den-e-obyaven-za-neucheben.html", "text": "В четири общини в областта днешният ден е обявен за неучебен. Издадени са заповеди на кметове в общините Бургас, Руен, Средец, Камено. Това каза за Радио „Фокус“-Бургас инж. Виолета Илиева, началник на РУО-Бургас. Днес учебен ден ще е за децата от община Малко Търново, но утре и вдругиден ще са в дървена ваканция. До половин час ще стане ясно дали в останалите общините днешният ден ще се обяви за неучебен. С вчерашна дата учебният процес е преустановен в училището в айтоското село Тополица и в пет училища в Община Несебър.\r\nМария РУСЕВА", "date": "2018.02.28", "title": "Бургас: В четири общини в областта днешният ден е обявен за неучебен"}
{"url": "http://www.focus-news.net/news/2018/02/28/2494174/140-godishninata-ot-rusko-turskata-osvoboditelna-voyna-i-ot-vazstanovyavaneto-na-balgarskata-darzhavnost-shte-bade-otbelyazana-s-tarzhestven-kontsert.html", "text": "Правителството осигури по бюджета на Министерството на културата 51 000 лв., необходими за провеждането на тържествен концерт по случай 140-годишнината от Руско-турската освободителна война и от възстановяването на българската държавност. Това съобщиха от правителствената информационна служба.\r\nЗа отбелязването на знаменателната годишнина е създаден Национален инициативен комитет със съпредседатели проф. Андрей Пантев и председателят на БАН акад. Юлиян Ревалски, който подготви богата програма в столицата и в страната. Неин основен акцент е тържествен концерт, който ще се проведе на 2 март в Народния театър „Иван Вазов“ под патронажа на президента Румен Радев. Организатор на концерта е Министерството на културата.", "date": "2018.02.28", "title": "140-годишнината от Руско-турската освободителна война и от възстановяването на българската държавност ще бъде отбелязана с тържествен концерт"}
{"url": "http://www.focus-news.net/news/2018/02/28/2494176/sazdava-se-rabotna-grupa-za-zakonodatelni-promeni-otnosno-sobstvenostta-i-finansiraneto-na-mediite-i-tyahnoto-razprostranenie.html", "text": "Правителството прие решение за създаване на работна група, която да изготви промени в действащото законодателство относно собствеността и финансирането на медиите в страната и тяхното разпространение. Това съобщиха от правителствената информационна служба. Работната група трябва да предложи ясен механизъм за разкриване на крайния собственик на доставчика на съответната медийна услуга и източниците му на финансиране, отговорния държавен орган, който ще прилага механизма, както и размера на санкциите, в случай на неизпълнение на задълженията на адресатите на законопроекта. Тя трябва да предложи също законово допустим начин за сезиране от компетентен държавен орган на Комисията за защита на конкуренцията и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии. В случай, че Комисията установи, че конкуренцията на медийния пазар е ограничена или нарушена, да бъде създаден механизъм за нейното възстановяване.\r\nВ работната група по изготвянето на законодателните промени ще бъдат включени министрите на икономиката, на финансите и на културата и определени от тях експерти.\r\nНа работната група се възлага в 14-дневен срок от приемането на това решение обосновано и мотивирано да сезира КЗК за извършване на секторен анализ на медийния пазар в страната, при който да се изследват неговите характеристики и структура, участниците, степента на пазарна концентрация, динамиката в сектора, нормативната уредба, саморегулациите и да бъдат направени изводи за състоянието на конкурентната среда.", "date": "2018.02.28", "title": "Създава се работна група за законодателни промени относно собствеността и финансирането на медиите и тяхното разпространение"}
{"url": "http://www.focus-news.net/news/2018/02/28/2494179/premierat-boyko-borisov-se-sreshtna-s-ministara-na-vanshnite-raboti-na-iran.html", "text": "Премиерът Бойко Борисов и министърът на външните работи на Иран Мохамад Джавад Зариф обсъдиха възможностите за задълбочаване на икономическите отношения между двете страни и обстановката в Близкия Изток. На среща в Министерския съвет те отбелязаха, че активизирането на политическия диалог през последните две години благоприятства развитието на контактите между бизнес организациите в България и Иран и приветстваха провеждането на двустранен бизнес форум в София днес. Това съобщиха от правителствената информационна служба.\r\nМинистър-председателят запозна подробно външния министър с проектите за изграждане на пътна, железопътна, газова и дигитална инфраструктура на Балканите. Той подчерта, че постигането на тази свързаност, която е приоритет на Българското председателство на Съвета на ЕС, е едно от най-важните условия за развитие на държавите и икономиките в този регион. „Коридорите дава възможност за връзки, търговия, бизнес, туризъм между Европа и Азия“, посочи Борисов, но изтъкна необходимостта от мир и стабилност, за да бъде реализиран потенциалът на възможностите.\r\n„Това, което ни трябва, е мир. Моята политика е изградена изцяло върху постигането на мир и стабилност“, каза българският премиер. Борисов изрази загриженост от нарастването на напрежението в региона на Близкия Изток и изрази надежда, че въпреки различията, Иран и другите страни ще намерят допирни точки за консултации с цел изход от кризата. „Войната в Сирия трябва да бъде спряна от дипломатите, а не от армиите“, подчерта Борисов като обърна особено внимание върху хуманитарните последици от подобни конфликти.\r\nБорисов и Зариф изразиха подкрепа за Съвместния всеобхватен план за действие по иранската ядрена програма и подчертаха необходимостта от неговото изпълнение от всички страни.", "date": "2018.02.28", "title": "Премиерът Бойко Борисов се срещна с министъра на външните работи на Иран"}
{"url": "http://www.focus-news.net/news/2018/02/28/2494180/ministar-kiril-ananiev-na-sreshtata-pri-premiera-se-razbrahme-da-rabotim-kato-partnyori-i-da-si-pomagame.html", "text": "На срещата при премиера се разбрахме да работим като партньори и да си помагаме. Това каза пред журналисти здравният министър Кирил Ананиев след среща с премиера Бойко Борисов, представители на БЛС, БЗС и НЗОК относно подписването на Националния рамков договор (НРД) за 2018 г., предаде репортер на Агенция „Фокус“. „На срещата присъства министърът на финансите Владислав Горанов. В 17.00 часа ще се състои церемония по подписване на НРД. Там ще разкажем подробности по НРД, те са такива, каквито договорихме по време на разговорите с двата Съюза. Разбрахме се да работим като партньори и да си помагаме през целия период на годината в рамките на изпълнението на бюджета на Касата за 2018 г.“, заяви здравният министър. На въпрос има ли промяна в параметрите на НРД, Ананиев заяви, че няма такива. „На всички въпроси ще отговоря в 17.00 часа. Ще ви кажа как предлагаме да се реши въпросът със задълженията на НЗОК“, коментира той.\r\nД-р Венцислав Грозев, председател на БЛС, заяви, че ще бъдат доволни тогава, когато подпишат НРД. „Действително това, което се проведе като разговор, съвместно с премиера, който беше гарант на срещата, определено носи своя обнадеждаващ ефект“, каза д-р Грозев.\r\nОт своя страна д-р Николай Шарков, председател на БЗС, каза, че излиза с оптимизъм от срещата.\r\nМариела РУСЕВА", "date": "2018.02.28", "title": "Министър Кирил Ананиев: На срещата при премиера се разбрахме да работим като партньори и да си помагаме"}
{"url": "http://www.focus-news.net/news/2018/02/28/2494175/sliven-sinyata-zona-v-grada-nyama-da-raboti-i-dnes.html", "text": "Синята зона в Сливен няма да работи и днес, съобщиха от „Градска мобилност“.  Няма да бъдат налагани санкции на паркиралите в зоната автомобили.", "date": "2018.02.28", "title": "Сливен: Синята зона в града няма да работи и днес"}
{"url": "http://www.focus-news.net/news/2018/02/28/2494183/9-firmi-uchastvat-v-obshtestvena-porachka-za-izrabotvane-na-obsht-ustroystven-plan-na-haskovo.html", "text": "9 фирми участват в обществена поръчка за изработване на общ устройствен план на Хасково. Това съобщиха от пресцентъра на Община Хасково. Днес офертите бяха отворени от комисия с председател Велин Балкански, зам.- кмет на общината. На заседанието на комисията присъстваха представители на някои от кандидатите по обществената поръчка и журналисти.\r\nДокументацията на един от участниците не бе отворена ,заради липса на информация на плика с документите  кои са участниците в ДЗЗД/липсва име на фирма или фирми изписано е само ДЗЗД/. По този начин комисията не може установи дали не е в конфликт с някой от участниците. При отварянето на офертите се попълват декларации, в които членовете на комисията заявяват, че нямат конфликт на интереси с никой от участниците в търга.\r\nОбществената поръчка е за изработването на общ усторйсвен план на община Хасково, включващ екологична оценка и оценка на съвместимост. Прогнозната стойност на поръчката е 450 000 лева без ДДС. Проектът ще обхваща общината с всички населени места и землищата им.", "date": "2018.02.28", "title": "9 фирми участват в обществена поръчка за изработване на Общ устройствен план на Хасково"}
{"url": "http://www.focus-news.net/news/2018/02/28/2494177/apa-sebastian-kurts-demonstrira-gotovnost-za-vklyuchvaneto-na-avstriya-v-miroopazvashta-misiya-v-iztochna-ukrayna.html", "text": "Канцлерът на Австрия Себастиан Курц демонстрира готовност страната му да бъде включена в мироопазваща мисия на ООН в Източна Украйна, предава информационната агенция APA. Съответното изявление той направи преди планиран разговор с държавния глава на Руската федерация Владимир Путин, отбелязва медията.\r\n„Може би Австрия има специална отговорност тук, ако има такава мисия\", подчерта Курц пред австрийските журналисти в Москва.\r\n„Ние сме изцяло готови, вече обсъдихме това във федералното правителство. Неутралните държави като Австрия имат специално доверие и от двете страни\", коментира австрийският канцлер. Готовността на Виена да даде своя принос за нормализиране на ситуацията в Източна Украйна Курц описа по следния начин: „От една страна, имаме интерес да облекчим страданията на хората, а от друга страна, сигурността и стабилността в Австрия зависят от стабилността в по-широкия регион и Украйна определено е част от него\".Тереза Герова", "date": "2018.02.28", "title": "APA: Себастиан Курц демонстрира готовност за включването на Австрия в мироопазваща мисия в Източна Украйна"}
{"url": "http://www.focus-news.net/news/2018/02/28/2494186/vap-protestira-reshenieto-na-vas-za-otmyana-na-zapoved-na-ministara-na-okolnata-sreda-i-vodite-za-opredelyane-na-sanitarno-ohranitelna-zona-okolo-yaz-ticha.html", "text": "Върховна административна прокуратура протестира решението на Върховния административен съд за отмяна на заповед на министъра на околната среда и водите за определяне на санитарно-охранителна зона около язовир Тича . Това съобщиха от пресцентъра на Прокуратурата.   \r\nСъс Заповед № РД-850 от 22 декември 2015 г. на министъра на околната среда и водите е определена санитарно-охранителна зона около повърхностен водоизточник за питейно-битово водоснабдяване - язовир Тича, община Върбица, представляващ стратегически обект от значение за националната сигурност. \r\nС решение от 31 януари 2018 г. по адм.дело 2373/2016г. на ВАС заповедта на министъра на околната среда и водите е отменена. Според съда с обжалваната заповед, в противоречие със закона, е определена санитарно-охранителна зона около  водоизточник, при наличие на възможност такава да бъде определена единствено около водовземно съоръжение и то съгласно Наредбата по чл.135, ал.1, т.6 от Закон за водите, каквато към момента не е приета.\r\nНа 27 февруари 2018 г. Върховна административна прокуратура протестира решението на ВАС, като обосновава несъгласието си с приложимостта на режима за защита, действащ към момента на издаване на заповедта. Разпоредбата на чл. 119, ал .4 вр. ал. 5 от Закона за водите не изключва определянето на санитарно-охранителна зона. В този аспект, според прокуратурата, съдът е постановил решението си в нарушение на материалния закон. \r\nСъздаването и функционирането на санитарно-охранителни зони е от изключителна обществена значимост с оглед осигуряване на  физическа охрана на водоизточника и/или съоръжението, защита срещу постъпване на замърсители във водоизточниците и  гарантиране  запазването на водоизточника в състояние, позволяващо ползването му за питейни цели от бъдещите поколения.\r\nС тези аргументи ВАП настоява за отмяна на решението на ВАС от 31 януари 2018г.", "date": "2018.02.28", "title": "ВАП протестира решението на ВАС за отмяна на заповед на министъра на околната среда и водите за определяне на санитарно-охранителна зона около яз. Тича"}
{"url": "http://www.focus-news.net/news/2018/02/28/2494184/kmetat-na-kazanlak-galina-stoyanova-vseki-den-krakata-mi-spirat-pred-pametnitsite-izgradeni-ot-priznatelnite-balgari-v-chest-na-geroite-ot-shipchenskata-epopeya.html", "text": "Всеки ден краката ми спират пред паметниците, изградени от признателните българи в чест на героите от Шипченската епопея. Това каза кметът на Казанлък и член на КС на Националното сдружение на общините в Р България Галина Стоянова по време на тържествената част на 31-ото общо събрание, предаде репортер на Агенция „Фокус“. „Идвам от центъра на България, от една долина, която е заспала в подножието на Балкана, осеяна с костите и пропита с кръвта на хилядите български опълченци и руски войни. Всеки ден краката ми спират пред паметниците, изградени от признателните българи в чест на героите от Шипченската епопея. В тази долина прекланяме чела – това е долината на Шипка и Шейново. Паметниците, такива, каквито ги създаваме, са подвластни на времето. Единствено вечни ще останат тези, които пазим в сърцата си и ще предадем на поколенията. Днес ви нося едно усещане за свобода и обич към България“, заяви Галина Стоянова. \r\nЛюба АЛЕКСИЕВА", "date": "2018.02.28", "title": "Кметът на Казанлък Галина Стоянова: Всеки ден краката ми спират пред паметниците, изградени от признателните българи в чест на героите от Шипченската епопея"}
{"url": "http://www.focus-news.net/news/2018/02/28/2494188/namerenie-na-energo-pro-za-podavane-na-tsenovo-zayavlenie-do-kevr.html", "text": "На основание чл. 36а, ал. 1 от Закона за енергетиката (ЗЕ) и чл. 46 от Наредба № 1 от 14.03.2017 г. за регулиране на цените на електрическата енергия (Наредбата), „ЕНЕРГО-ПРО Продажби” АД уведомява своите клиенти, че възнамерява да подаде заявление до Комисията за енергийно и водно регулиране (КЕВР) за утвърждаване на нови цени за услугата снабдяване с електрическа енергия от краен снабдител от 01.07.2018 г. Това съобщиха от ЕНЕРГО-ПРО. Заявлението за утвърждаване на цени на дружеството отчита продължаващия процес на либерализация на пазара и ще предложи на КЕВР да признае максималния размер на надбавката за дейността крайно снабдяване по смисъла на чл.10, ал.4 от Наредбата. При спазване на изискванията за определяне на цените на предоставяните услуги ще бъдат включени и възникналите за дружеството по чл. 31, т. 2, б. “ж” от ЗЕ разходи за балансиране на електроенергийната система в техния реален размер, както и наложените със Закона за енергийната ефективност разходи за енергийна ефективност.", "date": "2018.02.28", "title": "Намерение на ЕНЕРГО-ПРО за подаване на ценово заявление до КЕВР"}
{"url": "http://www.focus-news.net/news/2018/02/28/2494190/haskovo-peta-obshtestvena-porachka-za-remont-na-blokove-po-natsionalnata-programa-za-energiyna-efektivnost-na-mnogofamilni-zhilishtni-sgradi-obyavi-obshtinata.html", "text": "Пета обществена поръчка за ремонт на блокове по Националната програма за енергийна ефективност на многофамилни жилищни сгради (НПЕЕМЖ) обяви Община Хасково. 8 133 589 лева е сумата за 10-те обособени позиции на поръчката. Това е петата обществена поръчка за саниране на сгради по НПЕЕМЖ. Това съобщиха от Общината. От днес до 3 април фирмите могат да подават своите оферти .\r\nОбществената поръчка обхваща следните блокове: „Белмекен“ 2-6; „Раковска“ 32 и „ Ком“ 2 вход Б, В, Г; „България“ 18 и „България“ 20;\r\n„Акация“ 3; „Първи май“ 16 А, Б, В, Г, Д; „Мадара“ 26-34; „Стара планина“ 28-38 „Цар Страшимир“ 5-9; „Стара планина“ 6-12 и „Стара планина“ 16 В ,Г; „Мадара“ 21-25; „Сливница“ 24-30.\r\nДо днес разрешение за ползване е издадено за 53 сгради. Други повече от 10 са завършени и се очаква комисия да направи проверка на извършените дейности.", "date": "2018.02.28", "title": "Хасково: Пета обществена поръчка за ремонт на блокове по Националната програма за енергийна ефективност на многофамилни жилищни сгради обяви Общината"}
{"url": "http://www.focus-news.net/news/2018/02/28/2494182/api-vremenno-e-ogranicheno-dvizhenieto-po-pat-ii-29-dobrich-general-toshevo-kardam-gkpp-yovkovo-i-po-pat-i-6-v-uchastaka-gavrailovo-sliven-poradi-obilen-snegovalezh.html", "text": "Временно е ограничено движението по път II-29 Добрич – Генерал Тошево – Кардам – ГКПП \"Йовково\" и по път I-6 в участъка Гавраилово – Сливен поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.28", "title": "АПИ: Временно е ограничено движението по път II-29 Добрич – Генерал Тошево – Кардам – ГКПП \"Йовково\" и по път I-6 в участъка Гавраилово – Сливен поради обилен снеговалеж"}
{"url": "http://www.focus-news.net/news/2018/02/28/2494192/sport-federer-s-rekorden-broy-nagradi-laureus.html", "text": "Раздадоха наградите „Лауреус“ снощи в Монте Карло, а тенисът властваше над всички. За най-добри спортисти в света бяха обявени Роджър Федерер и Серина Уилямс. Швейцарецът получи и приза за „Завръщане на годината“ и така вече притежава рекордните шест статуетки. Федерер се завърна през 2017-а след контузии и спечели две титли от Големия шлем и три от сериите „Мастърс 1 000“.\r\nТой изпревари  Рафаел Надал, звездата на Реал Кристиано Роналдо, лекоатлетът Мо Фара, колоездачът Крис Фрум и пилота от Формула 1 Люис Хамилтън.\r\nПри дамите Серина Уилямс спечели за четвърти път отличието.\r\nВенцислав ДРАГОМАНОВ", "date": "2018.02.28", "title": "Спорт: Федерер с рекорден брой награди \"Лауреус\""}
{"url": "http://www.focus-news.net/news/2018/02/28/2494181/obshtina-smolyan-parkiranite-avtomobili-za-poreden-pat-sazdavat-problemi-na-snegopochistvaneto-a-sled-kato-traktorite-izchistyat-grazhdanite-hvarlyat-snyag-na-patnoto-platno.html", "text": "Паркираните автомобили за пореден път създават проблеми на снегопочистващата техника, а след като тракторите изчистят, гражданите хвърлят сняг на пътното платно, натрупан пред домовете им и търговските обекти. На улицата, известна като Витошка, зам.-кметът инж. Мариана Цекова инспектира почистването. Наложи се и намесата на полицията. Дори на  нейната молба да не се изхвърля сняг на вече почистеното пътно платно, никой не откликна. Техниката едвам минаваше в близост до  паркираните коли, а дори се налагаше да се търсят и собствениците им, за да ги преместят. Това съобщиха от Община Смолян.\r\nОбщина Смолян призовава жителите да бъдат съпричастни с обстановката в града, да помагат, а не да я усложняват. Тези, които разчистват пред търговските обекти и жилищни сгради да трупат снега в края на тротоарите, а не да го изхвърлят на пътното платно.\r\nОт снегопочистващата фирма Титан съобщиха, че забелязаните и снимани от граждани трактори с вдигнати гребла не са собственост на фирмата. Техните коли са с логото на Титан. Това са частници, които предлагат нерегламентирано услугите си. \r\nКметът Николай Мелемов призова гражданите да изпращат снимки от непочистени улици на e-mail: obshtina_smolyan@abv.bg с посочени: трите имена на автора на снимката с дата, ден, час и мястото, където е направена.", "date": "2018.02.28", "title": "Община Смолян: Паркираните автомобили за пореден път създават проблеми на снегопочистването, а след като тракторите изчистят, гражданите хвърлят сняг на пътното платно"}
{"url": "http://www.focus-news.net/news/2018/02/28/2494189/mvr-uslozhnena-e-obstanovkata-v-oblastite-dobrich-ruse-razgradsilistra-i-burgas.html", "text": "Усложнена е обстановката в областите Добрич, Русе, Разград, Силистра и Бургас. Това съобщават от пресцентъра на МВР.\r\nЕкипите на ГД „Пожарна безопасност и защита на населението“ продължават да съдействат на органите на местната власт за бързото преодоляване на последствията от усложнената метеорологична обстановка. Най-много до този момент са сигналите за оказване помощ на закъсали автомобили, осигуряване на достъп до болнични заведения на хора, които се нуждаят от лекарска помощ, както и на сигнали за обезопасяване на публични места и обществени сгради. \r\nОт 00:00 часа до 12:00 часа днес звената за „Пожарна безопасност и защита на населението” /ПБЗН/ при Столичната и Регионалните Дирекции ПБЗН на Главна дирекция ПБЗН - МВР са реагирали общо на 100 сигнала за произшествия, от които 21 пожара и 79 спасителни дейности. \r\nЗаради усложнената пътна обстановка в страната на шофьорите се препоръчва да не се предприемат пътувания в Източна България, ако това не е наложително. При възникнала необходимост да тръгвайте на път със заредени резервоари на автомобилите, с течност за чистачки, подходящи гуми и вериги на разположение. Да шофирате със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори. \r\nУсложнена е обстановката в областите Добрич, Русе, Разград и Силистра, и в област Бургас. Заради силен снеговалеж, бурен вятър и снегонавявания временно е спряно движението по АМ „Тракия“ в участъка от Ямбол - Бургас. Обходният маршрут за МПС до 12 т по направление Ямбол - Бургас е път I-6 Петолъчката – Карнобат – Айтос – Бургас и обратно. Обходният маршрут за МПС над 12 т по направление Ямбол - Бургас е по път I-7 Ямбол – Елхово и по път II-79 Елхово – Болярово – Средец – Бургас. \r\nПодбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Обходният маршрут е през Стара Загора - Нова Загора - Гурково. Ограничено е движението на МПС над 12 т по първокласния път I-6 от Твърдица до Бургас. \r\nБез ограничение е пътуването по автомагистралите „Хемус“, „Струма“, „Люлин“ и „Марица“. \r\nДунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на превозните средства над 12 т, пътуващи към ГКПП Дунав мост - Русе. \r\nПоради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин. \r\nВ област Добрич заради силния снеговалеж, вятър и снегонавявания е спряно движението на всички превозни средства по път I-9 Дуранкулак - Варна. На територията на област Варна е ограничено движението на МПС над 12 тона по път I-9 Старо Оряхово - Обзор и по път II-29 Варна - Добрич. За всички МПС е спрямо преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево. \r\nПроходът на Републиката е отворен за всички превозни средства. Затворени за всички МПС са проходите „Троянски“, „Дюлински“ и „Обзорски“. За МПС над 12 тона е ограничено движението през проходите „Ришки“, „Котленски”, „Айтоски“, „Петрохан“ и „Шипка“, а за камионите над 12 т с ремаркета и полуремаркета през „Печинско“, „Превала“ и „Рожен“. През „Твърдишки“ и „Вратник“ е ограничено движението на МПС над 10 т.", "date": "2018.02.28", "title": "МВР: Усложнена е обстановката в областите Добрич, Русе, Разград,Силистра и  Бургас"}
{"url": "http://www.focus-news.net/news/2018/02/28/2494178/kmetat-na-sofiya-yordanka-fandakova-opazvaneto-na-okolnata-sreda-i-podobryavaneto-na-kachestvoto-na-vazduha-tryabva-da-e-obshta-kauza-na-vsichki-obshtini.html", "text": "Опазването на околната среда и подобряването на качеството на въздуха трябва да е обща кауза на всички общини. Това каза по време на тържествената част на 31-ото общо събрание на Националното сдружение на общините в Р България кметът на София Йорданка Фандъкова по повод отбелязването на 140 години от Освобождението на България от турско робство, предаде репортер на Агенция „Фокус“. „Много се радвам, че София отново е домакин на годишното заседание на НСОРБ, което се провежда в навечерието на 3 март. Поставената тема на днешното заседание е много навременна и важна с оглед на предстоящата реализация на много от нашите проект. Задача на общините е да подготвим нашите проекти, с които да развиваме нашите общини, градове и села. Въпреки че предстои новото райониране вярвам, че ще продължим да работим заедно, защото имаме общи проекти и сме изправени пред общи предизвикателства“, заяви Фандъкова. По думите ѝ решението на големите предизвикателства не може да бъде решение само на една отделна община. „Предизвикателство за опазването на околната среда, подобряване на качеството на въздуха. Отговорността за решаването на тези проблеми трябва да е наша обща кауза. Разчитаме на държавата и правителството“, каза още Йорданка Фандъкова. \r\nЛюба АЛЕКСИЕВА", "date": "2018.02.28", "title": "Кметът на София Йорданка Фандъкова: Опазването на околната среда и подобряването на качеството на въздуха трябва да е обща кауза на всички общини"}
{"url": "http://www.focus-news.net/news/2018/02/28/2494196/sergey-lavrov-sasht-podgotvyat-vaorazhenite-sili-na-stranite-ot-evropa-za-izpolzvaneto-na-takticheski-yadreni-orazhiya-protiv-rusiya.html", "text": "Съхраняването на нестратегически ядрени оръжия на САЩ в Европа, както и „съвместните ядрени мисии“, възпрепятстват ядреното разоръжаване, заяви външният министър на Руската федерация Сергей Лавров в рамките на Конференцията по разоръжаването в Женева, предава  РИА Новости. \r\n„Ядреното разоръжаване се възпрепятства от съхранението на американско нестратегическо ядрено оръжие в Европа, което се съпровожда от дестабилизиращата практика на „съвместни ядрени мисии“, подчерта първият дипломат на Москва. \r\nСъгласно думите му, в рамките на тези мисии „в грубо нарушение на Договора за неразпространение на ядрени оръжия, неядрените държави от НАТО участват в планирането на използването на американски нестратегически ядрени боеприпаси. На всички трябва да е ясно, че САЩ подготвят въоръжените сили на страните от Европа за използването на тактически ядрени оръжия против Русия“, подчерта Лавров. .Тереза Герова", "date": "2018.02.28", "title": "Сергей Лавров: САЩ подготвят въоръжените сили на страните от Европа за използването на тактически ядрени оръжия против Русия"}
{"url": "http://www.focus-news.net/news/2018/02/28/2494195/blagoevgrad-normalizira-se-obstanovkata-v-oblastta.html", "text": "Към този час поради обилен снеговалеж временно е преустановено движението на товарни автомобили от Благоевград към ГКПП Станке Лисичково за почистване на пътя. На българо-гръцката граница трафикът е нормален на всички гранични контролно-пропускателни пунктове. На ГКПП Илинден се пропускат само автомобили, снабдени с вериги. Проход Предела е отворен за преминаването на всички видове моторни превозни средства, като остава ограничено движението за МПС над 12 тона с ремаркета и полуремаркета по второкласен път Разлог – Велинград. Температурата на Предел е  -5°. Пътните настилки са предимно заснежени и обработени. Нормално е движението по основните пътни направления – автомагистрала „Струма“ и главен път Е-79. \r\nНяма регистрирани тежки пътни инциденти през деня. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти. Има частични нарушения на снабдяването с електрическа енергия в три села в област Благоевград. За това алармира областният управител на Благоевград Бисер Михайлов.  Има частични нарушения на снабдяването с електрическа енергия в селата Марулево, Делвино и Пирин. Екипите на ЧЕЗ са на място и работят по отстраняване на авариите. Около два часа имаше силен снеговалеж в Благоевград и се образува нова снежна покривка. Но към този час обстановката в спокойна. Над 100 служители на общинска фирма „Биострой“ са ангажирани с почистване на снега по главните пътни артерии и пешеходни зони в Благоевград. 11 машини почистват централна градска част и кварталите в града. Осоляват се подходите към лечебните заведения и спирките.Във връзка със снеговалежа, Община Благоевград  призовава собствениците и шофьорите на автомобили да паркират на обозначените за това места, без да възпрепятстват работата и движението на техниката за снегопочистване. Община Благоевград апелира собствениците на жилищни сгради, имоти и търговски обекти да предприемат действия по почистване на прилежащите тротоари и подходи към обектите.Синя зона“ в Благоевград отпада временно поради ниските температури  до 2 март. От вчера кметът на Благоевград д-р Атанас Камбитов разпореди такса „Синя зона“ в Благоевград да отпадне до 2 март, включително. Причините са метеорологичните условия. Община Благоевград призовава водачите на МПС да се въздържат от паркиране на местата в частта „Синя зона“ към този момент, което ще улесни почистването на заледени участъци по улиците в града.Собствениците и водачите на автомобили, паркиращи извън периметъра на „Синя зона“, следва да паркират на определените за това места, без да пречат на техниката за снегопочистване.\r\nЛора КАЛЧЕВА", "date": "2018.02.28", "title": "Благоевград: Нормализира се обстановката в областта"}
{"url": "http://www.focus-news.net/news/2018/02/28/2494191/kmetat-na-gabrovo-tanya-hristova-predi-140-godini-se-rodi-nashata-svoboda-koyato-vazkresi-balgarskata-darzhavnost.html", "text": "Преди 140 години се роди нашата свобода, която възкреси българската държавност. Това каза кметът на община Габрово Таня Христова по време на тържествената част на 31-ото общо събрание на Националното сдружение на общините в Р България по повод отбелязването на 140 години от Освобождението на България от турско робство, предаде репортер на Агенция „Фокус“. „140 години ни делят от края на едно пътуване, оставило най-дълбоката следа в нашата национална памет. Преди 140 години се роди нашата свобода. Тя възкреси българската държавност. Получихме правото да избираме пътя си и да решаваме по волята на народа си. Свободата ни събира всяка година, за да ни припомня дълга към миналото и отговорността към бъдещето“, заяви Христова. По думите ѝ платеното със саможертва трябва да се брани, за да останем народ. „Нашето утре трябва да научи, че мирът, единството, равенството, сигурността, солидарността и свободата не са понятия от отминала епоха, а ценности на новото ни време. Грижата за младите е по-важна от споровете и разногласията ни. Инвестирането в младите е пътят към преодоляването на днешните ни предизвикателства – социални, демографски, икономически. Битката за младите трябва да бъде спечелена“, каза още кметът на Габрово. \r\nЛюба АЛЕКСИЕВА", "date": "2018.02.28", "title": "Кметът на Габрово Таня Христова: Преди 140 години се роди нашата свобода, която възкреси българската държавност"}
{"url": "http://www.focus-news.net/news/2018/02/28/2494185/burgas-v-obshtinata-shte-se-provede-brifing-vav-vrazka-natsionalniya-debatyorski-forum-koyto-predstoi-v-grada-ot-2-do-6-mart.html", "text": "В Община Бургас ще се проведе брифинг във връзка Националния дебатьорски форум, който предстои в града от 2 до 6 март. Това съобщиха от Общината. Брифингът ще се състои утре, 1 март, от 10.00 часа в Заседателната зала на Общината. Участници ще бъдат Петър Дончев - Project Manager (Асоциация Дебати България); Николай Ангелов - Член на Управителен Съвет (Асоциация Дебати България); Мартин Мавров (Клуб \"Дебати\" ППМГ \"Акад. Н. Обрешков\"); Симона Трайкова (Клуб \"Дебати\" ГПНЕ \"Гьоте\"); Михаил Ненов - директор на ОУ \"А.Г. Коджакафалията\".", "date": "2018.02.28", "title": "Бургас: В Общината ще се проведе брифинг във връзка Националния дебатьорски форум, който предстои в града от 2 до 6 март"}
{"url": "http://www.focus-news.net/news/2018/02/28/2494194/ministar-boil-banov-kulturata-e-vazhen-faktor-za-ustoychivoto-razvitie-es-tya-sazdava-ne-samo-duhovni-obshtnosti-no-i-rabotni-mesta.html", "text": "Културата е важен фактор за устойчивото развитие ЕС – тя създава не само духовни общности, но и работни места. Това каза министърът на културата Боил Банов на пресконференция след края на Неформалния съвет на министрите на културата, който е част от календара на Българското председателство на Съвета на ЕС, предаде репортер на Агенция „Фокус“. „Вярвам, че днешната дискусия и обменът на мнения на културните министри на държавите членки на Европейския съюз, бяха полезни. Темите, които обсъдихме, бяха в пълно съзвучие с приоритетите на ЕС и на Българското председателство в областта на културата\", каза още министър Банов.\r\nПо думите му основното послание, около което са се обединили министрите, е било да работят заедно за утвърждаване на културните политики, които са основните двигатели на европейския проект. „За тази цел е необходимо достатъчно европейско финансиране, динамични културни програми като „Творческа Европа“ и подход към културното наследство, който да споява, а не да разединява. Културата освен приобщаващата си функция играе важна роля и като фактор на устойчивото развитие на ЕС, тя създава духовна общност, но и работни места. Трябва да намерим с общи усилия пресечните точки на всички тези теми и да продължим тяхната реализация. Има много добре написани европейски документи, те звучат убедително и красиво, но без целенасочени действия красивите фрази са мъртво родени. Затова искам да призова за съвместна конкретна работя, която намери израз и в днешната среща“, обясни министър Банов.\r\nЦветилена СИМЕОНОВА", "date": "2018.02.28", "title": "Министър Боил Банов: Културата е важен фактор за устойчивото развитие ЕС – тя създава не само духовни общности, но и работни места"}
{"url": "http://www.focus-news.net/news/2018/02/28/2494197/smolyan-prohod-pechinsko-e-otvoren-za-vsichki-mps.html", "text": "Проход Печинско е отворен за всички МПС. Това съобщиха от пресцентъра на Агенция \"Пътна инфраструктура\" (АПИ).\r\nДвижението по път II-21 Сливо поле – Силистра е временно ограничено за всички МПС, поради обилен снеговалеж, силен вятър и снегонавявания.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "Смолян: Проход Печинско е отворен за всички МПС"}
{"url": "http://www.focus-news.net/news/2018/02/28/2494203/agentsiya-fokus-izlachva-na-zhivo-vav-feysbuk-izkazvane-na-prezidenta-rumen-radev.html", "text": "Агенция „Фокус“ излъчва на живо във „Фейсбук“ изказване на президента Румен Радев. Изказването може да гледате", "date": "2018.02.28", "title": "Агенция „Фокус“ излъчва на живо във „Фейсбук“ изказване на президента Румен Радев"}
{"url": "http://www.focus-news.net/news/2018/02/28/2494204/bsp-sofiya-organizira-tematichna-yuridicheska-priemna-za-grazhdani-na-1-mart.html", "text": "На 1 март (четвъртък) БСП – София организира тематична юридическа приемна. На разположение на гражданите, от 15.00 до 18.00 часа, ще бъдат адвокатите Дарина Николаева и Румен Мирчев. Това съобщиха от пресцентъра на ГС на БСП - София.\r\nЖелаещите столичани да получат юридическа консултация в постоянната приемна на БСП – София (ул. „Леге“ № 10, ет. 1) могат предварително да се запишат на телефон 02/987 20 86.", "date": "2018.02.28", "title": "БСП – София организира тематична юридическа приемна за граждани на 1 март"}
{"url": "http://www.focus-news.net/news/2018/02/28/2494199/kmetat-na-veliko-tarnovo-inzh-daniel-panov-3-mart-1878-g-simvolizira-novoto-nachalo.html", "text": "3 март 1878 г. символизира новото начало. Това каза председателят на Управителния съвет на Националното сдружение на общините в Р България и кмет на Община Велико Търново инж. Даниел Панов по време на тържествената част на 31-ото общо събрание по повод отбелязването на 140 години от Освобождението на България от турско робство, предаде репортер на Агенция „Фокус“. „В навечерието сме на едно от най-големите събутия в българската история – 140-годишнината от Освобождението на България. На 3 март 1878 г. е възстановена, прекъсната, 5-годишната българска държавност. Преди 140 години нашият народ възвръща своята духовност и политическа свобода. 3 март 1878 г. символизира новото начало“, заяви инж. Панов. По думите му всяко кътче от страната ни носи белези, които напомнят за героизма, храбростта и себеотрицанието в името на България на поколения опълченци и възрожденци. „Дори когато сме имали своята държавност, българската община е била стожер за запазването на нацията, за опазването на българската идентичност и за отстояването на интересите на народа. Многобройни са историческите факти, които показват как заедно с училището и църквата, общината насърчава към воля и стремеж към независимост. Запазените до наши дни протоколи показват с каква всеотдайност дейците на общинската управа са се грижели за духовния живот във всяко едно село или град. Не по-малко е активна общинската управа и за благоустрояването на градовете. Общините не са затваряли очи пред неправдата, обединявали са се пред едно или други искане пред високата порта“, подчерта Панов. Той добави, че и днес общините са най-близката до гражданите институция. „Като общини можем да направим много повече за постигането на тези идеали. Ние все по-осезаемо търпим преселването в чужбина и големите градове на нашите общини. Този проблем трябва да се превърне в съвременна общобългарска кауза. Трябва да бъдем единни. Длъжни сме да насърчим отговорното родителство, да осигурим образованието. Достатъчно е да погледнем към девиза на българското председателство „Съединението прави силата“. Трябва да ни накара да осъзнаем, че да сме просперираща нация, трябва да сме единни“, каза още Данаил Панов. \r\nЛюба АЛЕКСИЕВА", "date": "2018.02.28", "title": "Кметът на Велико Търново инж. Даниел Панов: 3 март 1878 г. символизира новото начало"}
{"url": "http://www.focus-news.net/news/2018/02/28/2494206/burgas-nalozhiha-nakazanie-ot-6-godini-lishavane-ot-svoboda-na-mazh-napravil-opit-da-prenese-prez-granitsata-na-stranata-metamfetamin-za-nad-877-000-lv.html", "text": "Наложиха наказание от 6 години „лишаване от свобода“ на Искрен Я. (на 48 г., от с. Йонково, общ. Исперих, обл. Разград). Той е признал вината си за това, че на неустановена дата и неустановено място на територията на Република България е придобил от неустановено по делото лице и държал 22 пакета високорисково наркотично вещество – метамфетамин,  на обща стойност 877 568 лв., като наркотичното вещество е в особено големи размери –престъпление по чл. 354а, ал. 2, изр. II-ро, предл. IV, вр. ал. 1, предл. III и предл. IV от НК. Това съобщиха от Апелативна прокуратура-Бургас.\r\nТой е признал вината си и за това, че на 13.05.2017 г. около 20.20 ч., на ГКПП-Малко Търново, на трасе за обработка на изходящи автомобили от Република България към Република Турция, с лек автомобил „Мерцедес“, без надлежно разрешително е направил опит да пренесе през границата на страната горепосоченото количество метамфетамин, укрито в задната част на облегалката на задната седалка, както и в резервната гума в багажника на автомобила, като предметът на контрабандата е в особено големи размери, случаят е особено тежък и деянието е останало недовършено поради независещи от дееца причини – намесата на митническите власти - престъпление по чл. 242, ал. 4, предл. I-во, вр. ал. 2, предл. I-во, вр. чл. 18, ал. 1, вр.чл. 23, ал.,1 от НК.\r\nСпоразумението, което е одобрено от Окръжен съд – Бургас, е окончателно.", "date": "2018.02.28", "title": "Бургас: Наложиха наказание от 6 години „лишаване от свобода“ на мъж, направил опит да пренесе през границата на страната метамфетамин за над 877 000 лв."}
{"url": "http://www.focus-news.net/news/2018/02/28/2494202/evrokomisar-tibor-navrachich-shte-se-opitame-da-ubedim-ministar-predsedatelite-i-finansovite-ministri-na-darzhavite-ot-es-da-investirat-poveche-v-kulturata.html", "text": "Ще се опитаме да убедим министър-председателите и финансовите министри на държавите от ЕС да инвестират повече в културата. Това каза Тибор Наврачич, комисар по образование, култура, младеж и спорт в Европейския парламент на пресконференция след края на Неформалния на министрите на културата в ЕС, който е част от календара на Българското председателство на Съвета на ЕС, предаде репортер на Агенция „Фокус“.\r\n\"Искам да благодаря на министър Боил Банов и на Българското председателство за темите, които предложиха на този дебат. Всички те са свързани с посланието за укрепване на европейска идентичност чрез култура. Тъй като тази година честваме Годината на европейското културно наследство, дебатът обсъди нашата програма, която ще представим през следващите месеци. Културата  е един мощен инструмент, но тя не може да функционира във вакуум, в празно пространство“, обясни еврокомисарят и уточни, че заради това с министрите на държавите членки на ЕС са разгледали връзките на културата с другите сфери.\r\n„Има широк консенсус сред културните министри, че културата на европейско ниво трябва да получи по-голямо финансиране, но е трудно да убедим финансовите министри. Ще се опитаме да убедим министър-председателите и финансовите министри да инвестират повече в културата. Трябва да изградим образа на културата не само като развлекателно хоби, но и като полезна политика, която да допринесе за социалното сближаване“, каза още Наврачич.\r\nЦветилена СИМЕОНОВА", "date": "2018.02.28", "title": "Еврокомисар Тибор Наврачич: Ще се опитаме да убедим министър-председателите и финансовите министри на държавите от ЕС да инвестират повече в културата"}
{"url": "http://www.focus-news.net/news/2018/02/28/2494201/prezidentat-rumen-radev-detsentralizatsiyata-na-obshtinite-nyama-alternativa-no-ne-tryabva-da-ima-nikakvi-geytove-i-koruptsionni-shemi.html", "text": "За мен е удоволствие и чест не просто да бъда сред представителите на местната власт, а да бъда сред носителите на бъдещето. Бъдещето на България е в единението и съзиданието. Това каза президентът Румен Радев по време на тържествената част на 31-ото общо събрание на Националното сдружение на общините в България по повод 140 години от Освобождението на България от турско робство, предаде репортер на Агенция „Фокус“. „Вашата организация успя в един тежък период на разруха и разединение да постигне успех – да обедини всички 265 общини в едно ефективно тяло. Вие сте уникална организация, която събира в себе си широк експертизъм, предлага ефективни механизми. Отнасям се с дълбоко уважение мажоритарно избран кандидат, защото това е човек, натоварен с огромно доверие. Вие сте най-близо до хората и техните проблеми. Вие сте хората, от които обществото очаква помощ и решения. Ползвате се с моята подкрепа, но времето е динамично и трябва да се действа в съответствие с предизвикателствата на нашето време. Сигурен съм, че децентрализацията на общините няма алтернатива“, заяви Радев. По думите му местната власт може да извади българина от апатията. „Друг е въпросът готови ли сме за децентрализацията на общините. Това е европейският модел, който движи прогреса в много държави. Когато тя стане, трябва да има много ясни механизми за нейната реализация. Те се разработват предварително. Не трябва да има никакви гейтове и корупционни схеми. Трябва да създавате прозрачни механизми, когато разпределяте бюджета надолу“, каза още Румен Радев. \r\nЛюба АЛЕКСИЕВА", "date": "2018.02.28", "title": "Президентът Румен Радев: Децентрализацията на общините няма алтернатива, но не трябва да има никакви гейтове и корупционни схеми"}
{"url": "http://www.focus-news.net/news/2018/02/28/2494208/sliven-okrazhniyat-sad-nalozhi-uslovna-prisada-na-mazh-otvlyakal-zhena-a-v-posledstvie-sklyuchil-grazhdanski-brak-s-neya.html", "text": "Наложиха наказание от 2 години „лишаване от свобода“, изтърпяването на което е отложено с изпитателен срок от 3 г. на Георги Т. (на 32 г., от град Сливен). Той е признал вината си за това, че около 21.30 ч. на 09.10.2017 г.  в гр. Сливен, отвлякъл жена, като деецът е бил въоръжен с нож – престъпление по чл. 142, ал. 2, т. 1, вр. ал. 1 от НК. Това съобщиха от Апелативна прокуратура-Бургас.\r\nГеорги Т. е признал вината си и за това, че на 10.10.2017 г. в гр. Сливен, без надлежно разрешително, държал високорискови наркотични вещества -  хашиш и екстази – престъпление чл. 354а, ал. 3, предл. 2, т. 1, предл. 1 от НК.\r\nПострадалата и подсъдимият имали интимни отношения. Георги Т. често ревнувал приятелката си, като пристъпите на ревност най-често идвали след употреба на алкохол. Пострадалата често подавала жалби в полицията срещу Георги Т., но в последствие ги оттегляла. Поредният конфликт между тях възникнал, когато двамата били на почивка в к.к. Слънчев бряг. Тогава пострадалата излъгала Георги Т., че отива до магазина, но вместо това се качила на автобус и отпътувала към гр. Сливен. Няколко дни след тази случка Георги Т. открил пострадалата в апартамент на нейна приятелка. Заплашил я с нож и я отвлякъл, като я завел в собственото си жилище, а там я заключил и и нанесъл побой. Георги Т. е задържан след подаден в полицията сигнал от приятелката на пострадалата. Горепосочените наркотични вещества са открити в неговия апартамент. \r\nНа 30.11.2017 г., докато Георги Т. е бил с мярка за неотклонение „задържане под стража“, той и пострадалата сключват граждански брак, който е станал факт, след като подсъдимият е получил специално разрешение за това.\r\nНаложеното наказание е общо за двете престъпни деяния.\r\nСпоразумението, което е одобрено от Окръжен съд – Сливен, е окончателно.", "date": "2018.02.28", "title": "Сливен: Окръжният съд наложи условна присъда на мъж, отвлякъл жена, а в последствие сключил граждански брак с нея"}
{"url": "http://www.focus-news.net/news/2018/02/28/2494209/vitseprezidentat-iliyana-yotova-shte-otkrie-konferentsiya-migratsiya-i-choveshka-sigurnost-v-postkrizisna-balgariya-na-1-mart.html", "text": "На 1 март 2018 г., от 13.30 часа, в „София Хотел Балкан“ вицепрезидентът Илияна Йотова ще открие конференция „Миграция и човешка сигурност в посткризисна България“. Това съобщиха от прессекретариата на държавния глава. Представители на български и международни институции и на неправителствени организации ще участват в конференцията, организирана от Център за правна помощ „Глас в България“ и Център за европейски бежански, миграционни и етнически изследвания към Нов български университет.", "date": "2018.02.28", "title": "Вицепрезидентът Илияна Йотова ще открие конференция „Миграция и човешка сигурност в посткризисна България“ на 1 март"}
{"url": "http://www.focus-news.net/news/2018/02/28/2494198/stara-zagora-kmetat-zhivko-todorov-tarsi-vazmozhnost-za-obyavyavane-za-neuchebni-na-sledvashtite-dva-dni.html", "text": "С писмо до министъра на образованието кметът Живко Тодоров търси възможност за обявяване за неучебни на следващите два дни (1 и 2 март) за всички училища на територията на община Стара Загора. Това съобщиха от от пресцентъра на Община Стара Загора. \r\nСлед обсъждане на актуалната ситуация в района на Стара Загора, очакваните ниски температури и прогнозите за влошаване на времето през следващите дни, както и по настояване на директорите на училищата, съгласувано с Регионалното управление на образованието, административното ръководство на общината и кметът Живко Тодоров взеха решение да настояват пред Министерството на образованието да бъдат отпуснати още 2 неучебни дни за учениците.\r\nКато причина се изтъква необходимостта от запазване живота и здравето на децата, както и обстоятелството, че местната власт изчерпа възможностите, които ѝ се предоставят по закон за обявяване на неучебни дни.\r\nТака първият учебен ден след ваканцията ще бъде 6 март, вторник.", "date": "2018.02.28", "title": "Стара Загора: Кметът Живко Тодоров търси възможност за обявяване за неучебни на следващите два дни"}
{"url": "http://www.focus-news.net/news/2018/02/28/2494210/yanka-gospodinova-kmet-tri-ot-selata-v-obshtina-alfatar-chukovets-bistra-i-vasil-levski-sa-nedostapni.html", "text": "Три от селата в Община Алфатар - Чуковец, Бистра и Васил Левски са недостъпни. Това съобщи за Радио „Фокус“ кметът на Oбщината Янка Господинова. Тя поясни, че в момента високопроходима техника прави опит за разчистване на достъпа до две от тях, тъй като  има хора, които се нуждаят от хемодиализа, които трябва да бъдат транспортирани до МБАЛ-Силистра. По думите ѝ в с. Васил Левски има преспи, които достигат до 3 метра, налага се машини да разбиват снега, за да проникват в селото. Янка Господинова поясни, че още преди няколко дни е направено необходимото магазините в селата да бъдат снабдени със стоки от първа необходимост. По думите на кмета няма селища без ток и вода. Пътищата за Добрич и Варна са затворени, единственият отворен път е до Силистра, поясни кметът и препоръча да не се пътува, ако не се налага. \r\n„Фирмата за снегопочистване, която обслужва Община Алфатар ,работи от 03.00 часа след полунощ непръкъснато, но силният вятър затруднява работата. Техниката  е достатъчна, има и роторен снегорин. Проблемът е Републиканската пътна мрежа. Когато републиканската мрежа е изчистена, няма проблем и фирмата на територията на общината да върши своята дейност. Няма бедстващи хора или такива, които да са в нужда“, каза Янка Господинова.", "date": "2018.02.28", "title": "Янка Господинова, кмет: Три от селата в Община Алфатар  - Чуковец, Бистра и Васил Левски са недостъпни"}
{"url": "http://www.focus-news.net/news/2018/02/28/2494205/prezidentat-rumen-radev-neobhodimo-e-razrabotvaneto-na-efektivna-natsionalna-politika-za-regionalno-razvitie.html", "text": "Необходимо е разработването на ефективна национална политика за регионално развитие. Това каза президентът Румен Радев по време на тържествената част на 31-ото общо събрание на Националното сдружение на общините в България по повод 140 години от Освобождението на България от турско робство, предаде репортер на Агенция „Фокус“. „Необходимо е разработването на ефективна национална политика за регионално развитие. Без това, няма излизане от демографската криза. Без вас не можем да се справим с тази криза, с бедността, с неграмотността, а това изисква активна работа с всички останали институции. Трябва да търсим печелившите механизми. Разчитам на много по-сериозен диалог вътре във вас“, коментира Радев. По думите му едни общини вече имат сериозен капацитет за сериозни проекти, а други все още не са го развили. „Разчитам много на вас да направите така, че всеки един български гражданин да усеща държавата много по-близо до неговите проблеми и надежди за бъдещето. Не забравяйте, че чл. 2 на Конституцията това сте вие“, каза още Румен Радев. \r\nЛюба АЛЕКСИЕВА", "date": "2018.02.28", "title": "Президентът Румен Радев: Необходимо е разработването на ефективна национална политика за регионално развитие"}
{"url": "http://www.focus-news.net/news/2018/02/28/2494207/gazeta-express-parlamentat-na-kosovo-se-sabira-na-treto-izvanredno-zasedanie-za-ratifitsirane-na-sporazumenieto-za-demarkatsiyata-na-granitsata-s-cherna-gora.html", "text": "В сряда, 28 февруари, парламентът на Косово се събира на трето извънредно заседание за ратифициране на споразумението за демаркацията на границата с Черна гора, отбелязва електронното издание Gazeta Express. Ратификацията на документа е ключово условие за либерализиране на визовия режим със страните от Европейския съюз, припомнят от редакцията. \r\nВ рамките на среща, проведена по-рано в представителството на Европейския съюз в Прищина, лидерите на всички политически партии, представени в парламента на Косово, постигнаха консенсус да ратифицират Споразумението за определяне на границата с Черна гора, което проправя пътя на Косово за либерализиране на визовия режим ЕС.\r\nВ рамките на срещата с ръководителя на службата на ЕС в Косово, Наталия Апостолова, косовските лидери обещаха, че техните депутати в парламента ще гласуват за ратифициране на споразумението за демаркацията, постигнато с Черна гора през 2015 г. Решението бе предшествано от споразумение между Прищина и Подгорица за преразглеждане на текущата сделка, в случай че се появят доказателства за възможни грешки при очертаването на границата. \r\nСпоразумението обаче уточнява, че потенциалните промени ще бъдат направени, след като Косово ратифицира настоящия договор. Той е критикуван от опозиционните партии, които твърдят, че от сделката Косово губи земя. \r\nДвижението „Самоопределение“ на Албин Курти е единствената политическа сила, която не е дала съгласието си.Тереза Герова", "date": "2018.02.28", "title": "Gazeta Express: Парламентът на Косово се събира на трето извънредно заседание за ратифициране на споразумението за демаркацията на границата с Черна гора"}
{"url": "http://www.focus-news.net/news/2018/02/28/2494193/kevr-zapochva-izvanredna-proverka-v-toplofikatsiya-pernik-vav-vrazka-s-postapili-signali-za-narusheno-toplopodavane-kam-klientite.html", "text": "Във връзка с постъпили сигнали за нарушено топлоподаване към клиентите на „Топлофикация - Перник“ АД, председателят на КЕВР доц. Иван Иванов издаде заповед за извънредна проверка на топлофикационното дружество. Това съобщиха от пресцентъра на КЕВР. Предмет на проверката е да се установи основателността на жалбите и ако те бъдат потвърдени – какви действия са предприети от „Топлофикация - Перник“ АД.  \r\nСлед приключване на проверката в „Топлофикация - Перник“ АД, проверяващият екип от експерти на КЕВР ще изготви доклад по реда на Закона за енергетиката, резултатите от който ще бъдат обявени от Комисията.", "date": "2018.02.28", "title": "КЕВР започва извънредна проверка в \"Топлофикация-Перник\" във връзка с постъпили сигнали за нарушено топлоподаване към клиентите"}
{"url": "http://www.focus-news.net/news/2018/02/28/2494216/bedstveno-polozhenie-e-obyaveno-na-teritoriyata-na-obshtina-aksakovo-zaradi-snegovalezh-i-silen-vyatar-koyto-obrazuva-navyavaniya.html", "text": "Бедствено положение е обявено на територията на община Аксаково. Това каза за Радио „Фокус“ – Варна кметът на Община Аксаково инж. Атанас Стоилов. Решението е взето на заседание на оперативния щаб. Кметът отбеляза, че обстановката на територията на общината е тежка заради снеговалежа и силния вятър, който образува навявания. Това затруднява работата на снегопочистващите машини. Бедственото положение е в сила от 12.00 часа днес до 24.00 часа на 1 март.  „Заради затворения третокласен пътен участък Аксаковска панорама – Кичево, е невъзможно придвижването на машини до част от населените места на територията на общината“, уточни кметът инж. Атанас Стоилов.\r\nМарияна ВАЛЕНТИНОВА", "date": "2018.02.28", "title": "Бедствено положение е обявено на територията на община Аксаково заради снеговалеж и силен вятър, който образува навявания"}
{"url": "http://www.focus-news.net/news/2018/02/28/2494218/d-r-emil-karaivanov-kmet-na-asenovgrad-mestnata-administratsiya-pravi-vsichko-vazmozhno-za-vazpitanieto-na-detsata-ni-v-rodolyubie.html", "text": "Местната администрация прави всичко възможно за възпитанието на децата ни в родолюбие. Това каза кметът на Асеновград  д-р Емил Караиванов в интервю за Агенция „Фокус“ по повод 3 март. „Асеновградчани всяка година достойно отбелязваме 3 март. „Имаме богата културна програма. Имаме множество инициативи, които са свързани с ангажиране на младите хора на Асеновград, както и на учениците в тази целогодишна културна програма. Стремим се да утвърждаваме в нашите наследници българския дух и ценности, запознавайки ги с богатото културно-историческо наследство на Асеновград, запазвайки тези традиции и утвърждавайки ги за в бъдеще“, коментира д-р Емил Караиванов. Той пожела здраве на всички българи по повод 3 март. „Да пазим традициите си в едно спокойно, уютно семейно огнище. Нека родителите да утвърждават в децата си разбирането, че България е страна, която се е запазила във вековете. Най-древната страна, непроменила името си в цялото съществуване на Европа“, каза той и отбеляза, че България е страна, която е утвърдила свободолюбивия дух на народа си. По думите му всичко това се е случило благодарение на българите, на хората, които са живели на тази територия, на която е утвърдена страната ни България.\r\nДеница КИТАНОВА", "date": "2018.02.28", "title": "Д-р Емил Караиванов, кмет на Асеновград: Местната администрация прави всичко възможно за възпитанието на децата ни в родолюбие"}
{"url": "http://www.focus-news.net/news/2018/02/28/2494212/tass-parva-sreshta-mezhdu-sebastian-kurts-i-vladimir-putin-ikonomikata-shte-dominira-temite-na-pregovorite.html", "text": "Държавният глава на Руската федерация Владимир Путин приема в сряда канцлера на Австрия Себастиан Курц. Това е първата среща на двамата лидери: 31-годишният Курц пое поста след предсрочни парламентарни избори в края на миналата година. Визитата му в Москва е работна, разяснява информационната агенция TACC.\r\nКакто лаконично съобщиха от пресслужбата на Кремъл, „планирано е обсъждане на текущото състояние и перспективите на по-нататъшното развитие на двустранните отношения, в частност в търговската, икономическата, енергийната и културната сфера“. Очаква се „обмен на мнения по актуални международни и хуманитарни въпроси“. От Виена пък поясниха, че Курц и Путин ще „обсъдят двустранните отношение, както и тези между Русия и Европейския съюз, Украйна и Сирия“. \r\nМакар австрийският канцлер не веднъж да е подчертавал нецелесъобразността на антируските санкции, се очаква в Москва той да потвърди необходимостта от запазването им до пълното изпълнение на Минските споразумения от страна на Руската федерация.  Тереза Герова", "date": "2018.02.28", "title": "ТАСС: Първа среща между Себастиан Курц и Владимир Путин – икономиката ще доминира темите на преговорите"}
{"url": "http://www.focus-news.net/news/2018/02/28/2494214/dobrich-neprohodima-e-obshtinskata-patna-mrezha-v-shest-obshtini-na-oblastta-balchik-kavarna-general-toshevo-shabla-tervel-i-krushari.html", "text": "Непроходима е общинската пътна мрежа в шест общини на област Добрич - Балчик, Каварна, Генерал Тошево, Шабла, Тервел и Крушари, по информация на дежурния в Областния съвет за сигурност, предаде кореспондентът на Радио „Фокус” – Варна. От кризисния щаб съобщават за влошаване на метеорологичните условия в региона. От Община Добричка информират, че общинската пътна мрежа е проходима при зимни условия. От Регионалната дирекция „Пожарна безопасност и защита на населението“ (РД ПБЗН) в Добрич информират, че до момента има подаден само един сигнал за липса на хранителни продукти в село Драганово, като той е предаден на Общинския съвет за сигурност в Община Добричка. Силният вятър е причина две села в Община Каварна да са без ток - Българево и Топола. Все още е нарушено водоподаването в селата Горун, Тюленово, Хаджи Димитър, Камен бряг, Поручик Чунчево и Раковски. \r\nВ областта в момента във всички пътни направления работят 30 машини. Отново са затворени за движение на автомобили част от направленията. По данни на Областно пътно управление – Добрич затворен за движение за всички МПС е път I-9 Дуранкулак - Кранево. Забраната важи и за следните второкласни и третокласни пътища - II-71 Албена - Добрич - Силистра, III-207 Жегларци - Тервел - Честименско, III-293 Добрич - Крушари, III-296 Генерал Тошево - Каварна, III-2075 Орляк - Зърнево, III-2077 Честименско - Каблешково - Шумен, III-2702 Ген.Киселово - Одринци, III-2903 Ген. Тошево - Росица, III-2904 Кардам - Дуранкулак, III-2932 Крушари - Росица, III-7005 Добрич - Житница - Балик, III-7102 Тервел - Ангеларий, III-7103 Оногур - Крушари, III-7106 Карапелит - Кочмар, III-9002 Ген. Тошево - Царичино, III-9701 Добрич - Сърнино. Проходими при зимни условия за автомобили до 3.5 т са II-29 Добрич - Варна, II-29 Добрич - Ген. Тошево и II-27 Балчик - Добрич. В Добрич градският транспорт се движи въпреки обилния снеговалеж. Основните пътни артерии се почистват. Снеговалежът се засили, духа умерен вятър, температурата е вече минус 11 градуса. \r\nЖулиета НИКОЛОВА", "date": "2018.02.28", "title": "Добрич: Непроходима е общинската пътна мрежа в шест общини на областта - Балчик, Каварна, Генерал Тошево, Шабла, Тервел и Крушари"}
{"url": "http://www.focus-news.net/news/2018/02/28/2494211/do-35-ot-rabotnitsite-v-malkite-i-srednite-predpriyatiya-shte-mogat-da-sa-chuzhdentsi.html", "text": "Народните представители приеха окончателни промени в Закона за трудовата миграция и трудовата мобилност, предаде репортер на Агенция „Фокус“. Работници от трети държави ще могат да получат достъп до пазара на труда за длъжности, за които не се изисква българско гражданство, при условие, че в предходните 12 месеца за работодателя са работили не повече от 20% чуждестранни работници. Досега според закона работниците не трябваше да надвишават 10%. За малки и средни предприятия депутатите решиха процентът да е 35%. Парламентът реши решението за разрешаване на достъп до пазара на труда за работници от трети държави да може да се продължава общо с до 3 години. Агенцията по заетостта вече ще осигурява информация не само за подаване на заявление за регистрация, но и за самата регистрация на заетостта.\r\nБиляна ИВАНОВА", "date": "2018.02.28", "title": "До 35% от работниците в малките и средните предприятия ще могат да са чужденци"}
{"url": "http://www.focus-news.net/news/2018/02/28/2494219/premierat-boyko-borisov-prizova-lekarite-da-badat-partnyori-v-kontrola-na-parite-koito-se-davat-za-zdraveopazvane.html", "text": "Министър-председателят Бойко Борисов призова лекарите да бъдат партньори в контрола на парите, които се дават за здравеопазване. Той подчерта, че при увеличаващите се средства, при наличието на модерна апаратура и добри специалисти у нас, нарастват и средствата за лечение в чужбина. Това съобщиха от правителствената информационна служба. \"Искам да направим така че, да сме един отбор в здравеопазването и хората да усетят ефекта за себе си\", заяви премиерът в началото на срещата си със съсловните здравни организации в Министерския съвет.", "date": "2018.02.28", "title": "Премиерът Бойко Борисов призова лекарите да бъдат партньори в контрола на парите, които се дават за здравеопазване"}
{"url": "http://www.focus-news.net/news/2018/02/28/2494222/sputnik-dvanadeset-dushi-sa-zaginali-pri-vlakova-katastrofa-v-egipet.html", "text": "Дванадесет души са загинали при влакова катастрофа в Египет, предава Sputnik, като се позовава на информация от Министерството на здравеопазването на северноафриканската страна.\r\nСпоред медийни доклади инцидентът се е случил северно от столицата Кайро, където пътнически влак се е врязал в товарна композиция. На място са изпратени спасителни екипи и над 30 линейки, подчертават от редакцията. Тереза Герова", "date": "2018.02.28", "title": "Sputnik: Дванадесет души са загинали при влакова катастрофа в Египет"}
{"url": "http://www.focus-news.net/news/2018/02/28/2494221/stopanska-akademiya-d-a-tsenov-svishtov-uchastva-v-mezhdunarodno-izlozhenie-obrazovanie-i-kariera-v-kipar.html", "text": "В изпълнение на политиката на ръководството на Стопанска академия „Димитър А. Ценов” – Свищов за привличане на студенти от българските общности зад граница и в рамките на Кандидатстудентска кампания 2018, свищовското висше училище взе участие в международно изложение „Образование и кариера”, проведено в гр. Никозия (Кипър). Във форума бяха  представени възможностите за обучение в 103 университета от 18 държави (Кипър, Швеция, Финландия, Германия, Франция, САЩ, Словакия, Испания, Унгария, България, Швейцария, Гърция, Холандия, Великобритания, Ирландия, Чехия, Италия и Русия). Това съобщиха от Стопанска академия „Д. А. Ценов” – Свищов.\r\nОбразователното портфолио на Стопанска академия в ОКС „бакалавър”, ОКС „магистър” и ОНС „доктор” представиха гл. ас. д-р Юлиян Господинов – координатор „Образователен маркетинг” в Академичния център за кариерно консултиране и връзки с обществеността, и гл. ас. д-р Галин Стефанов – координатор в Центъра за дистанционно обучение. Те поясниха пред своите сънародници в Кипър и пред кипърски граждани, че за учебната 2018-2019 г. свищовското висше училище реализира прием в ОКС „бакалавър” по 17 елитни пазарно-ориентирани специалности: „Финанси”; „Застраховане и социално дело”; „Макроикономика”; „Счетоводство и контрол”; „Стопански и финансов контрол”; „Бизнес статистика и анализи”; „Маркетинг”; „Управление на проекти”; „Стопанско управление”; „Екомениджмънт”; „Бизнес информатика”; „Международни икономически отношения”; „Публична администрация”; „Индустриален бизнес и предприемачество”; „Аграрна икономика”; „Икономика на търговията”; „Икономика на туризма”. Обучението в ОКС „магистър” е по 48 магистърски програми, от които 41 на български и 7 на английски език в редовна и дистанционна форми. 100-процентното дистанционно обучение е ориентирано в максимална степен към задоволяване интересите на студентите и нуждите на бизнеса. Използваната платформа за дистанционно обучение Moodle притежава множество функционалности, улесняващи комуникацията между преподавател и обучаем (онлайн и офлайн). В третата степен на висшето образование – образователната и научна степен „доктор”, приемът е по 16 акредитирани докторски програми. По време на обучението си в Свищов, студентите могат да се настанят в студентските общежития на Стопанска академия и да се хранят в студентски стол при преференциални цени. Имат възможност да провеждат студентска мобилност по програма „Еразъм+” с цел обучение и с цел практика в 123 партньори от Европа, Азия, Африка, Южна Америка. Студентите могат да участват в стажантски програми в реална работна среда, организирани от Министерство на образованието и науката, от частни български и международни компании. Осигурява им се възможност за участия в научноизследователски проекти, академични, национални и международни студентски образователни, научни и практико-приложни форуми, обучителни семинари и майсторски класове, организирани съвместно от Стопанска академия и нейните институционални и бизнес партньори. Съществуват възможности и за участие на възпитаниците на Стопанската академия в социално-културни, спортни и туристически дейности. Завършилите получават диплома за придобита образователна степен и Европейско дипломно приложение, признати в целия ЕС, САЩ и Канада.\r\nПосетителите на щанда на Стопанска академия в международното изложение получиха подробна информация за специалностите, документите за кандидатстване, процедурата по записване, размера на таксите за обучение, организацията на учебния процес, формите на обучение и др. „Щандът на свищовското висше училище се радваше на значителен интерес. Особено приятни бяха разговорите с живеещи в Кипър българи, с бивши възпитаници на Стопанска академия, както и с Негово превъзходителство Христо Георгиев – Извънреден и пълномощен посланик на Република България в Република Кипър”, сподели гл. ас. д-р Юлиян Господинов.\r\nПо време на визитата си в Кипър представителите на Стопанска академия се срещнаха с българската общност и техните организации „Съюз на българите в Кипър” и „Обединение на българите в Лимасол „Възраждане”, с които свищовското висше училище има подписани договори за сътрудничество, развитие и укрепване на връзките между страните в областта на културната, научната, спортната и други дейности от взаимен интерес. Посетено беше българско училище в град Никозия и се проведоха срещи с ученици, които са с български произход. Допълнителен емоционален заряд на работната визита донесе и проведената среща с членове на създадения през месец октомври 2017 г. Алумни клуб „Приятели на СА – Кипър”, при която живеещите в Кипър възпитаници на Стопанска академия получиха актуална информация за състоянието на родната Алма матер, споделиха своите успехи и очертаха насоки за бъдещи инициативи.", "date": "2018.02.28", "title": "Стопанска академия „Д. А. Ценов” – Свищов участва в международно изложение „Образование и кариера” в Кипър"}
{"url": "http://www.focus-news.net/news/2018/02/28/2494223/evropeyski-eksperti-po-bezopasnost-i-sigurnost-po-vreme-na-futbolni-sreshti-obsadiha-podgotovkata-na-dve-klyuchovi-resheniya-vneseni-ot-balgarskoto-predsedatelstvo-na-saveta-na-es.html", "text": "На 27-28 февруари 2018 г. в Главна дирекция „Национална полиция“ се проведе среща на представители на Група „Експерти по значими спортни събития“ към Работна група „Правоприлагане“ на Съвета на ЕС. Това съобщиха от пресцентъра на МВР. Делегатите обсъдиха подготовката на две ключови политически решения, внесени от Българското председателство. Едното е по отношение на скорошно научно изследване за употребата на пиротехнически средства на футболните стадиони; а другото - по поредица от предложения за по-нататъшно укрепване на международното полицейско сътрудничество за превенция и противодействие на насилието и престъпността във връзка с футболни мачове и други спортни събития с международно значение. \r\n\"Актовете на насилие при провеждането на футболни срещи и свързаните с тях рискове за сигурността и безопасността са феномен, широко разпространен в цяла Европа. Активната работа по разработването на мерки за противодействие на подобни прояви е важна приоритетна област в полицейската работа в Европа. За изпълнение на тази задача разчитаме на опита на представителите на държавите-членки в Група „Експерти по значими спортни събития“, каза при откриване на срещата заместник-директорът на ГДНП старши комисар Благородна Макева. В качеството си на председател на Работна група „Правоприлагане“, тя приветства инициативите за създаване на ефективни мерки за противодействие на футболното хулиганство и за засилване на партньорството в мрежата на Националните футболни информационни звена (NFIP). \r\nПодчертавайки значението на интегрирания мултиинституционален подход при гарантиране безопасността и сигурността по време на спортни събития, старши комисар Макева отбеляза резултатите от научно изследване за последиците за здравето и безопасността при употреба на пиротехнически средства на футболните стадиони: Сериозните последици ни показват, че въпросът не бива да бъде подценяван и поуките - пренебрегвани, те изискват подходящ институционален отговор. \r\nДинамиката на престъпността, свързана с футбола, и полицейско сътрудничество в този аспект представляват специализирана област, различна от останалите сфери на полицейска работа. Фокусът на полицейското сътрудничество в ЕС обикновено пада върху дейностите на престъпни групи, занимаващи се със сериозна и организирана престъпност, събирането и обмена на данни и трансграничните разследвания. Продължителният европейски опит и научни проучвания обаче сочат, че основният риск от насилие и безредици, свързани с футбола, се основава на постоянно развиващия се характер и специфичните обстоятелства при всяко конкретно събитие. \r\nГрупата обсъди и подготовката на полицейските служби за Европейското първенство по футбол, което ще се проведе през лятото на 2020 г. в 12 града в 12 различни европейски държави. \r\nСрещата на експерти по безопасността и сигурността по време на футболни срещи бе организирана от Министерството на вътрешните работи в рамките на Българското председателство на Съвета на Европейския съюз. В групата, създадена през 2001 г., участват експерти както от ЕС, така и извън него. Експертната група оценява високо серията от отлични инициативи на Българското председателство, което определи като два от основните си приоритети въвеждането на две решения на Съвета: ревизиране на Решението на Съвета относно сигурността във връзка с футболни срещи с международно значение и Проекторешението на Съвета относно необходимостта от интегриран мултиинституционален подход за превенция и противодействие на употребата на пиротехнически средства на футболни стадиони и при други спортни събития.", "date": "2018.02.28", "title": "Европейски експерти по безопасност и сигурност по време на футболни срещи обсъдиха подготовката на две ключови решения, внесени от Българското председателство на Съвета на ЕС"}
{"url": "http://www.focus-news.net/news/2018/02/28/2494224/sofiya-leka-katastrofa-e-stanala-povod-za-sprechkvane-mezhdu-vodachite-na-avtomobilite.html", "text": "Лека катастрофа стана повод за спречкване между водачите на автомобилите. Това съобщиха от Пресцентъра на МВР за Агенция „Фокус“. Сигналът за инцидента, който се е състоял на ул. „Сребърна“ е получен в 10.40 днес. Водачът на единия от леките автомобили е прибегнал до саморазправа с жена – водач на другия автомобил от инцидента. Пострадали при инцидента няма. В 11.55 е получен друг сигнал за катастрофа на булевардите „Тодор Александров“ и „Инж. Иван Иванов“, при който са се сблъскали две леки коли. При този инцидент също няма пострадали.", "date": "2018.02.28", "title": "София: Лека катастрофа e станалa повод за спречкване между водачите на автомобилите"}
{"url": "http://www.focus-news.net/news/2018/02/28/2494200/georgi-gyokov-bsp-za-balgariya-kam-upravlyavashtite-pravite-reshitelni-krachki-kam-premahvane-na-zashtitite-na-pazara-na-truda.html", "text": "Правите решителни крачки към премахване на защитите на пазара на труда. С тези думи народният представител от ПГ на „БСП за България“ Георги Гьоков се обърна към управляващите в парламента, съобщиха от пресцентъра на НС на БСП. Той добави, че  между двете четения на Закона за трудовата миграция народни представители от ОП и ГЕРБ са си позволили да внесат предложения, които са силна проява на лобизъм. \r\n„При приемането на това предложение, ще имаме увеличаване на квотата на наетите работници от трети страни. В големите предприятия тя ще се увеличи на 20%, а за малките и средни на 35%. Никъде, обаче не се казва, че тази квота е за висококвалифицирани кадри. Може да са и общи работници“, заяви народният представител. Той добави, че делът на малките и средни фирми в България е огромен, а през последните 18 месеца само 10 работодатели са поискали да наемат работници от трети страни. „Това не показва потребност за промяна в законодателството. Няма и доказателства, че България няма кадри, които да запълнят тези места“, категоричен бе Гьоков.  Той добави, че в момента безработните у нас са около 250 хил. души, а обявените места са около 15 хил.  \r\n„На българския бизнес не му е нужна работна ръка от трети страни, има опит за трудов и социален дъмпинг в България“, категоричен бе той.  Социалистът заяви, че вместо да се дадат нормални заплати и да се върнат българите, които работят в чужбина, се вкарва евтина работна ръка, която работи за възнаграждение в пъти по-ниско, отколкото в Европа.", "date": "2018.02.28", "title": "Георги Гьоков, „БСП за България“, към управляващите: Правите решителни крачки към премахване на защитите на пазара на труда"}
{"url": "http://www.focus-news.net/news/2018/02/28/2494226/the-guardian-es-publikuva-plan-za-zadarzhaneto-na-severna-irlandiya-v-mitnicheskiya-sayuz.html", "text": "Главният преговарящ на Европейския съюз за Брекзит Мишел Барние заяви, че Брюксел има план за ефективно запазване на Северна Ирландия  в единния пазар и митнически съюз след излизането на Обединеното кралство от структурите на Общността, съобщава британският вестник The Guardian, като отбелязва, че документът от 120 страници би могъл да доведе до нова криза в преговорите между Брюксел и Лондон. \r\nТериториите на Северна Ирландия ще се считат под юрисдикцията на митниците на ЕС след Брекзит, с необходимите проверки за стоки, идващи от останалата част на Обединеното кралство, става ясно от текста, изготвен от Европейската комисия. Тереза Герова", "date": "2018.02.28", "title": "The Guardian: ЕС публикува план за задържането на Северна Ирландия в митническия съюз"}
{"url": "http://www.focus-news.net/news/2018/02/28/2494225/burgas-obshtinata-i-tsentarat-za-podkrepa-na-lichnostnoto-razvitie-nagradiha-uchenitsi-za-znaniyata-koito-pokazaha-po-vreme-na-uchenicheskata-viktorina-az-sam-balgarche.html", "text": "Община Бургас и Центърът за подкрепа на личностното развитие наградиха ученици за знанията, които показаха по време на ученическата викторина „Аз съм българче“. Събитието се проведе в Младежкия културен център и е посветено на Националния празник на България – 3 март. Това съобщиха от Община Бургас.\r\nУчастие във викторината взеха отбори от 11 бургаски училища: СУ „Св. Св. Кирил и Методий“, ОУ „Александър Георгиев – Коджакафалията“, ОУ „Пейо К. Яворов“, ОУ „Елин Пелин“, ОУ „Иван Вазов“-кв. Банево, ОУ „Георги Бенковски“, СУ „Йордан Йовков“, ОУ „Христо Ботев“- кв. Ветрен, СУ „Епископ Константин Преславски“, ОУ „Христо Ботев“- кв. Долно Езерово и СУ „Добри Чинтулов“.\r\nКръговете на викторината бяха: „Национални герои“, „Мой роден край“, „Картините разказват за свободата, героизма и освобождението“ и „Обичаме те, Татковино“. По време на празника прозвучаха стихове и песни, изпълнени от петокласниците.\r\nВикторината е посветена на 3 март – Национален празник на Република България, на 140 години от Руско-турската освободителна война /1877-1878 г./, на 145 години от гибелта на Васил Левски и 170 години от рождението на Христо Ботев.", "date": "2018.02.28", "title": "Бургас: Общината и Центърът за подкрепа на личностното развитие наградиха ученици за знанията, които показаха по време на ученическата викторина „Аз съм българче“"}
{"url": "http://www.focus-news.net/news/2018/02/28/2494231/stara-zagora-49-godishna-zhena-ot-kazanlashkoto-selo-razhena-e-bila-nahapana-ot-dve-kucheta-koito-e-otglezhdala.html", "text": "Районна прокуратура-Казанлък извършва проверка за инцидент с  пострадала жена, нахапана от кучета, намиращи се под неин надзор. Това съобщиха от пресцентъра на Прокуратура. В хода на извършената проверка е установено, че на 26 февруари 2018 г., около 14.30 часа, в с.Ръжена, общ.Казанлък, собственичката на две кучета, порода „каракачанска овчарка“ и „питбул“- 49-годишната М. Х., излязла да ги нахрани. Животните били отглеждани свободно в двор на къща. Кучетата се сбили за храната и М. Х. решила да ги разтърве, но те се нахвърлили срещу нея и започнали да я хапят. Чувайки виковете на майка си, синът на пострадалата жена вързал кучетата и предвид нуждата от лекарска намеса я откарал във Филиала за Спешна медицинска помощ-гр.Казанлък. От извършения преглед в здравното заведение било установено, че М. Х. е със скъсани сухожилия на лява ръка, контузия на носа и множество други по-леки наранявания от ухапване по цялото тяло. Пострадалата била оставена за лечение в хирургично отделение на МБАЛ „Д-р Хр.Стамболски“ гр.Казанлък. Местопроизшествието било посетено и запазено от полицейски служители. \r\nИзвършената проверка е установила, че двете кучета се отглеждат от М. Х., без да са взети необходимите мерки, за да не създават опасност за хора или за други животни.\r\nРайонна прокуратура-Казанлък ще извърши преценка дали са налице достатъчно данни за извършено престъпление по чл.325в от Наказателния кодекс, а именно „неполагане на достатъчно грижи за гръбначно животно, което се намира под негов надзор в резултат на което, то причини средна, тежка телесна повреда или смърт на човек“.\r\nС оглед установения начин на стопанисване на кучетата ще бъдат разгледани и извършените нарушения на Наредба № 7 „За реда и условията при отглеждане на животни на територията на Община Казанлък“, където е регламентиран реда за установяване на нарушения и търсене на административно-наказателна отговорност, съответно и приемането на животните в Общински приют.", "date": "2018.02.28", "title": "Стара Загора: 49-годишна жена от казанлъшкото село Ръжена е била нахапана от две кучета, които е отглеждала"}
{"url": "http://www.focus-news.net/news/2018/02/28/2494232/neli-tetimova-psiholog-denyat-na-rozovata-flanelka-kara-uchenitsite-da-mislyat-za-agresiyata-v-uchilishte-a-tova-e-vazhna-stapka-kam-preventsiyata-na-tova-yavlenie.html", "text": "Денят на розовата фланелка кара учениците да мислят за агресията в училище, а това е важна стъпка към превенцията на това явление. Това каза Нели Тетимова – училищен психолог в бургаското основно училище „Братя Миладинови“ и член на УС на Регионалната асоциация на училищните психолози и педагози в Бургас, в интервю за Агенция „Фокус“ във връзка със Световния ден за борба срещу агресията и насилието в училище.\r\nТя разказа, че този ден е възникнал в Канада през 2007 г., когато едно дете отива на училище с розова блуза и това предизвиква подигравки от други деца. Съучениците му обаче решават да го подкрепят, като на следващия ден купуват розови тениски и се обличат всички в розово, показвайки по този начин, че не ги е страх и са на страната на своя съученик. „Този акт на подкрепа се харесва на училищните власти, разпространява се в социалните мрежи, чрез имейли, чрез съобщения и постепенно се превръща в традиция. И така на този ден – последната сряда от месец февруари, много ученици в много училища започват да се обличат в розово, показвайки, че не са съгласни с това да има тормоз между тях. Постепенно тази инициатива се разпространява все повече и всяка година в нея се включват все по-голям брой училища и така тя се превръща в международна“, каза още Тетимова и уточни, че в училището, в което работи, вече няколко години поред се организират мероприятия, свързани с превенция на тормоза. \r\n„Децата се обличат в розово или слагат някакъв символ и правим масови, общи, групови послания чрез рисунки, плакати. А нещо, което също правим и смятам, че е по-интересно, е организирането на един масов общ танц – децата, облечени в розово, танцуват навън на двора и по този начин показват, че не са съгласни с агресията и с тормоза. На нас ни е ясно, че по този начин няма да преодолеем проблема, но все пак караме учениците да мислят в тази посока. А именно превенцията е една от най-важните стъпки за преодоляване на това негативно явление“, коментира Тетимова.\r\nТя обясни, че е необходимо у учениците да се изгради нетърпимост към тормоза като явление. „Трябва да се въведат различни модели на поведение от агресивните, за да могат децата при проблемна ситуация да реагират по друг начин, а не с агресия“, каза още Тетимова.\r\nЦветилена СИМЕОНОВА", "date": "2018.02.28", "title": "Нели Тетимова, психолог: Денят на розовата фланелка кара учениците да мислят за агресията в училище, а това е важна стъпка към превенцията на това явление"}
{"url": "http://www.focus-news.net/news/2018/02/28/2494227/api-vremenno-e-ogranicheno-dvizhenieto-na-mps-po-am-hemus-v-uchastaka-varna-shumen-poradi-obilen-snegovalezh-i-snegonavyavaniya.html", "text": "Временно е ограничено движението на МПС по АМ „Хемус“ в участъка Варна – Шумен,  поради обилен снеговалеж, силен вятър и снегонавявания. Това съобщиха от пресцентъра на Агенция \"Пътна инфраструктура\" (АПИ). Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "АПИ: Временно е ограничено движението на МПС по АМ „Хемус“ в участъка Варна – Шумен,  поради обилен снеговалеж и снегонавявания"}
{"url": "http://www.focus-news.net/news/2018/02/28/2494220/prezidentat-rumen-radev-bih-svikal-ksns-po-obshta-tema-za-energetikata-aets-belene-i-chez-sa-chastni-sluchai.html", "text": "Бих свикал КСНС по обща тема за енергетиката, АЕЦ „Белене“ и ЧЕЗ са частни случаи. Това каза пред журналисти президентът Румен Радев във връзка със сделката за продажбата на активите на ЧЕЗ, след като взе участие на тържествената част на 31-ото общо събрание на Националното сдружение на общините в България по повод 140 години от Освобождението на България от турско робство, предаде репортер на Агенция „Фокус“. „Разбира се, че съм склонен да разговарям с чешкия президент, но нека не забравяме, че отговорността по този случай остава в България. Тя не може да се търси извън страната. Вече изплуваха имена на банки и офшорки и затова казвам, че е много важен механизмът, по който е замислено това финансиране“, коментира Радев. \r\nПопитан дали представители на президентската администрация ще присъстват в парламента на изслушването на хората, свързани със сделката на заседание на комисии, Радев отговори, че ще има такива. „Бих свикал КСНС по обща тема за енергетиката. АЕЦ „Белене“ и ЧЕЗ са частни случаи. Големият проблем е, че няма национална стратегия за енергетиката с един средносрочен хоризонт 2030 г. и дългосрочен 2050 г. Ако нямаме такава стратегия, всичко ще се решава на парче и ще имаме скандал след скандал“, каза още държавният глава. \r\nЛюба АЛЕКСИЕВА", "date": "2018.02.28", "title": "Президентът Румен Радев: Бих свикал КСНС по обща тема за енергетиката, АЕЦ „Белене“ и ЧЕЗ са частни случаи"}
{"url": "http://www.focus-news.net/news/2018/02/28/2494233/targovishte-otvoreni-sa-punktove-za-vremenno-nastanyavane-na-patuvashti-prez-obshtinata.html", "text": "9 пункта за настаняване на преминаващи пътници, попаднали в тежка зимна обстановка, са отворени на територията на община Търговище. Това съобщиха от Общината. Пунктовете са в кметствата в селата: Дралфа, Лиляк, Макариополско, Бистра, Буховци, Алваново, Надарево, Кралево и Пролаз.  Осигурени са отоплителни материали и топли напитки за хората, които ще бъдат настанени там при нужда. Отговорници за тези пунктове са кметовете на съответните населени места. При възникване на извънредна ситуация е разпоредено майките с деца и болни да бъдат транспортирани до Търговище. До този час няма постъпили сигнали за блокирани по пътищата хора. Отварянето на пътните връзки с навявания в общината продължава, въпреки обилния сняг и силния вятър по откритите места. В някои от отсечките преспи затварят пътя само за половин час след минаване на машините и е нужно повишено внимание от страна на шофьорите. Апелът е да изчакват снегопочистващите машини и да не предприемат рискови пътувания. На територията на общината има 51 села, 2 квартала и града и едновременното почистване на всички населени места е практически невъзможно в условията на непрестанен снеговалеж и навявания. Четвъртокласната пътна мрежа се чисти с техника, наета с договори от земеделски стопани от съответните населени места. Снегопочистващите машини на БКС са с GPS, за да се следят маршрутите им, но в много от улиците преминаването на техниката не е възможно заради спрените автомобили. Общината призовава гражданите за разбиране и повече лична ангажираност в тежката зимна обстановка.\r\nШестима бездомни са настанени в Кризисния център към Община Търговище. Постъпването там става след сигнал на тел. 112, в Районното управление на полицията или на телефона на дежурните в Община Търговище: 0601/ 635 85. Преди настаняване, всеки бездомен, задължително преминава през  Центъра за спешна медицинска помощ, за да се установи здравословното му състояние. При нужда се назначава лечение. Капацитетът на Центъра е за седем човека и е почти изчерпан. Осигурено е отопление и продукти от първа необходимост. Има дежурен от Общината, но настаняването става по определен ред с придружители от Районното управление на полицията. Звеното е за временно настаняване при тежки зимни условия и е на общинска издръжка. При постъпване на сигнали за други нуждаещи се ще се търси съдействие от социални и други служби, тъй като Центърът не разполага с по-голям капацитет.", "date": "2018.02.28", "title": "Търговище: Отворени са пунктове за временно настаняване на пътуващи през общината"}
{"url": "http://www.focus-news.net/news/2018/02/28/2494228/burgas-1-mart-sashto-da-e-neucheben-den.html", "text": "Кметът Димитър Николов издаде заповед 1 март, четвъртък, също да е неучебен ден за бургаските деца. Това съобщиха от пресцентъра на Община Бургас. Зимната обстановка в цялата община продължава да е усложнена. Всички основни пътища са отворени. Трудно е движението между съставните селища. Изцяло затворен към момента остава пътят Миролюбово - Изворище - Каблешково. Труднопроходим заради навявания е този между Брястовец и Драганово. И в двете села няма ток.\r\nЦялата снегопочистваща техника е на терен и ще остане мобилизирана до нормализиране на ситуацията. Решение дали и петък да бъде неучебен ден в Бургас ще бъде взето утре, в зависимост от актуалната обстановка. Детските градини остават отворени.", "date": "2018.02.28", "title": "Бургас: 1 март също да е неучебен ден"}
{"url": "http://www.focus-news.net/news/2018/02/28/2494217/brekzit-evropeyskata-komisiya-publikuva-proekt-na-sporazumenieto-za-otteglyane-po-chlen-50.html", "text": "Европейската комисия публикува проект на споразумение за оттегляне между Европейския съюз и Обединеното кралство, се казва в прессъобщение от ЕК.\r\nПроектът на споразумението за оттегляне привежда в правна форма Съвместния доклад на преговарящите от името на Европейския съюз и правителството на Обединеното кралство относно напредъка през първия етап на преговорите, публикуван на 8 декември 2017 г. \r\nТой предлага текст за онези нерешени въпроси, свързани с оттеглянето, които са само упоменати в съвместния доклад, без да са изложени подробно. \r\nПроектът на споразумението за оттегляне се състои от шест части — обхващащи уводни разпоредби, правата на гражданите, други въпроси, свързани с отделянето, като например стоките, пуснати на пазара преди датата на оттегляне, финансовото споразумение, преходни разпоредби, институционални разпоредби и протокол относно Ирландия/Северна Ирландия. \r\nПроектът на споразумението е публикуван онлайн в съответствие с политиката за прозрачност на Европейската комисия. Комисията представя този текста сега, за да даде възможност на първо време за провеждане на консултации с държавите членки и Европейския парламент, а впоследствие и за преговори с Обединеното кралство.", "date": "2018.02.28", "title": "Брекзит: Европейската комисия публикува проект на споразумението за оттегляне по член 50"}
{"url": "http://www.focus-news.net/news/2018/02/28/2494235/dha-ogromen-pozhar-v-rayona-na-1-va-mehanizirana-brigada-v-iztochna-turtsiya-ima-obgazeni-voenni-i-tsivilni-litsa.html", "text": "Казармена сграда в района на Командването на 1-ва механизирана бригада в пограничната с Иран околия Догубеязит в провинция Агръ (Източна Турция) пострада сериозно от голям пожар, предаде информационната агенция Догу хабер ажансъ (ДХА). Пожарът избухна вчера към 18.00 часа. Все още не са известни причините, но много бързо пламъците обхванаха покривния етаж на сградата. Издигаха се на десетки метра и се виждаха на далече от много километри. От пушеците са пострадали военнослужещи и цивилни лица от съседния жилищен квартал. Откарани са с линейки и настанени на лечение в държавната болница, посочва още ДХА. Георги Димов", "date": "2018.02.28", "title": "ДХА: Огромен пожар в района на 1-ва механизирана бригада в Източна Турция – има обгазени военни и цивилни лица"}
{"url": "http://www.focus-news.net/news/2018/02/28/2494230/ruse-vazstanoveno-e-dvizhenieto-po-pat-i-5-ruse-byala-pri-razklona-za-s-ivanovo.html", "text": "Възстановено е движението по път I-5 Русе - Бяла при разклона за с. Иваново. Това съобщиха от пресценътра на Агенция \"Пътна инфраструктура\".", "date": "2018.02.28", "title": "Русе: Възстановено е движението по път I-5 Русе - Бяла при разклона за с. Иваново"}
{"url": "http://www.focus-news.net/news/2018/02/28/2494240/shumen-povishena-e-matnostta-na-vodata-v-grada.html", "text": "Констатирано е завишаване стойностите на показател „мътност” в питейната вода на Шумен, при проведения мониторинг на 27 февруари. Това съобщиха от Регионалната здравна инспекция. Не се установяват други отклонения от здравните норми по изследваните физикохимични и микробиологични показатели. В пунктовете, от които е взета водата е отчетено наличие на остатъчен свободен хлор, съответстващо на нормативните изисквания.    От страна на РЗИ – Шумен е засилен контрола над дезинфекцията на водата, подавана от „ВиК – Шумен“ . Ежедневно в лабораторията на инспекцията ще се следят промените в показател мътност, остатъчен свободен хлор и микробиологичните показатели. Инспекцията препоръчва, водата в населените места, водоснабдявани от язовир „Тича”- гр. Шумен, гр. Велики Преслав, с. П. Волов, с. Белокопитово и с. Дибич да не се ползва за пиене.", "date": "2018.02.28", "title": "Шумен: Повишена е мътността на водата в града"}
{"url": "http://www.focus-news.net/news/2018/02/28/2494237/shumen-snezhnata-pokrivka-v-grada-dostiga-do-45-sm.html", "text": "Снежната покривка в Шумен достига до 45 см. Това съобщиха за Радио „Фокус“-Шумен от Хидрометеорологичната обсерватория. Вятърът е умерен, от сезерозапад, със средна скорост 8-9 м/сек. Има условия за навявания.\r\nИвелина ИВАНОВА", "date": "2018.02.28", "title": "Шумен: Снежната покривка в града достига до 45 см"}
{"url": "http://www.focus-news.net/news/2018/02/28/2494239/burgas-obshtinata-zapochva-priem-na-proektni-idei-za-vklyuchvane-v-aktualiziranata-si-investitsionna-programa.html", "text": "Община Бургас започва от днес прием на фишове за проектни идеи за включване в актуализираната си инвестиционна програма по Приоритетна ос 1 „Устойчиво и интегрирано градско развитие“ на ОПРР 2014-2020. Това съобщиха от Общината.\r\nВидовете проектни идеи, които могат да бъдат подавани, са по следните групи дейности: Социална инфраструктура /центрове за временно настаняване, кризисни центрове, приюти, центрове за работа с деца на улицата и др./; Културна инфраструктура; Енергийна ефективност в административни сгради, многофамилни жилищни сгради и студентски общежития.\r\nЗаинтересованите лица могат да подават  проектни идеи  до 28.05.2018 година, включително. Обявата и образец на проектен фиш могат да бъдат изтеглени оттук: https://www.burgas.bg/bg/info/index/987\r\nПроектните фишове за многофамилни жилищни сгради ще бъдат изготвени от Община Бургас въз основа на одобрени заявления за получаване на финансова помощ от програмата. Заявленията ще се приемат от 28.02.2018 г.  до 28.04.2018 г. в деловодството на Община Бургас на адрес: гр. Бургас, ул. „Александровска“ 26.", "date": "2018.02.28", "title": "Бургас: Общината започва прием на проектни идеи за включване в актуализираната си инвестиционна програма"}
{"url": "http://www.focus-news.net/news/2018/02/28/2494238/burgas-zatvoreni-zaradi-silen-vyatar-i-snegonavyavaniya-sa-patishtata-pomorie-slanchev-bryag-i-ruen-goritsa.html", "text": "Ограничено е движението на всички МПС по път I-9 Поморие – Слънчев бряг, поради обилен снеговалеж, силен вятър и снегонавявания, както и по път III-2085 Руен – Горица в област Бургас. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Бургас: Затворени заради силен вятър и снегонавявания са пътищата Поморие – Слънчев бряг и Руен – Горица"}
{"url": "http://www.focus-news.net/news/2018/02/28/2494241/sport-chetiri-godini-zatvor-grozi-erera-v-ispaniya.html", "text": "Халфът на Манчестър Юнайтед Андер Ерера може да лежи 4 години в затвора, след като в понеделник прокурорите в Испания поискаха максималното наказание за участниците в скандала с уговорения мач през май 2011 г. между Сарагоса и Леванте. Първоначално по-рано този месец обвинението във Валенсия, където ще се гледа делото, поиска двегодишно наказание и 6 годни забрана за футбол за общо 36-те обвинени играчи. В Испания подобна присъда, когато е за първи път, обикновено се счита за условна, но сега адвокатите на Ла Лига ще търсят по-сурови санкции като 4-годишни присъди, максимално възможните според закона, ако обвиняемите бъдат признати за виновни за спортна корупция. Процесът започва в началото на 2019 г., а Ерера наскоро отрече да има каквото и да е участие в скандала.\r\nВенцислав ДРАГОМАНОВ", "date": "2018.02.28", "title": "Спорт: Четири години затвор грози Ерера в Испания"}
{"url": "http://www.focus-news.net/news/2018/02/28/2494242/neli-tetimova-psiholog-ryazkata-promyana-v-povedenieto-na-deteto-tryabva-da-bade-signal-za-roditelite-che-ima-nyakakav-problem.html", "text": "Рязката промяна в поведението на детето трябва да бъде сигнал за родителите, че има някакъв проблем. Това каза Нели Тетимова – училищен психолог в бургаското основно училище „Братя Миладинови“ и член на УС на Регионалната асоциация на училищните психолози и педагози в Бургас, в интервю за Агенция „Фокус“ във връзка със Световния ден за борба срещу агресията и насилието в училище, който се чества всяка година в последната сряда на месец февруари.\r\n„Има деца, които са склонни да крият, че са жертва на агресия не само от родителите, но и от всички възрастни, както и от своите връстници. Но винаги има признаци, които издават такъв проблем. Един от тях е тоталната промяна в поведението на детето, затварянето му, отдръпването от останалите. Ако допреди това то е било едно свободно, щастливо и комуникативно дете, но изведнъж поведението му се промени, то това трябва да се приема като ясен сигнал, че нещо се случва. Разбира се, че при физическата агресия има и видими белези, които могат да бъдат забелязани“, каза още тя и обясни, че наблюдателността спрямо децата е начин да се уловят сигналите и да се разбере какво се случва.\r\n„Първата стъпка е разговор с детето, но след това трябва да последват и такива от неговата среда, от неговото обкръжение, тъй като децата много често субективно предават нещата. Така че един родител, който разбере, че нещо се е случило с детето му, би трябвало да потърси информация от най-близките хора в обкръжението му - приятелите му, и от учителя в училище, за да може да навърже пъзела и да разбере всъщност какво се случва. Защото в противен случай има вероятност да се вземе предвид само едната страна. Просто трябва обективна преценка, а тя се получава тогава, когато съберем информация от много източници“, коментира Тетимова.\r\nТя обясни още, че родителите трябва да се доверяват повече на учителите и училищните психолози и да разговарят с тях всеки път, когато имат нужда. „За наше съжаление обаче, на психолога все още се гледа като на човек, който трябва да се потърси чак в краен случай. А много по-лесно и по-добре би било това да се случва винаги когато имаш някакъв въпрос относно отглеждането, относно възпитанието, относно подхода към детето. Няма нищо лошо в това да се срещнеш, да проведеш един разговор, за да можеш да си свериш часовника“, уточни Тетимова.\r\nЦветилена СИМЕОНОВА", "date": "2018.02.28", "title": "Нели Тетимова, психолог: Рязката промяна в поведението на детето трябва да бъде сигнал за родителите, че има някакъв проблем"}
{"url": "http://www.focus-news.net/news/2018/02/28/2494215/prezidentat-rumen-radev-v-skandala-s-prodazhbata-na-chez-zhertvata-ne-e-vlastta-a-balgarskite-grazhdani.html", "text": "Зададох въпроси за сделката на ЧЕЗ, а вчера премиерът даде някакви съвети. Всички очакваме отговори. Това каза пред журналисти президентът Румен Радев, след като взе участие на тържествената част на 31-ото общо събрание на Националното сдружение на общините в България по повод 140 години от Освобождението на България от турско робство, предаде репортер на Агенция „Фокус“. „Видяхте, че тази сутрин никой не уважи искането на парламента за изслушване. Чух даже и закани към някакви гадове. Според мен в скандала с продажбата на ЧЕЗ жертвата не е властта. Жертвата сме ние – абонатите на електроразпределителните дружества, българските граждани. Затова и държим да знаем как така тази фирма без история и капацитет получава такива големи банкови гаранции“, коментира Радев и попита кои са банките и какви са най-вече механизмите за финансиране и получила ли е тази фирма политическа подкрепа, за да бъдат банките толкова щедри към нея. „Как така отговорните институции научават и започват да действат постфактум? Това са въпросите“, подчерта държавният глава. \r\nЛюба АЛЕКСИЕВА", "date": "2018.02.28", "title": "Президентът Румен Радев: В скандала с продажбата на ЧЕЗ жертвата не е властта, а българските граждани"}
{"url": "http://www.focus-news.net/news/2018/02/28/2494246/kyustendil-gradat-shte-posreshtne-svetovniya-probeg-na-mira-na-1-mart.html", "text": "Кюстендил ще посрещне Световния пробег на мира на 1 март. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му факелът на мира ще премине през 10 града в България София, Пловдив, Перник, Радомир и на 1 март около 18.00 часа ще бъде в Кюстендил. Началото е от улица „Камчия” към булевард “Цар Освободител”, а финалът е на площад “Велбъжд”. „ Организаторите са подготвили спортни игри и други забавления за учениците и гражданите”, каза Стоян Стоянов. От Кюстендил факелът ще продължи към Дупница, Благоевград, Симитли, Кресна, Сандански и ГКПП – „Кулата”.\r\nВенцеслав ИЛЧЕВ", "date": "2018.02.28", "title": "Кюстендил: Градът ще посрещне Световния пробег на мира на 1 март"}
{"url": "http://www.focus-news.net/news/2018/02/28/2494236/silistra-tezhka-ostava-patnata-obstanovka-v-oblastta.html", "text": "Тежка остава пътната обстановка в Силистренска област, поради силния снеговалеж и вятър. За Радио „Фокус“-Шумен Красимира Колева от Областно пътно управление посочи, че ситуацията е много динамична. „Всяка информация, която се подаде, в следващия час вече не е атктуална“, каза Колева. Проходим за автомобили до 3,5 тона е пътят Силистра- Шумен. Ограничено е движението на МПС по пътищата от Русе за Силистра и от Силистра за Добрич. „Днес метеорологичните условия са по- лоши в сравнение с вчерашния ден, има проходимост по участъци от пътищата трети клас на територията на областта, осигуряваме движението на линейки за спешни случаи, нямаме закъсали, на между областите като изключим пътя за Шумен, за Русе и Добрич няма такава връзка, при наложително пътуване в посока Добрич и Варна се насочват по шуменския път и от там по автомагистрала „Хемус“, каза Колева.\r\nИвелина ИВАНОВА", "date": "2018.02.28", "title": "Силистра: Тежка остава пътната обстановка в областта"}
{"url": "http://www.focus-news.net/news/2018/02/28/2494234/shumen-1-i-2-mart-shte-badat-neuchebni-dni-za-uchilishtata-v-obshtinata.html", "text": "Четвъртък и петък ще бъдат неучебни дни за училищата в община Шумен. Това съобщиха от пресцентъра на Общината. Със заповед на кмета Любомир Христов първи март също е обявен за неучебен ден за училищата на територията на община Шумен. Освен това, общинската администрация изпрати искане до министъра на образованието Красимир Вълчев чрез Регионалното управление на образованието за удължаване на ваканцията на учениците и на втори март, петък, поради усложнената зимна обстановка в района. В писмото до министъра се посочва, че кметът е изчерпал правото си за обявяване на три неучебни  за годината и се обръща за съдействие от  министъра да обяви втори март за неучебен.", "date": "2018.02.28", "title": "Шумен: 1 и 2 март ще бъдат неучебни дни за училищата в общината"}
{"url": "http://www.focus-news.net/news/2018/02/28/2494243/ot-dekemvri-2018-g-potrebitelite-v-evropa-shte-mogat-da-pazaruvat-onlayn-ot-vsyaka-strana-na-evropeyskiya-sayuz-nezavisimo-ot-tova-kade-se-namirat-v-momenta.html", "text": "От декември 2018 г. потребителите в Европа ще могат да пазаруват онлайн от всяка страна на Европейския съюз, независимо от това къде се намират в момента. Търговците пък ще могат да предлагат техните продукти и услуги на всеки от 500-те милиона граждани на съюза. Това ще бъде възможно благодарение на подписаните днес правила, които слагат край на блокирането на географски принцип – практиката на потребителите да бъде отказван достъп до продукти и услуги заради това откъде произхождат или къде се намират в момента. Това съобщиха от Министерството за Българското председателство на Съвета на ЕС.\r\nРегламентът беше подписан министъра за Българското председателство на Съвета на ЕС Лиляна Павлова и Антонио Таяни, председател на Европейския парламент.\r\n“Днес е важен ден за всички нас, като европейци и като потребители. От края на тази година ще имаме избор измежду по-голям брой продукти и услуги, когато пазаруваме онлайн, на по-добри цени“, каза министър Павлова. Тя допълни, че днешното финално приемане на правилата е важна стъпка към завършване на Цифровия единен пазар. „Една дискриминация отпада благодарение на тази важна инициатива, за която работиха четири председателства преди нас“, каза министър Лиляна Павлова. Тя благодари на Европейския парламент за подкрепата на българската инициатива регламента да влезе по-рано от предвиденото и на българския комисар Мария Габриел.\r\n„Следващата стъпка ще бъде направена на 1 април когато ще започнем истински да се възползваме от преносимостта на съдържание и когато всички наши абонаменти, видео, книги и игри ще можем да носим със себе си“, каза Мария Габриел след подписването на регламента. Тя подчерта, че общите действия на институциите за пореден път доказват, че могат да носят конкретна полза за гражданите и перспектива за бизнеса, особено за малките и средните компании. „Само 9 % от тях извършват онлайн търговия и сега с географското отблокиране се отваря една нова възможност за тях“, подчерта българският еврокомисар. \r\n„Тази стъпка е като коледен подарък за всички ни“, каза Ружа Хонещайн, член на европарламента и докладчик по досието.\r\nПредседателят на ЕП Антонио Таяни също подчерта важната роля на географското отблокиране за гражданите и за това европейският общ пазар да бъде по-богат.\r\nНовите правила, които Европейската комисия предложи през май 2016 г., гарантират на всички потребители и компании равен достъп до еднакви цени, промоции и условия за плащане, когато закупуват продукти и услуги в друга страна на Европейския съюз. Новите правила няма да се прилагат към съдържание, защитено от авторски права, като музика и филми, но обхватът може да бъде преразгледан на по-късен етап. \r\nЦифровата икономика и уменията на бъдещето са във фокуса на Българското председателство. Това е един от четирите основни приоритета на Председателството, чрез който България се стреми да допринесе за завършването на Цифровия единен пазар, да развие цифровата икономика и умения в дигиталния свят.", "date": "2018.02.28", "title": "От декември 2018 г. потребителите в Европа ще могат да пазаруват онлайн от всяка страна на Европейския съюз, независимо от това къде се намират в момента"}
{"url": "http://www.focus-news.net/news/2018/02/28/2494244/petar-paunov-kmet-na-kyustendil-yasno-sme-otpravili-svoeto-poslanie-po-otnoshenie-na-rayoniraneto-na-stranata-imame-razbirane-che-yugozapadniyat-rayon-tryabva-da-bade-razshiren.html", "text": "Община Кюстендил ясно е отправила своето послание по отношение на районирането на страната, имаме разбиране, че Югозападният район трябва да бъде разширен. Това каза по време на заседание на Общинския съвет кметът на Община Кюстендил Петър Паунов, предаде репортер на Радио „Фокус“ – Кюстендил. „До момента нямаме каквито и да е било индикации, че Коридор №8 няма да преминава през Кюстендил.  Имаме категоричната официална подкрепа, няма дискусия, която до момента да е провеждана. Никъде до момента името на Струмица не е коментирано по тази тема“, каза Петър Паунов. Според него до момента няма каквото и да е било отклонение относно изграждането на този коридор. „Надявам се, че всички ще впрегнем сили и да ускорим работата по него“, каза Петър Паунов. Кметът отговори и на предложение за издаване на заповед, с която децата да влизат с предимство в лекарските кабинети, както и за изграждане на вентилационна инсталация на първи етаж на общинската поликлиника.  „Ще се проучат възможностите, при проектиране ще може да се види и начинът за финансиране“, каза Петър Паунов.\r\nВенцеслав ИЛЧЕВ", "date": "2018.02.28", "title": "Петър Паунов, кмет на Кюстендил: Ясно сме отправили своето послание по отношение на районирането на страната, имаме разбиране, че Югозападният район трябва да бъде разширен"}
{"url": "http://www.focus-news.net/news/2018/02/28/2494245/zaradi-vloshenata-meteorologichna-obstanovka-se-ochakvat-zakasneniya-v-dostavkite-na-pratki-na-balgarski-poshti-v-blizkite-dni.html", "text": "Поради влошената метеорологична обстановка се очакват закъснения в доставките и експедирането на вътрешните и международните пратки в близките дни. Това съобщиха от пресцентъра на „Български пощи“ ЕАД.", "date": "2018.02.28", "title": "Заради влошената метеорологична обстановка се очакват закъснения в доставките на пратки на „Български пощи“ в близките дни"}
{"url": "http://www.focus-news.net/news/2018/02/28/2494248/georgi-cholakov-predsedatel-na-vas-administrativniyat-sad-v-kyustendil-e-edin-dobre-rabotesht-organ-na-sadebnata-vlast.html", "text": "Административният съд в Кюстендил е един добре работещ орган на съдебната власт. Това каза пред журналисти председателят на Върховния административен съд (ВАС) Георги Чолаков, който е гост на представянето на доклада за дейността на съдебната институция за 2017 г., предаде репортер на Радио „Фокус” – Кюстендил. По думите на Георги Чолаков, който беше гост на представянето на доклада за работата на Административния съд в Кюстендил, принципите на прозрачност, бързина и качество се спазват в съдебната институция. „Отчитат изключително добри резултати, като натовареност те са в горната част на натовареността на административните съдии – между средата и горната част”, каза Георги Чолаков. По думите му по отношение на бързината, делата се разглеждат в кратки срокове, приключват в тримесечни срокове, а актовете се пишат в срок от един месец, след постановяването им. „Това са трите елемента, които имат значение. Тук се спазват безпрекословно”, каза Георги Чолаков. По думите му съставът на съда се справя с разглеждането на делата, съобразно числеността. С негова заповед един от административните съдии, е командирован в Административен съд – София, който е малко по-натоварен. Предстои и провеждането на конкурс за председател на Административен съд – Кюстендил. На този етап има само един участник, подал документи. Предстои дата за насрочване на конкурса.\r\nПри представянето на доклада стана ясно, че 866 дела са образувани в рамките на една година от Административен съд – Кюстендил. Докладът беше представен от председателя на Административен съд – Кюстендил Галина Стойчева. На представянето присъстваха председателят на Върховния административен съд Георги Чолаков, Вяра Анчева – председател на 7-мо отделение на Върховен административен съд, Пенка Братанова, зам.-председател на Кюстендилски окръжен съд, Камелия Стефанова, административен ръководител на Окръжна прокуратура – Кюстендил, Ивайло Илиев, административен ръководител на Районна прокуратура – Кюстендил. От представянето на доклада стана ясно, че от предходния период са останали висящи общо 200 дела, а общият брой дела за разглеждане през 2017 година е  бил 1066, от които административните дела са 570 броя и касационните дела са 496 броя. За сравнение 2016 година  са образувани общо 780 дела, а през 2015 година са образувани общо 797 дела. Средномесечното постъпление на дела през отчетения период е 72 броя. През годината на един съдия са разпределени средно по 173 броя дела, а за един месец – средно по 14.43 броя дела. Анализът на статистическите данни сочи на увеличаване както на общия брой образувани дела, така и на общия брой разгледани дела спрямо предходните години.\r\nВенцеслав ИЛЧЕВ", "date": "2018.02.28", "title": "Георги Чолаков, председател на ВАС: Административният съд в Кюстендил е един добре работещ орган на съдебната власт"}
{"url": "http://www.focus-news.net/news/2018/02/28/2494253/sofiya-mazh-e-iznasilil-bremennata-si-sestra.html", "text": "Софийска районна прокуратура внесе обвинителен акт за изнасилване на бременна жена – сестра на извършителя. Това съобщиха от пресцентъра на Прокуратурата. Свидетелката Л. и обв. Данаил А. били брат и сестра. Л. живеела заедно със св. Н. – на семейни начала в гр. Червен бряг, като към месец януари 2017 г., била бременна в четвъртия месец.  На 24.01.2017 г., тя пристигнала в София и отседнала в апартамента майка си – в ж.к. „Люлин“, където живеел и обв. А. На 26.01.2017 г. около обяд Л. останала сама в жилището заедно с брат си. Около 11.30 часа обвиняемият започнал да извършва спрямо сестра си действия, целящи удовлетворяване на неговото полово желание. Л. се разплакала, но въпреки това обвиняемият съблякъл насилствено дрехите й, след което я поставил на леглото и я прихванал силно с ръце, ограничавайки по този начин съпротивата й. Използвайки описаната сила, А. се съвкупил с Л., след което я заплашил, че „ако каже на някой, няма да й се размине“. Едва на 02.02.2017 г.,  пострадалата споделила на свидетеля Н. за случилото, тъй като изпитвала страх от брат си. \r\nНа 27.08.2017 г., Л. отново се намирала в описания по-горе апартамент. Около обяд излязла на разходка заедно с бебето си. Прибирайки се, в близост до блока срещнала обв. Данаил А. Той взел количката с бебето и тръгнал в посока на намиращо се в близост училище. Спрял зад училището и нанесъл няколко удара с юмруци в областта на тялото на сестра си, като й разпоредил „да мълчи и да върви след него“, след което се прибрал в апартамента, в който живеел заедно с бебето и с пострадалата Л., която вървяла зад него. А. оставил бебето на леглото и съблякъл дрехите си, след което заявил на Л., че „ще убие и нея и детето“ ако не изпълни неговите нареждания. Непосредствено след това той хванал Л. за косата, повалил я на земята и се съвкупил с нея.\r\nПо случая е образувано досъдебно производство под ръководството и надзора на Софийска районна прокуратура. Разследването е приключено, като на 28.02.2018 г. е внесен обвинителен акт срещу А. за извършено от него престъпление по чл. 152, ал. 1, т. 2, вр. чл. 26, ал. 1 НК (изнасилване в условията на продължавано престъпление). Предвид високата обществена опасност на деянието и дееца, на А. е определена мярка за неотклонение „задържане под стража“.\r\nПредстои делото да бъде насрочено за разглеждане в Софийски районен съд.", "date": "2018.02.28", "title": "София: Мъж е изнасилил бременната си сестра"}
{"url": "http://www.focus-news.net/news/2018/02/28/2494252/tasnim-iranskiyat-ministar-na-vanshnite-raboti-i-balgarskiyat-ministar-na-ikonomikata-provedoha-sreshta-v-sofiya.html", "text": "Външният министър на Иран Мохамад Джавад Зариф и българският министър на икономиката Емил Караниколов обмениха гледни точки относно начините, по които да увеличат търговския оборот между двете страни, предава иранската медия Tasnim.\r\nПо време на срещата им Зариф и Караниколов обсъдиха редица въпроси, включително проблемите, с които иранските товарни камиони се сблъскват при влизане в България. Банковото сътрудничество между Иран и България, транспортните коридори, сътрудничеството в туризма, създаването на общ фонд за защита на частния сектор в двете страни и създаването на общ енергиен комитет бяха сред другите теми, обсъдени по време на срещата. \r\nЗариф заяви, че неговата обиколка в Балканите, започнала в понеделник, цели да засили отношенията между страната му и Източна Европа. След като посети Сърбия и България, той ще посети и Хърватия и Босна и Херцеговина, където ще се срещне с високопоставени местни политици. \r\nМинистърът е придружен от делегация политици и предприемачи от обществения и частния сектор.  Виктор Турмаков", "date": "2018.02.28", "title": "Tasnim: Иранският министър на външните работи и българският министър на икономиката проведоха среща в София"}
{"url": "http://www.focus-news.net/news/2018/02/28/2494247/smolyan-prohod-rozhen-e-otvoren-za-vsichki-mps.html", "text": "Смолян: Проход „Рожен“ е отворен за всички МПС. Това съобщиха от пресцентъра на Агенция „Пътна инфраструктура“.", "date": "2018.02.28", "title": "Смолян: Проход „Рожен“ е отворен за всички МПС"}
{"url": "http://www.focus-news.net/news/2018/02/28/2494256/nhan-dan-vietnam-v-hanoy-shte-se-provede-festival-na-balgarskata-roza.html", "text": "В Ханой между 8 и 11 март ще се проведе вторият годишен Фестивал на българската роза и нейните приятели. Ще бъдат изложени 1000 розови храста, внесени от България, пише виетнамският вестник  Nhan Dan.\r\nОрганизиран от българското посолство във Виетнам и други агенции и организации, събитието ще отбележи и 68-та годишнина от установяването на дипломатическите отношения между Виетнам и България. Посолството на европейската държава си сътрудничи с виетнамското министерство на земеделието и селското развитие, за да бъдат внесени в страната 1000 розови храста от 100 различни вида. Първоначално за тях ще се грижи института към министерството. \r\nДопълнително по време на фестивала посетителите ще могат да се насладят на специални продукти, направени от рози.  Виктор Турмаков", "date": "2018.02.28", "title": "Nhan Dan (Виетнам): В Ханой ще се проведе фестивал на българската роза"}
{"url": "http://www.focus-news.net/news/2018/02/28/2494258/plovdiv-61-godishen-mazh-e-pochinal-na-ul-krastyo-rakovski-v-grada-sled-kato-mu-e-priloshalo.html", "text": "61-годишен мъж е починал на ул. „Кръстьо Раковски“ в Пловдив, зад мола на ул. „Перущица“, след като му е прилошало. Това съобщи за Радио „Фокус“ – Пловдив говорителят на Областната дирекция на МВР-Пловдив. Сигналът е подаден към 08.20 часа тази сутрин. Според подадената информация мъжът е вървял по улицата със свои близки, като изведнъж му е прилошало и е паднал на земята. Свидетелите на случилото се подават сигнал. Пристигналият на място медицински екип е констатирал смъртта на 61-годишния мъж.\r\nТони МИХАЙЛОВ", "date": "2018.02.28", "title": "Пловдив: 61-годишен мъж е починал на ул. „Кръстьо Раковски“ в града, след като му е прилошало"}
{"url": "http://www.focus-news.net/news/2018/02/28/2494255/obshtinskite-savetnitsi-ot-bsp-shte-dadat-preskonferentsiya-na-tema-problemite-na-transporta-v-sofiya-kak-stolichna-obshtina-se-opitva-da-fintira-sada.html", "text": "На 1 март (четвъртък), общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“. Това съобщиха от пресцентъра на ГС на БСП. Събитието се проведе от 11.00 часа, в зала 2 на втория етаж на Столична община (ул. „Московска“ № 33).", "date": "2018.02.28", "title": "Общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“"}
{"url": "http://www.focus-news.net/news/2018/02/28/2494257/veliko-tarnovo-nagradite-ot-konkursa-baba-marta-na-obshtina-svishtov-shte-badat-vracheni-na-7-mart.html", "text": "Наградите от конкурса „Баба Марта” на Община Свищов ще бъдат връчени на 7 март, съобщиха от пресцентъра на Общината. Събитието ще се проведе в къщата музей „Алеко Константинов. Налагат се и други промени в тридневната програма на община Свищов по повод Националния празник – 3 март. Творческата среща с поета Георги Драмбозов и новата му книга на руски език „Северная муза“ се отлага за неопределено време. Наградите за ученическия конкурс „Моята България” ще бъдат връчени на 9 март, от 14.00 часа в Зала 1 на Община Свищов.\r\nПразничният концерт, посветен от 140 години от Освобождението на България ще се проведе на 22 март, от 18.00 часа, в салона на Читалището.\r\nПрограмата за Националния празник – 3 март остава непроменена.", "date": "2018.02.28", "title": "Велико Търново: Наградите от конкурса „Баба Марта” на Община Свищов ще бъдат връчени на 7 март"}
{"url": "http://www.focus-news.net/news/2018/02/28/2494250/smolyan-otpadat-vsichki-ogranicheniya-po-pat-progled-pamporovo-stoykite.html", "text": "Отпадат всички ограничения по път III-864 Проглед – Пампорово – Стойките. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Смолян: Отпадат всички ограничения по път Проглед – Пампорово – Стойките"}
{"url": "http://www.focus-news.net/news/2018/02/28/2494251/burgas-31-dushi-sa-nastaneni-v-tsentara-za-vremenno-nastanyavane-na-bezdomni-v-grada.html", "text": "31 души са настанени в момента в Центъра за временно настаняване на бездомни в Бургас, съобщи за Радио „Фокус“-Бургас Мая Казанджиева, директор на дирекция „Социални дейности, здравеопазване и спорт“ в Община Бургас. По думите й капацитетът на Центъра е за 30 души, но има готовност да се приемат още хора при необходимост. Хората се пренасочват от Дирекция „Социално подпомагане“, а услугата се предоставя от Община Бургас. \r\nНа нуждаещите се се предоставят условия за домашно настаняване - баня, топли дрехи, хигиенни материали, храна, консултиране. Те се регистрират в Бюрото по труда, за да има се търси работа. През годините имало случаи на такива, които са се ресоциализирали. „Ако хората останат трайно на работа, след това им се търсят общински жилища за настаняване“, каза още Казанджиева. Лицата се настаняват за период от три месеца в рамките на една календарна година. Според промените в правилника на Закона за социално подпомагане от 1 януари тази година по преценка на доставчика на услугата срокът може да се удължи до 6 месеца. Приоритетно се настаняват жители на Община Бургас. „Но при нужда приемаме и от други населени места и при първа възможност, когато се установят близки или наличие на дом, тези хора се извозват от нас до родните им места, когато и времето позволява“, добави Казанджиева. Центърът работи 24 часа целогодишно.\r\nМария РУСЕВА", "date": "2018.02.28", "title": "Бургас: 31 души са настанени в Центъра за временно настаняване на бездомни в града"}
{"url": "http://www.focus-news.net/news/2018/02/28/2494259/evrokomisaryat-mariya-gabriel-dialogat-mezhdu-vsichki-zainteresovani-strani-e-klyuchov-element-v-borbata-s-falshivite-novini.html", "text": "Над 120 участници - експерти и заинтересовани страни, се включиха в широкия дебат по инициатива на българския комисар по цифровата икономика и общество Мария Габриел. Събитието се проведе вчера Брюксел и бе следено и на живо онлайн от над 900 души от целия свят. Това съобщиха от Представителството на ЕК в България.\r\nПовече от 3 часа бяха разисквани идеи и предложения как да се засили борбата с фалшивите новини и дезинформацията онлайн. Изводите от форума ще допълнят обществената консултация и работата на експертната група на високо равнище, които бяха обявени от комисар Мария Габриел през ноември, и ще допринесат за текущите дискусии, които ще бъдат включени в съобщение на ЕК през пролетта. \r\n\"Днес мога да кажа, че вече имаме напредък, включително поради ангажимента на хора като участниците в този широк форум. Все още е рано да правим прогнози за развитието на процеса, но резултатите от обществената консултация за фалшивите новини, активната работа на експертната група и множеството поставени днес въпроси ми дават увереност, че действията ни са в правилната посока\", коментира комисар Габриел. \r\nТя подчерта, че ясни остават принципите, които водят усилията: прозрачност, тъй като гражданите трябва да имат ясна информация за източника на новините и за неговото финансиране, разнообразие на информацията в мрежата и извън нея, защото това е в основата на критичното мислене, достоверността на информацията задължително трябва да бъде очевидна за гражданите и приобщаване, защото не може да има дългосрочно и устойчиво решение без ангажимент на засегнатите страни. \r\n\"Съобщението относно фалшивите новини и онлайн дезинформацията, което Европейската комисия предстои да публикуваме, ще предложи специфични действия за справяне с явлението. Искам те да бъдат амбициозни и обвързващи. Предизвикателството през следващите няколко месеца ще бъде да стигнем до ефективни решения, за да се противопоставим на фалшивите новини и на онлайн дезинформацията. Тези решения изискват гъвкав, отговарящ на нуждите и успешен саморегулаторен подход за ограничаване разпространението на фалшиви новини.  Резултатът не трябва да засяга свободата на изразяване - основно право и ценност за всички европейци. Целта ни не е създаване на Министерство на истината, нито даване на мандат на частния сектор да прави такова от името на публичните власти. Целта ни е общ фронт срещу фалшивите новини, които могат да засегнат всеки\", коментира още еврокомисарят по цифровата икономика и общество Мария Габриел. \r\nПо време на самото събитие, участниците гласуваха онлайн по няколко ключови въпроса. Според мнозинството, най-добрият начин за адресиране и отговор на проблема е чрез образование. На въпроса как може да бъде подпомогната качествената журналистика, най-голям процент отговориха - чрез лесен достъп до достоверни източници и фактчекъри. Голяма част от участниците подкрепиха и възможността да си плащат за получаването на качествено онлайн съдържание. Най-малка бе подкрепата за тези, които са удовлетворени от настоящото състояние на нещата. Според участниците най-добрият начин платформите да бъдат накарани да не разпространяват фалшиви новини е чрез повишаване на видимостта и лесното откриване на качествено съдържание онлайн. Участието в медийни обучения и наличието на добри умения е ключ към решение на проблемите особено в дългосрочен аспект. Чуха се и идеи социалните платформи да подобрят своите алгоритми, така че да насочват рекламите към сайтове, които са достоверни.", "date": "2018.02.28", "title": "Еврокомисарят Мария Габриел: Диалогът между всички заинтересовани страни е ключов елемент в борбата с фалшивите новини"}
{"url": "http://www.focus-news.net/news/2018/02/28/2494249/kyustendil-obshtinskiyat-savet-izmeni-chast-ot-strukturata-na-obshtinskata-administratsiya.html", "text": "Общинският съвет измени на днешната си сесия част от структурата на общинската администрация в Кюстендил, предаде репортер на Радио „Фокус“ – Кюстендил. Изменението в структурата се налага с цел оптимизиране на работата за ефективно и ефикасно използване на общинските публични ресурси. Създава се длъжността „Стажант одитор” в Звеното за вътрешен одит, като се трансформира длъжността “Младши експерт бюджет на образованието”. Закрива се длъжността  “Главен специалист пълномощник кв. „Изток” и се създава длъжността “Главен специалист информационно обслужване”, във връзка с въвеждането на електронно управление и затягане на режима по защита на личните данни. За оптимизиране на дейността на инвестиционната политика се налага закриване на Дирекция “Устройство на територията, проектиране, строителен контрол и кадастър”, при което отдел “Кадастър, регулация и устройствено планиране” и отдел “Инвестиционно проектиране и разрешаване на строителство”, остават на подчинение на главния архитект на община Кюстендил. Екологията, преминава към отдел “Капитално строителство”, към който преминава и главният експерт „Екология”. Създава се нова длъжност “Старши специалист Екология”. Открива се и нова длъжност “Старши специалист социални дейности и програми” в отдел “Социални дейности”. За целта се закрива длъжността “Старши счетоводител”.\r\nСъветниците направиха промяна и в правилника за дейността на Обединен детски комплекс. Причината за промяната е преминаването на действащия в момента център за кариерно развитие към Община Кюстендил. Поради този факт в правилника се добавя и дейността за кариерно ориентиране и консултиране на учениците. По този начини Обединен детски комплекс ще предоставя специализирани услуги по кариерно ориентиране на учениците от всички видове и степени училища, ще информира и консултира ученици, родители и граждани, ще подпомага дейността на педагогическите съветници, класните ръководители и учителите в областта на кариерното ориентиране.Беше приета стратегия за подкрепа на личностното развитие на децата и учениците. Съгласно Закона за предучилищно и училищно образование, институциите в системата на предучилищно и училищно образование трябва да осигуряват подкрепа за личностно развитие на децата и учениците, заедно с държавните и местни органи и структури и доставчиците на социални услуги. Във връзка с това първоначално е разработен анализ на потребностите от подкрепа за личностно развитие на децата и учениците в Община Кюстендил, който е приет от Общински съвет – Кюстендил. Стратегията е със срок 2018 – 2019 година. Тя има за цел гарантиране достъпа до качествено образование, основано на индивидуалните потребности на децата и учениците, както и създаване на условия и осигуряване на базисни ресурси от всички заинтересовани страни в системата на предучилищното и училищното образование за  осъзнато и пълноценно изграждане на обща и допълнителна подкрепа за личностно развитие на децата и учениците в община Кюстендил.\r\nСъветниците приеха и годишната програма за развитие на читалищната дейност в Кюстендилска община. Програмата е разработена на база на Закона за народните читалища. Самите читалища са юридически лица с нестопанска цел и са традиционни самоуправляващи се културно-просветни институции в населените места. Програмата има за цел да утвърди читалищата като стабилен фактор за развитие на културата на територията на Кюстендилска община и на национално ниво. Те са изконни носители на българския дух и култура през вековете и носят в себе си нематериалното културно наследство, традиции, образование, благотворителност и възпитание, които са в основата на тяхната дейност. Задачата на читалищата е да откликват на нуждите на местното население, да участват активно в обществения живот и да бъдат притегателни културно-информационни центрове. Целта е утвърждаването на читалищата в Кюстендилска община като културно-просветни средища с активни културни, информационни, социални и граждански функции. Беше приет ежегоден доклад  за изпълнението на Общият устройствен план на Община Кюстендил. Изпълнени са подробни устройствени планове, фаза предварителен проект, за площ от 9 104 дка, което е повече от две трети от общата площ на неурегулираните територии.\r\nВенцеслав ИЛЧЕВ", "date": "2018.02.28", "title": "Кюстендил: Общинският съвет измени част от структурата на общинската администрация"}
{"url": "http://www.focus-news.net/news/2018/02/28/2494265/ministerstvo-na-pravosadieto-e-gotovo-da-predostavi-dostap-na-institutsiite-do-sluzhebnite-svidetelstva-za-sadimost.html", "text": "Министерство на правосъдието има готовност да предостави на всички заинтересовани институции достъп за издаване на безплатни свидетелства за съдимост на гражданите. Това стана възможно след обнародването в „Държавен вестник“ на промените в Наредба за изменение и допълнение на Наредба № 8 от 2008 г. за функциите и организацията на дейността на бюрата за съдимост.  Това съобщиха от пресцентъра на Министерство на правосъдието. С измененията се регламентира издаването на електронно служебно свидетелство за съдимост (ЕССС) от Министерството на правосъдието. Право да заявяват и получават ЕССС имат централните и териториалните органи на изпълнителната власт, Висшият съдебен съвет и органите на съдебната власт чрез оправомощени от тях лица. \r\nЗа целта правоимащите органи следва да изпратят официално писмено уведомление до Министерство на правосъдието с трите имена на оправомощените лица от тяхната администрация, които ще имат достъп чрез квалифициран електронен подпис до системата за заявяване и получаване на ЕССС. След обработка на заявките Министерството на правосъдието ще предоставя служебен достъп до системата за заявяване и получаване на ЕССС.\r\nЕлектронното служебно свидетелство за съдимост ще се издава само за лица, за които не са съставяни бюлетини за съдимост, включително и по чл. 78а НК. В останалите случаи, както и за лицата, родени в чужбина, свидетелство за съдимост ще се издава по общоустановения ред.\r\nЗа издаването на ЕССС не се дължи държавна такса.", "date": "2018.02.28", "title": "Министерство на правосъдието е готово да предостави достъп на институциите до служебните свидетелства за съдимост"}
{"url": "http://www.focus-news.net/news/2018/02/28/2494260/kyustendil-zam-kmetat-rositsa-plachkova-shte-predstavlyava-obshtinata-na-predstoyashtoto-zasedanie-na-asotsiatsiyata-po-vik.html", "text": "Зам.-кметът на Кюстендил Росица Плачкова ще представлява Общината на предстоящото заседание на Асоциацията по ВиК. Това бе решено на днешното заседание на Общинския съвет, предаде репортер на Радио „Фокус“ – Кюстендил. Заседанието е насрочено за 6 март, от 14.00 часа в залата на областна администрацията. \r\nПроектът за дневен ред включва точки, касаещи отчет за дейността на водната асоциация за 2017 година, отчет за изпълнение на бюджета приемане на бюджет за 2018 година, както и приемане на подробна инвестиционна програма на водното дружество за настоящата година. През годината в асоциацията са постъпили 16 жалби и сигнали по отношение на предоставяната в региона услуга по ВиК, настъпили аварии, липсата на питейна вода и други. По всички тях е дадено становище и са предприети съответните действия за отстраняване на възникналите проблеми. Предложената инвестиционна програма в сектора за 2018 година възлиза на 388 000 лева. \r\nБеше приета и докладна относно дейността и управлението на фонда за местни инициативи. Фондът ще подкрепя инициативи, насърчаващи развитието на гражданското общество, демонстриращи ползите и въздействието от прилагане на подходи и практики от гражданското участие, при решаване на проблеми на общността и въздействие върху местните политики. За всяка една финансирана и подкрепена инициатива ще трябва да има нарочно решение на Общински съвет – Кюстендил. Фондът ще се финансира от общинския бюджет, както и от дарения. Беше структурирана и комисия, която има своята дейност. Съставът на комисията е от четирима души.\r\nВенцеслав ИЛЧЕВ", "date": "2018.02.28", "title": "Кюстендил: Зам.-кметът Росица Плачкова ще представлява Общината на предстоящото заседание на Асоциацията по ВиК"}
{"url": "http://www.focus-news.net/news/2018/02/28/2494262/patriarh-neofit-poseshtenieto-na-ruskiya-patriarh-kiril-v-balgariya-shte-ukrepi-vrazkite-mezhdu-dvata-naroda.html", "text": "Водачът на българската православна църква патриарх Неофит заяви по време на интервю пред ТАСС, че посещението в България на руския патриарх Кирил ще послужи за засилването на духовното единство на двата народа.\r\nМежду 2 и 4 март руският патриарх ще посети България, за да участва в празнуването на 140 години от освобождението на България от Османско робство.  „Много неща ни сближават и в столетията преди началото на Руско-турската освободителна война. Факт е, че голяма част от руските доброволци отиват на войната заради братята си по вяра, българите, които страдат под друговерското Османско робство. Т.е.  още тогава , исторически, има единство във вярата между нашите народи. Затова на първо място по близост между нас аз поставям православието и всичко свързано с него за последните повече от хиляда години“, заяви патриарх Неофит. \r\n„Днес ние сме отговорни пред бог за съхраняването на нашите народи единни в православната вяра“, допълни той. „Необходими са ни много сили, за да продължим да проповядваме Христа. В това време, когато светът повече мисли за самия себе си, ние трябва да стоим пред Господ с твърда и непоколебима вяра“, смята българският патриарх. Според него „държавните ръководители на двете наши страни разбират значението на единството на вярата“. \r\nОчаква се двамата патриарси да проведат съвместно богослужение, да почетат паметта на войните, паднали за свободата на България в Руско-турската война от 1877-1878 и да се срещнат с представители на държавната власт на България. Виктор Турмаков", "date": "2018.02.28", "title": "Патриарх Неофит: Посещението на руския патриарх Кирил в България ще укрепи връзките между двата народа"}
{"url": "http://www.focus-news.net/news/2018/02/28/2494264/kyustendil-obshtinskiyat-savet-odobri-predlozhenie-za-vatreshni-kompensirani-promeni-po-byudzheta.html", "text": "Общинският съвет в Кюстендил одобри на днешната си сесия предложение за вътрешни компенсирани промени по бюджета на Общината, предаде репортер на Радио „Фокус“ – Кюстендил. Промените касаят закупуване на ново видеонаблюдение за парк-хотел „Кюстендил”  с цел превенция на престъпността. При извършена проверка от специалисти е установено, че системата има технически проблеми и не работи.Тя не подлежи на ремонт и  гаранционният й срок е изтекъл. Необходимата сума за купуване е 17 000 лв. Тези средства се добавят към  капиталовите разходи за 2018 година от „Разходи за външни услуги”. „Софтуерът е повреден, което не дава необходимата резолюция. Продължаваме да разширяваме обхвата на видеонаблюдението“, каза по този повод кметът на Община Кюстендил Петър Паунов. По време на заседанието беше допълнен вече утвърденият списък на персонала, имащ право на транспортни разходи в рамките на 85 % от действителните разходи.Съветниците гласуваха и отпускането на финансово подпомагане по остри здравословни и социални причини на жители от Община Кюстендил, както и предложение за ползване на дървесина от общински горски територии през 2018год. на база утвърден годишен план.\r\nВенцеслав ИЛЧЕВ", "date": "2018.02.28", "title": "Кюстендил: Общинският съвет одобри предложение за вътрешни компенсирани промени по бюджета"}
{"url": "http://www.focus-news.net/news/2018/02/28/2494269/veliko-tarnovo-s-malko-nad-11-mln-lv-obshtinata-rekonstruira-38-ulitsi-v-starata-gradska-chast-na-grada-i-chast-ot-kv-cholakovtsi.html", "text": "С малко над 11 млн. лв. Община Велико Търново реконструира 38 улици в старата част на града и част от кв. „Чолаковци“. Средствата са осигурени по проект „Привлекателна и съхранена автентична градска среда на град Велико Търново“. Това съобщи пред журналисти инж. Динко Кечев, директор на Дирекция „Строителство и устройство на територията“ в Общината, предаде репортер на Радио „Фокус“ – Велико Търново. Той припомни, че проектът обхваща основно ремонт на настилките в старата част на града , както и реконструкция в междублокови пространства в кв. „Чолаковци“ и на пътеката, която свързва кв. “Чолаковци“ и ж.к. „Бузлуджа“. Източникът на финансиране е по приоритетна ос на Оперативна програма „Региони в растеж 2014 -2020“. Отпуснатите средства в размер на 11, 1062 млн. лв. са безвъзмездна финансова помощ, без собствено участие на Общината. \r\nОбщо проектът е разделен на шест оси. „Първата обхваща осем улици в старата част, а стойността на сключения договор е 2,307 626 лв. Следващата позиция е на стойност 1 677 308 лв. и за  11 улици, отново в тази част на града. Третата позиция е за седем улици, пл. „Самоводски пазар“ и изгледните площадки по улица „Стефан Стамболов“ , като тук стойността е 1 877 239 лв. Последната позиция за старата част обхваща 7 улици , в които ще бъдат вложени 1 764 269 лв.“, допълни инж. Кечев. Последните две позиции са с предмет на дейност в кв. „Чолаковци“. Едната е за реконструкция и рехабилитация на улици, пешеходни алеи и тротоари и алейна връзка между ж.к. „Чолаковци“ и ж.к. „Бузлуджа“ , като има включено и енергоспестяващо осветление. Финансирането е в размер на 1 893 077 лв. „Последната част на проекта обхваща пл. „Съединение“, където отново ще бъде поставено енергоспестяващо осветление, ще бъда подменени настилки, ще се направи паркоустройство , подмяна на ВиК мрежа, поставяне на табели, елементи на градско обзавеждане, реконструкция на обществен паркинг на улица „Крайбрежна“ и на обществена тоалетна по улица  „Г. С. Раковски“. Стойността е 588 025 лв. „, обясни експертът. Той уточни, че договорът за предоставяне на помощта е от 17 януари 2017, а срокът за изпълнение е 30 месеца.\r\nЛуиза ТРАНЧЕВА", "date": "2018.02.28", "title": "Велико Търново: С малко над 11 млн. лв. Общината реконструира 38 улици в старата градска част на града и част от кв. „Чолаковци“"}
{"url": "http://www.focus-news.net/news/2018/02/28/2494268/ruse-vazstanoveno-e-dvizhenieto-na-tezhkotovarnite-avtomobili-nad-12-tona-po-pat-i-5-byala-ruse.html", "text": "Възстановено е движението на тежкотоварните автомобили над 12 тона по път I-5 Бяла – Русе. Това съобщиха от пресцентъра на Агенция \"Пътна инфраструктура\". 15 машини и роторен снегорин почистваха участъка от обилния снеговалеж и  снегонавяванията.", "date": "2018.02.28", "title": "Русе: Възстановено е движението на тежкотоварните автомобили над 12 тона по път I-5 Бяла – Русе"}
{"url": "http://www.focus-news.net/news/2018/02/28/2494267/afp-tereza-mey-zayavi-che-velikobritaniya-nikoga-nyama-da-pozvoli-na-es-da-podkopava-tselostta-y.html", "text": "Министър-председателят на Великобритания Тереза Мей предупреди, че Великобритания „никога“ няма да позволи на ЕС да „подкопае“ единството и целостта ѝ. Така тя отхвърли черновата за договора за „развода“, разкрит от главния преговарящ на Съюза Мишел Барние, предава  AFP.\r\n„Черновата на правния текст, ако се приложи, ще подкопаем общия пазар на Великобритания и ще заплаши целостта на Великобритания, създавайки митници и регулаторна граница през Ирландско море и никой британски министър-председател не би се съгласил на това“, заяви Мей пред парламента.  Виктор Турмаков", "date": "2018.02.28", "title": "AFP: Тереза Мей заяви, че Великобритания „никога няма да позволи на ЕС да подкопава целостта й“"}
{"url": "http://www.focus-news.net/news/2018/02/28/2494270/kardzhali-darvenata-vakantsiya-v-momchilgrad-se-udalzhava-s-oshte-edin-den.html", "text": "\"Дървената\" ваканция в училищата на територията на община Момчилград се удължава с още един ден. 1-ви март е обявен за неучебен със заповед на кмета Сунай Хасан. Това съобщиха от пресцентъра на Община Момчилград.", "date": "2018.02.28", "title": "Кърджали: \"Дървената\" ваканция в Момчилград се удължава с още един ден"}
{"url": "http://www.focus-news.net/news/2018/02/28/2494263/pouchenata-ot-cheshkiya-premier-andrey-babish-informatsiyata-za-iztochnitsite-na-finansirane-na-sdelkata-za-chez-e-parvata-ofitsialna-i-e-predadena-nezabavno-na-narodnite-predstaviteli.html", "text": "Информацията, свързана с източниците на финансиране на сделката по продажбата на бизнеса на ЧЕЗ Груп в България, предоставена от министър-председателя Бойко Борисов на народните представители вчера, е получена от кабинета на премиера Андрей Бабиш след като беше поискана от премиера Борисов при проведения телефонен разговор между двамата. Върху нея няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание. Това съобщиха от Правителствената информационна служба.\r\nБез да коментираме съдържанието на предоставения материал и каквито и тълкувания да му бъдат правени, подчертаваме, че това е първата официална информация по сделката и тя беше предадена на народните представители незабавно след получаването й.", "date": "2018.02.28", "title": "Поучената от чешкия премиер Андрей Бабиш информацията за източниците на финансиране на сделката за ЧЕЗ е първата официална и е предадена незабавно на народните представители"}
{"url": "http://www.focus-news.net/news/2018/02/28/2494274/blagoevgrad-v-selo-pirin-e-prekasnato-elektrozahranvaneto-zaradi-avariya.html", "text": "Възстановено е електрозахранването в селата Марулево и Делвино, където е имало частично прекъсване на подаването на ток. Това каза за Радио „Фокус“ – Пирин областният управител на Благоевград Бисер Михайлов. Той добави, че в село Пирин екипи на ЧЕЗ все още работят по отстраняване на авария, като жителите на населеното място са без ток.\r\nЛивия НИНОВА", "date": "2018.02.28", "title": "Благоевград: В село Пирин е прекъснато електрозахранването заради авария"}
{"url": "http://www.focus-news.net/news/2018/02/28/2494254/yordan-tsonev-dps-napisahme-pismo-do-finansoviya-ministar-za-da-poluchim-informatsiya-za-sdelkite-koito-biha-popadnali-pod-predlaganite-promeni-v-zakona-za-ktb.html", "text": "Написахме писмо до министъра на финансите Владислав Горанов- искаме да ни съдейства да получим от синдиците данни за обхвата на сделките, които биха попаднали под нормите, които сега предвиждаме в закона. Това каза зам.-председателят на ПГ на ДПС Йордан Цонев на заседанието на правна комисия в дебатите по обсъждането на президентското вето върху Закона за банковата несъстоятелност, предаде репортер на Агенция „Фокус“. „От министъра ще имаме цялата справка до края на работния ден“, уточни той. „Пожелахме да се съобразим с препоръките на президента, отразени в мотивите, че трябва да има повече яснота за обхвата на закона“, коментира Йордан Цонев. „Заличените обезпечения в полза на КТБ са 233 147 298 лева. Материалният интерес на извършените прихващания е 1 174 252 811 лева. Броят на заведените съдебни дела е 205“, обясни депутатът от ДПС. „В нормите в законопроекта, 5,6 и 7 параграфи, има действия след произнасяне на съда. Смятаме, че това е значим общ интерес, за да приложи законодателя без съмнение конституционното правомощие на НС да приема закони, както казва и президентът в мотивите“, заяви Йордан Цонев. „Без съмнение употребяваме това си право в момента, за да уредим тези правни норми с популярното вече ретроактивно действие“, каза още той.\r\nБиляна ИВАНОВА", "date": "2018.02.28", "title": "Йордан Цонев, ДПС: Написахме писмо до финансовия министър, за да получим информация за сделките, които биха попаднали под предлаганите промени в Закона за КТБ"}
{"url": "http://www.focus-news.net/news/2018/02/28/2494272/sergey-lavrov-moskva-nyama-nishto-protiv-teroristite-ot-dzhebhat-an-nusra-da-badat-izvedeni-ot-iztochna-guta.html", "text": "Руският министър на външните работи Сергей Лавров заяви, че страната му е готова да подкрепи излизането на терористите от „Джебхат ан Нусра“ от контролирания от сирийската опозиция анклав Източна Гута край Дамаск, предава ТАСС.\r\n„Ние сме готови за различни варианти. Използвахме метода за доброволно изтегляне на бой със семействата им, когато се решаваше проблемът с освобождаването на  Източно Алепо“, заяви Лавров. „Ще сме готови да обсъдим всеки вариант, който да позволи неутрализирането на терористите, да прекратим дейността им.  Ако има къде да се извозят, ние няма да имаме възражения“, допълни той.\r\n„Готови сме да обсъдим всеки вариант, който да позволи, преди всичко, да се спасят човешки животи“, отбеляза Лавров. „Резолюцията на Съвета за сигурност на ООН №2401 е приета, в нея терористите са еднозначно изведени от действието на режима на примирието. Ако нашите колеги в ООН и тези, които влияят на „Ан Нусра“ се договорят те да се изтеглят, то ние няма да имаме нищо против“. Виктор Турмаков", "date": "2018.02.28", "title": "Сергей Лавров: Москва няма нищо против терористите от „Джебхат ан Нусра“ да бъдат изведени от Източна Гута"}
{"url": "http://www.focus-news.net/news/2018/02/28/2494261/varna-verizhna-katastrofa-s-uchastieto-na-nad-10-avtomobila-e-stanala-na-avtomagistrala-hemus-v-rayona-na-s-slanchevo-v-posoka-varna.html", "text": "Около 13.30 часа на автомагистрала \"Хемус\", в района на с. Слънчево в посока Варна, е възникнало верижно пътнотранспортно произшествие с участието на над 10 автомобила. Това съобщиха от пресцентъра на ОДМВР - Варна. На място има полицейски екипи, които работят по изясняването на детайли около инцидента. По първоначални данни един човек е откаран с частен автомобил към болнично заведение.", "date": "2018.02.28", "title": "Варна: Верижна катастрофа с участието на над 10 автомобила е станала на автомагистрала \"Хемус\" в района на с. Слънчево в посока Варна"}
{"url": "http://www.focus-news.net/news/2018/02/28/2494266/valentina-tokusheva-zamestnik-kmet-obilniyat-snyag-i-vyatar-nalagat-postoyanno-razchistvane-na-patishtata-do-naselenite-mesta-v-obshtina-kaynardzha.html", "text": "Обилният сняг и вятър налагат постоянно разчистване на пътищата до населените места в община Кайнарджа. Това каза за Радио „Фокус“-Шумен заместник- кметът Валентина Токушева. „Ситуацията  не е по- различна от вчера, но днес снегът е по- силен. Непрекъснато чистим, но след нас пътищата отново се затрупват“, каза Токушева. Тя посочи, че няма селища без достъп до общинския център. Извършена е и доставка на хляб. Сред участъците, уязвими на навявания са направленията към селата Краново, Посев и Каменци. Валентина Токушева не изключи на места преспите да надхвърлят 1,5 метра.\r\nИвелина ИВАНОВА", "date": "2018.02.28", "title": "Валентина Токушева, заместник-кмет: Обилният сняг и вятър налагат постоянно разчистване на пътищата до населените места в община Кайнарджа"}
{"url": "http://www.focus-news.net/news/2018/02/28/2494277/kyustendil-kmetat-petar-paunov-e-poluchil-uvereniya-ot-ministar-nikolay-nankov-che-koridor-8-nyama-da-zaobikoli-kyustendil.html", "text": "Кметът на Община Кюстендил Петър Паунов е получил уверения от министъра на регионалното развитие и благоустройството Николай Нанков, че Коридор №8 няма да заобиколи Кюстендил. Това стана ясно по време на заседанието на Общински съвет – Кюстендил, предаде репортер на Радио „Фокус” – Кюстендил. В отговор на запитване на общински съветници, относно излязло твърдение, че международният транспортен Коридор № 8 ще заобиколи град Кюстендил и ще премине през Струмица, кметът на Община Кюстендил Петър Паунов е получил лично уверение  от министъра на регионалното развитие и благоустройството – Николай Нанков, че няма да има отклонение от първоначалния проект.\r\nВенцеслав ИЛЧЕВ", "date": "2018.02.28", "title": "Кюстендил: Кметът Петър Паунов е получил уверения от министър Николай Нанков, че Коридор №8 няма да заобиколи Кюстендил"}
{"url": "http://www.focus-news.net/news/2018/02/28/2494273/dobrich-preustanoveno-e-dvizhenieto-na-mikrobusi-ot-avtogarata-v-grada-posledniyat-za-varna-shte-tragne-v-1600-chasa.html", "text": "Преустановено е движението на микробуси от Автогарата в града по всички направления, последният и единствен микробус за Варна ще тръгне в 16.00 часа, предаде кореспондентът на Радио „Фокус” – Варна. За момента снеговалежът е спрял, духа умерен вятър, температурата е минус 11 градуса. \r\nЖулиета НИКОЛОВА", "date": "2018.02.28", "title": "Добрич: Преустановено е движението на микробуси от Автогарата в града, последният за Варна ще тръгне в 16.00 часа"}
{"url": "http://www.focus-news.net/news/2018/02/28/2494280/ruse-vazstanoveno-e-dvizhenieto-na-mps-nad-12-tona-po-pat-pet-kladentsi-borovo.html", "text": "Възстановено е движението на МПС над 12 тона по път III-5101 Пет кладенци – Борово в област Русе. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Русе: Възстановено е движението на МПС над 12 тона по път Пет кладенци – Борово"}
{"url": "http://www.focus-news.net/news/2018/02/28/2494281/bchk-pomaga-na-bedstvashti-v-uslozhnenata-zimna-obstanovka.html", "text": "Във връзка с тежките метеорологични условия БЧК продължава да следи обстановката в страната и поддържа непрекъснат контакт със ситуационния център на ГД „ПБЗН“, с областните си структури в най-засегнатите региони и с местната власт. Това съобщиха от пресцентъра на БЧК.\r\nЕкипи на БЧК от Добрич, Велико Търново, Шумен и Русе са извършили оглед на всички входни и изходни пътни артерии на областните градове и са предоставили хранителни пакети, минерална вода, топли подкрепителни напитки (чай, кафе) и кроасани на шофьори на блокирани ТИР-ове и леки автомобили, на служители на КАТ – Пътна полиция и на други служби, охраняващи пътищата. Действията ще продължат и в следващите часове и дни до нормализиране на обстановката. \r\nБЧК има готовност да окаже помощ и на други хора в бедствена ситуация.", "date": "2018.02.28", "title": "БЧК помага на бедстващи в усложнената зимна обстановка"}
{"url": "http://www.focus-news.net/news/2018/02/28/2494282/obshtina-haskovo-organizira-tarzhestveno-chestvane-po-sluchay-3-mart.html", "text": "По повод Националния празник на Република България - 3 март, Община Хасково организира тържествено честване, което ще се състои на 3 март 2018 г. от 11.00 часа на пл. „Общински“ с ритуал по издигане на националното знаме съвместно с поделение 52740 - Хасково. Това съобщиха от пресцентъра на Община Хасково. От 11.15 часа пред паметника на Незнайния воин ще се извърши ритуал по полагане на цветя и венци, с участието на оперния певец - баритон Мирослав Коджабашев. \r\nОт 11.30 часа на сцената на пл. „Свобода“ ще се проведе празничен концерт с участието на Танцов ансамбъл „Южняци“ при Народно читалище „Пейо Яворов-1982\"- гр.Хасково, с художествен ръководител Васко Димов и Народен оркестър при Община Хасково с диригент Димчо Йорданов.\r\nПразничната програма ще продължи в 18.00 часа в ДКТ „Иван Димов“ с концерт, в който ще участват: Glo Bal Can  Недялко Недялков - кавал, Владимир Кърпаров – саксофон, Петър Миланов - китара,Стоян Янкулов (Стунджи) – ударни, Богдана Петрова – вокал, Народен оркестър при Община Хасково с диригент Димчо Йорданов ,Камерен оркестър при Община Хасково с диригент Цанислав Петков и даровити деца от региона.  За концерта входът е свободен.", "date": "2018.02.28", "title": "Община Хасково организира тържествено честване по случай 3 март"}
{"url": "http://www.focus-news.net/news/2018/02/28/2494283/dobrich-obshtinata-organizira-obshtogradsko-tarzhestvo-posveteno-na-140-godishninata-ot-osvobozhdenieto-na-balgariya-na-1-mart.html", "text": "Община град Добрич организира общоградско тържество под надслов „На България“, посветено на 140 годишнината от Освобождението на България, на 1 март, от 18.00 ч. в Концертна зала „Добрич“. Това съобщиха от пресцентъра на Общината. Слово ще произнесе Теодора Димова – писател, драматург.\r\nКонцертната програма включва: Дамска хорова формация „Мистика“ с диригент Росица Дурмушлийска, Хор на учителките с диригент Маргарита Русева – Ганева, Детски хор „Маестро Захари Медникаров“  с гл. диригент Елвира Пастърмаджиева и диригент Росица Дурмушлийска, Хор „Добруджански звуци“ с гл. диригент Елвира Пастърмаджиева, Духов оркестър с диригент Стоян Монов; композитор - Петър Крумов.", "date": "2018.02.28", "title": "Добрич: Общината организира общоградско тържество, посветено на 140 годишнината от Освобождението на България, на 1 март"}
{"url": "http://www.focus-news.net/news/2018/02/28/2494276/interfaks-sergey-lavrov-zayavi-che-rusiya-e-gotova-da-sadeystva-za-obedinenieto-na-dvete-koreyski-darzhavi.html", "text": "Руският външен министър Сергей Лавров заяви, че страната му е готова да съдейства за обединяването между Северна и Южна Корея, предава Интерфакс.\r\n„Въпросът за обединението на Корея стои на дневен ред като принципна задача и ориентир, към който двете държави се движат“, заяви Лавров в Женева.\r\n„Ние, естествено, подкрепяме искането на корейския народ да възстанови единството си. Готови сме да му помогнем, но решаващата дума принадлежи, разбира се, на Сеул и на Пхенян“, допълни той.\r\n„Ако сметнат, че нашето съдействие е необходимо, гарантирам ви, ще окажем необходимата помощ, която ще бъде полезна за нашите съседи“, подчерта министърът.  Виктор Турмаков", "date": "2018.02.28", "title": "Интерфакс: Сергей Лавров заяви, че Русия е готова да съдейства за обединението на двете Корейски държави"}
{"url": "http://www.focus-news.net/news/2018/02/28/2494285/stara-zagora-uchenitsite-v-obshtinata-nyama-da-uchat-do-6-mart.html", "text": "На 1 и 2 март занятията за всички училища на територията на община Стара Загора се отменят. Кметът Живко Тодоров получи съгласието на министъра на образованието за обявяването на следващите два дни за неучебни. Това съобщиха от пресцентъра на Общината.\r\nУчебният процес беше преустановен на 27 и 28 февруари поради настъпили неблагоприятни климатични условия. По настояване на директорите на училищата, очакваните ниски температури и прогнозите за влошаване на времето през следващите дни, административното ръководство на общината и кметът Живко Тодоров предложиха на Министерството на образованието да бъдат отпуснати още 2 неучебни дни за учениците, както се изисква по закон. Така първият учебен ден след ваканцията ще бъде 6 март, вторник.", "date": "2018.02.28", "title": "Стара Загора: Учениците в общината няма да учат до 6 март"}
{"url": "http://www.focus-news.net/news/2018/02/28/2494278/abc-news-irlandiya-privetstva-parvata-chernova-na-es-za-sporazumenie-za-brekzit.html", "text": "Ирландия приветства първата чернова на ЕС за споразумение за Брекзит, но е готова да обсъди и други възможности, след като Великобритания даде мнение как смята да запази гладки търговията и пътуването през сухопътната граница на остров Ирландия, предава  ABC News.\r\nИрландското правителство съобщи, че черновата съдържа „необходимите правни постановления за прилагането на мерки“, които ще предотвратят налагането на „твърда граница“ между британската територия и страната член на ЕС. \r\nПроектът запазва Северна Ирландия в рамките на митническия съюз на ЕС, създавайки граница в Ирландско море между територията и основната част от Великобритания.\r\nИрландското правителство съобщи, че „очаква по-нататъшни детайли“, които британският министър-председател Тереза Мей може да предостави в планираната си по повода в петък реч.  Виктор Турмаков", "date": "2018.02.28", "title": "ABC News: Ирландия приветства първата чернова на ЕС за споразумение за Брекзит"}
{"url": "http://www.focus-news.net/news/2018/02/28/2494271/angel-donov-sindik-na-ktb-14-mlrd-leva-shte-vlyazat-v-bankata-s-priemaneto-na-zakona-za-bankovata-nesastoyatelnost.html", "text": "Законът ще ни помогне да попълним масата на несъстоятелността, ще ни даде възможност в нея да влязат 1,4 млрд. лв. Това каза Ангел Донов, един от синдиците на КТБ, предаде репортер на Агенция „Фокус“. „Трети път се явяваме в комисията за този закон. И трите пъти потвърждаваме, че законът трябва да бъде приет“, заяви той. „Ако бъде приет, законът ще ни помогне да съберем сумата - вложителите и кредиторите да си получат парите“, обясни Ангел Донов. „Ако законът не бъде приет, това ще бъде в помощ на длъжниците, които са взели много пари от банката и не желаят да ги връщат. Те със  всякакви способи се опитват да прехвърлят имуществото си, само за да не възстановят взети пари от банката“, каза още той.\r\nБиляна ИВАНОВА", "date": "2018.02.28", "title": "Ангел Донов, синдик на КТБ: 1,4 млрд. лева ще влязат в банката с приемането на Закона за банковата несъстоятелност"}
{"url": "http://www.focus-news.net/news/2018/02/28/2494286/the-guardian-britanskata-opozitsiya-razkritikuva-pravitelstvoto-za-nachina-po-koyto-se-otnasya-kam-brekzit.html", "text": "Опозиционните британска Лейбъристка и Шотландска национална партия разкритикуваха правителството заради начина, по който се отнася към преговорите с ЕС за Брекзит, пише  The Guardian.\r\n„Войната на думи между Великобритания и ЕС трябва да спре. Не трябва да има твърда граница в Ирландия или друго нещо, което да подкопае мирния процес в Северна Ирландия“, заяви депутатът от Лейбъристката партия сър Кир Стармър. „Неуспехът на министър-председателя Тереза Мей да предостави реално решение на въпроса ще витае около нея“, допълни той.\r\nНа свой ред прессекретарят на Шотландската национална партия Стивън Гетинс заяви, че „реакцията на британското правителство към черновата на ЕС за излизането на Великобритания показва хаоса на „Даунинг стрийт“. „Черновата не представлява изненада за Консервативната партия, защото условията вече бяха договорени на преговорите през декември“, допълни той. \r\n„Изминаха вече 20 месеца след референдума за членството в ЕС и направо не е за вярване, че британското правителство е блокирано от невъзможност да се постигне единна позиция за бъдещите отношения на страната с ЕС“, категоричен е той.  Виктор Турмаков", "date": "2018.02.28", "title": "The Guardian: Британската опозиция разкритикува правителството за начина, по който се отнася към Брекзит"}
{"url": "http://www.focus-news.net/news/2018/02/28/2494279/valentin-atanasov-kmet-na-slivo-pole-ostava-v-sila-bedstvenoto-polozhenie-v-obshtinata-nyama-naseleni-mesta-bez-tok.html", "text": "Остава в сила бедственото положение в общината. Това съобщи за Агенция „Фокус“ кметът на Община Сливо поле Валентин Атанасов. „Ток и вода има навсякъде. Вчера успяхме почти да почистим пътищата между населените места, но  през нощта обилен снеговалеж и силен вятър натрупа преспи от 2 метра“, каза Атанасов. \r\nПо думите му непроходими са пътищата от село Юделник в посока Борисово и Сливо поле и Стамболово - Кошарна в посока Сливо поле. Атанасов обясни, че чрез високопроходима техника на хората в изолираните населени места се доставя хляб.  \r\nТой уточни, че бедстващи хора няма и увери, че са взети мерки за хората на хемодиализа. „Детските градини и училищата до 6 март са  във ваканция“, допълни кметът. \r\nДеница КИТАНОВА", "date": "2018.02.28", "title": "Валентин Атанасов, кмет на Сливо поле: Остава в сила бедственото положение в общината, няма населени места без ток"}
{"url": "http://www.focus-news.net/news/2018/02/28/2494287/rzi-dobrich-vodata-ot-vodoprovodnata-mrezha-na-grad-dobrich-mozhe-da-se-izpolzva-za-piteyno-bitovi-nuzhdi.html", "text": "На 19 февруари 2018 г. от РЗИ-Добрич е извършено пробонабиране в хода на провеждания мониторинг за качеството на водата, предназначена за питейно-битови цели на 2 проби вода от водопроводната мрежа на централна градска част в град Добрич, които са  изследвани по органолептичните показатели: цвят и мътност, показали отклонения през предходната седмица. Това съобщиха от РЗИ-Добрич. Получените резултати отговарят на здравните изисквания. Водата от водопроводната мрежа на град Добрич може да се използва за питейно - битови нужди.", "date": "2018.02.28", "title": "РЗИ-Добрич: Водата от водопроводната мрежа на град Добрич може да се използва за питейно - битови нужди"}
{"url": "http://www.focus-news.net/news/2018/02/28/2494284/reuters-sergey-lavrov-zayavi-che-siriyskata-opozitsiya-prechi-na-evakuatsiite-i-na-dostapa-na-humanitarna-pomosht.html", "text": "Руският външен министър Сергей Лавров заяви, че опозицията, която контролира обсадения анклав Източна Гута край Дамаск пречи на достъпа на хуманитарна помощ и на евакуацията на цивилните, въпреки обявения от Москва Хуманитарен коридор, предава  Reuters.\r\nПо време на своя реч в Женева Лавров заяви, че Москва ще продължи да подкрепя сирийското правителство в борбата срещу „терористичната заплаха“. „Сега е ред на бунтовниците, които продължават да обстрелват Дамаск, които пречат да достъпа на помощ и подкрепата към сирийската армия, както и на техните спонсори“, уточни той.\r\nСъщевременно той отбеляза, че войната в Сирия се влошава, „заради „Джебхат ан Нусра“, която случайно или не е пощадявана от американската коалиция“. „Поставихме въпроса пред Вашингтон, но няма добър отговор“, добави той. Виктор Турмаков", "date": "2018.02.28", "title": "Reuters: Сергей Лавров заяви, че сирийската опозиция пречи на евакуациите и на достъпа на хуманитарна помощ"}
{"url": "http://www.focus-news.net/news/2018/02/28/2494275/parlamentarnata-pravna-komisiya-othvarli-prezidentskoto-veto-varhu-zakona-za-ktb.html", "text": "Парламентарната правна комисия отхвърли ветото на президента Румен Радев върху Закона за банковата несъстоятелност, предаде репортер на Агенция „Фокус“. „За“ отхвърляне на ветото гласуваха 13 народни представители, „против“ гласуваха 7 депутати. Така Законът за банковата несъстоятелност беше повторно подкрепен от правната комисия. \r\nВ дебатите по ветото депутатът Хамид Хамид от ДПС изтъкна: „Не споделяме мотивите на държавния глава“. „Предложените от нас текстове са съобразени със законодателството“, заяви той. „Мисля, че става въпрос за неразбиране на предложените текстове. Ще гласуваме „за“ повторното приемане на закона в зала“, каза още депутатът. Тодор Байчев от БСП посочи, че предлаганите промени в Закона за КТБ няма да попълнят пропуските, каквато е целта на вносителите.\r\n„Законопроектът е противоконституционен, нарушава принципа на правната сигурност, ще създаде правен хаос“, заяви той. „Когато става въпрос за обществен интерес, законодателят ще бъде безкомпромисен към тези, които търсят как да заобиколят правилата - този сигнал даваме“, заяви в отговор Йордан Цонев. \r\nКрум Зарков беше категоричен, че депутатите от БСП ще подкрепят ветото на президента. „Това е поредното извънредно законодателство, дано допринесе до по-добри резултати, отколкото предишните такива, които не дават яснота“, коментира той. „Цифрите, съобщени от колегите от ДПС, са достатъчно солидни, за да създадем закон, който е на висотата на предизвикателствата“, заяви депутатът. Секретарят на ПГ на БСП Филип Попов коментира: „Спорна е полезността на закона, доколко с него ще може да се възстанови несъстоятелността на банката“. „Разбирам целта на вносителите, действително следва да се запази масата на несъстоятелността на КТБ със всички възможни средства, но това не е правилният инструментариум“, каза още той.„Фокус“ припомня: На 21 февруари президентът Румен Радев наложи вето и върна за повторно разглеждане 3 параграфа от Преходните и заключителните разпоредби в Закона за банковата несъстоятелност. Промените бяха приети от парламента на 9 февруари. Според държавния глава обществото има нужда да знае конкретните последици от приетия закон. Тогава от ДПС изтъкнаха, че има неразбиране на предложенията им, които осигуряват активите да не бъдат разграбвани, да стоят в масата на несъстоятелността докато не се произнесе съдът. Промените целят и да се противодейства на вторичното разграбване на активите на банката. От ГЕРБ се усъмниха дали президентското вето не е свързано с Елена Йончева и отказа ѝ да отговори дали е участвала ли е в съдружие с офшорна фирма, която в съдружие с друга е източила 42 млн. лева от КТБ.\r\nБиляна ИВАНОВА", "date": "2018.02.28", "title": "Парламентарната правна комисия отхвърли президентското вето върху Закона за КТБ"}
{"url": "http://www.focus-news.net/news/2018/02/28/2494293/pernik-nay-dobrite-modeli-ot-natsionalniya-konkurs-za-martenitsi-pizho-i-penda-shte-badat-pokazani-v-obshtinskiya-mladezhki-dom.html", "text": "Най-добрите модели от Националния конкурс за мартеници „Пижо и Пенда”, организиран за десети път от сдружение „Дай, бабо, огънче”, ще бъдат показани в Общинския младежки дом в Перник. Това съобщиха от Общината. Пъстрото събитие ще бъде уважено и от кмета на община Перник Вяра Церовска.То ще бъде утре, 1-ви март, от 11 часа и е част от концерта „Мартуване”, който ще се проведе в културната институция. Достоверност, художествена стойност и оригиналност са критериите на журито за определените награди в различните възрастови групи в конкурса. Инициативата е част от Общинския годишeн план за младежта за 2018 г. и от Годишния план на Консултативен съвет за младежка политика към Кмета на Община Перник.", "date": "2018.02.28", "title": "Перник: Най-добрите модели от Националния конкурс за мартеници „Пижо и Пенда” ще бъдат показани в Общинския младежки дом"}
{"url": "http://www.focus-news.net/news/2018/02/28/2494290/valentin-kolev-zamestnik-oblasten-upravitel-na-ruse-vazstanoveno-e-dvizhenieto-po-dunav-most-obstanovkata-v-oblastta-se-uspokoyava.html", "text": "Възстановено е движението по Дунав мост – обстановката в областта се успокоява. Това съобщи за Агенция „Фокус“ заместник-областният управител на Русе Валентин Колев. „Успокояват се нещата. Вятърът, който беше достатъчно силен тези дни, понамаля. Нямаме селища, които да имат нарушено електроснабдяване или водоснабдяване. Пътят за София преди около час беше обработен достатъчно, за да пропуснем и тежкотоварните автомобили над 12 тона. Румънската страна също отвори трафика към Букурещ, така че и Дунав мост вече е с възстановено движение“, каза заместник-областния управител. По думите му до някои общини все още има затруднен достъп, но машините работят в непрекъснат режим. \r\nПо отношение на бедственото положение в общините Борово и Сливо поле, той коментира: „За Община Борово не съм виждал документ бедственото положение да е отменено. Достъпът до всички населени места е осигурен, което беше основна причина за обявяването на бедственото положение. По-скоро основанията за мен са отпаднали. В Сливо поле имаше обявено тази сутрин частично бедствено положение с оглед на това, че пътната връзка между Сливо поле - Борисово беше затруднена и невъзможна. Тъй като Областно пътно управление хвърли много усилия по пътя за Бяла, за да отвори път за тежките камиони. наложи се от Общината да пробие пътя за Борисов. В момента работят и по него и се надяваме до вечерта да  да бъде отворен, което ще даде възможност бедственото положение да се отмени“, допълни заместник-областният управител. \r\nДеница КИТАНОВА", "date": "2018.02.28", "title": "Валентин Колев, заместник-областен управител на Русе: Възстановено е движението по Дунав мост – обстановката в областта се успокоява"}
{"url": "http://www.focus-news.net/news/2018/02/28/2494294/shumen-na-teritoriyata-na-oblastta-sa-izgradeni-4-kontrolno-propuskatelni-punkta-sled-vavedenite-ogranicheniya-za-dvizhenie-na-tezhkotovarnite-avtomobili-nad-12-tona.html", "text": "ОДМВР-Шумен призовава водачите да бъдат внимателни при шофиране и да спазват ограниченията за движение. Това съобщиха от ОДМВР-Шумен. На територията на областта в момента са изградени четири контролно- пропускателни пункта след въведените ограничения за движение на тежкотоварните автомобили с маса над 12 тона. Пунктовете са на 7-ми километър край Шумен, край село Пристое, край  Смядово и до пътен възел „Диамант“. До вечерните часове екипите ще бъдат подсилени с още полицейски служители. Директорът на ОДМВР-Шумен ст. комисар Ялчън Расим направи обход по пунктовете, за да провери дали дежурните екипи на пътя имат нужда от нещо в усложнената метеорологична обстановка. \r\nНапомняме на водачите да управляват автомобили с гуми, предназначени за зимни условия или , или на гуми с дълбочина на протектора не по-малка или равна на 4 мм през периода от 15 ноември до 1 март съгласно измененията в Закона за движението по пътищата в сила от 21 януари 2017 г.. Превозните средства да бъдат оборудвани с  аптечка, обезопасителен триъгълник, пожарогасител и светлооотразителна жилетка; както и с други средства за безопасно пътуване през зимата като: вериги за сняг, одеало, зареждане с антифриз, замяна на течността за измиване на стъклата с незамръзващ препарат, изправност на отоплителната система; преглед на светлинните източници и светлоотразителната сигнализация на превозното средство.\r\nДвижещите се пеша при намалена видимост, особено при обилен снеговалеж, са още по-трудно забележими за шофьорите – и поради снежната пелена пред фаровете, и поради побелелите им връхни дрехи. В такава ситуация, за да не стане злополука, е много важно пешеходците да напуснат платното за движение или изчистената ивица от него до отминаването на приближаващ отпред или отзад автомобил. Подобна е ситуацията и при гъста мъгла. Помнете, че водачите на приближаващите автомобили ви виждат много по-късно, отколкото предполагате.", "date": "2018.02.28", "title": "Шумен: На територията на областта са изградени 4 контролно- пропускателни пункта след въведените ограничения за движение на тежкотоварните автомобили над 12 тона"}
{"url": "http://www.focus-news.net/news/2018/02/28/2494289/sayman-kavani-vanshen-ministar-na-irlandiya-izbyagvaneto-na-tvarda-granitsa-na-ostrova-e-za-predpochitane.html", "text": "Външният министър на Ирландия Саймън Кавъни заяви, че „за нас винаги е било за предпочитане да се избегне твърда граница на острова с Великобритания чрез широко споразумение за бъдещите отношение между нея и Европейския съюз, предава Politico.\r\n„Също така възнамеряване да разучим възможните решения, които Великобритания ще предложи. Междувременно Северна Ирландия трябва да запази придържането си към правата на Единния пазар и на Митническия съюз на ЕС, необходими за избягването на „твърда“ граница на острова“, заяви министърът.\r\nСпоред него това е необходимо за поддържането на мира в Ирландия и в Северна Ирландия – „нито повече, нито по-малко“.  Виктор Турмаков", "date": "2018.02.28", "title": "Саймън Кавъни, външен министър на Ирландия: Избягването на „твърда“ граница на острова е за предпочитане"}
{"url": "http://www.focus-news.net/news/2018/02/28/2494295/vidin-nad-12-km-e-opashkata-ot-tovarni-avtomobili-na-gkpp-dunav-most-vidin-na-izhod-ot-stranata.html", "text": "Над 12 км е опашката от товарни автомобили на ГКПП „Дунав мост – Видин“ на изход от страната, съобщи слушател на Радио „Фокус“.", "date": "2018.02.28", "title": "Видин: Над 12 км е опашката от товарни автомобили на ГКПП „Дунав мост – Видин“ на изход от страната"}
{"url": "http://www.focus-news.net/news/2018/02/28/2494298/po-initsiativa-na-kevr-vav-veliko-tarnovo-shte-se-provede-regionalna-sreshta-na-natsionalnite-energiyni-regulatorni-organi-na-stranite-ot-balkanskiya-poluostrov.html", "text": "По инициатива на Комисията за енергийно и водно регулиране (КЕВР), на 1 и 2 март 2018 г. в гр. Велико Търново ще се състои Регионална среща на националните енергийни регулаторни органи на страните от Балканския полуостров. Това съобщиха от пресцентъра на КЕВР. Във форума ще участват делегации на Комисията за енергийно регулиране на Македония /ERC/, на Регулаторния орган за енергетика на Гърция /RAE/, на Агенцията за енергетика на Република Сърбия /AERS/ и на Регулаторната агенция за енергетика на Черна гора /REGAGEN/.Регионалната среща е в рамките на провежданата от КЕВР стратегия за разширяване и активизиране на международните контакти за по-тясно взаимодействие с националните регулаторни органи на други страни. Комисията вече има подписани двустранни споразумения за сътрудничество с енергийните регулатори на Румъния, Гърция, Република Македония и Черна гора и Грузия, както и с водните регулатори на Косово и Албания.  \r\nСред основните акценти на многостранната среща ще бъде синхронизиране на регулаторните политики и обединяване на усилията на страните от региона в решаването на ключови въпроси по отношение на газовата свързаност за постигане на енергийна сигурност на региона. В специален панел ще бъдат обсъдени и възможностите за пазарно обединяване на пазарите за електроенергия в региона на Югоизточна Европа и в тази насока участващите делегации ще обменят мнения за готовността на отделните страни, както и за сроковете и изготвянето на план за действие. \r\nСред темите в дневния ред на Регионалната среща са актуални въпроси на Инфраструктурната газова свързаност на Балканите в контекста на стратегията за Енергиен съюз на ЕС (Предложенията за изменение на Директива 2009/73/ЕО относно общите правила за вътрешния пазар на природен газ), както и Механизмите за разпределение на капацитет за нови газови междусистемни връзки между държави-членки на ЕС и трети страни. Ще бъдат изнесени презентации за развитието на националните газови пазари и готовността им в перспектива за участие в регионалния пазар на природен газ. В отделен тематичен панел участниците във форума ще разгледат развитието на проекта IGB за изграждане на междусистемната газова връзка „Комотини-Стара Загора“ като важна част от изграждането на Южния газов коридор, създаващ възможности за алтернативни маршрути и доставчици на природен газ за Балканите и Европа.\r\nВъв фокуса на разговорите между националните регулатори на петте държави ще бъдат и рисковете за доставките на природен газ за региона и възможните варианти за действия. В тази връзка ще бъде обсъдено прилагането на общи мерки от страните-участнички, с което да не се допусне срив на доставките и застрашаване на тяхната енергийна сигурност.\r\nДвудневната Регионална среща на националните регулаторни органи има работен характер и ще се проведе в Гранд Хотел „Янтра“ в гр. Велико Търново - ул. Опълченска 2.   \r\nИнформация и обобщение на резултатите от срещата ще бъдат предоставена на брифинг за представителите на медиите на 2 март, петък, от 12.00 ч.", "date": "2018.02.28", "title": "По инициатива на КЕВР във Велико Търново ще се проведе Регионална среща на националните енергийни регулаторни органи на страните от Балканския полуостров"}
{"url": "http://www.focus-news.net/news/2018/02/28/2494297/premierat-boyko-borisov-shte-se-sreshtne-s-predsedatelya-na-ek-zhan-klod-yunker-i-liderite-na-stranite-ot-zapadnite-balkani.html", "text": "На работен обяд в София на 1 март, четвъртък, премиерът Бойко Борисов, председателят на Европейската комисия (ЕК) Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. Това съобщиха от правителствената информационна служба. \r\nВ срещата ще участват лидери от всички страни от Западните Балкани – президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев.\r\nСрещата поставя финал на балканската обиколка на председателя на ЕК Жан-Клод Юнкер, която започна в края на миналата седмица. В делегацията на Европейската комисия са включени заместник-председателят и върховен представител на Съюза по въпросите на външните работи и политика на сигурност Федерика Могерини и еврокомисарят по въпросите на европейската политика за съседство и преговорите за разширяването Йоханес Хан.\r\nОт българска страна в разговорите ще участват също вицепремиерът и министър на външните работи Екатерина Захариева и министърът за Българското председателство на Съвета на ЕС 2018 Лиляна Павлова.", "date": "2018.02.28", "title": "Премиерът Бойко Борисов ще се срещне с председателя на ЕК Жан-Клод Юнкер и лидерите на страните от Западните Балкани"}
{"url": "http://www.focus-news.net/news/2018/02/28/2494291/aktualna-patna-obstanovka.html", "text": "Температурите са в интервала от –13° до +2°, по данни към 16.00 часа. Това съобщиха от пресцентъра на Агенция „Пътна инфраструктура“. \r\nТемператури от метеостанциите на АПИ в °C:\r\n- проход „Предела“: -4,5°\r\n- Кресна: 0,4°.\r\n- проход „Република“: -8,9°\r\n- Костандово: -9,7°\r\n- проход „Шипка“: няма информация.\r\n- проход „Петрохан“: няма информация.\r\nВремето над страната е облачно.\r\nВятър духа в областите Благоевград, Бургас, Добрич, Пазарджик, Плевен, Разград, Силистра, Сливен, Смолян, Стара Загора, Търговище, Шумен и Ямбол. \r\nДъжд не вали.\r\nСняг вали в цялата страна.\r\nПътните настилки са предимно заснежени и обработени.\r\nНамалена видимост поради мъгла: \r\nОбстановка /състояние/ по републиканската пътна мрежа:\r\nПроходи: \r\nОграничения за текущия период:\r\n- „Айтоски“– забранен за МПС над 12 т.\r\n- „Дюлински“ – забранен за всички МПС;\r\n- „Обзорски“ – затворен за всички МПС;\r\n- „Пампорово” – забранен за МПС над 3,5 т; \r\n- „Печинско“ – отворен за всички МПС;\r\n- „Превала“ – забранен за МПС над 12 т с ремаркета и полуремаркета;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – забранен за МПС над 12 т.;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Котленски” – затворен за МПС над 12 тона;\r\n- „Троянски” – затворен за всички МПС;\r\n- „Дюлински” – затворен за всички МПС;\r\nВременни ограничения:\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- А1 „Тракия“: \r\nУчастък на Бургас и Ямбол:\r\n- Временно движението по АМ Тракия в участъка Ямбол – Бургас е ограничено за всички МПС поради обилен снеговалеж, силен вятър и снегонавявания. Обходен маршрут за МПС до 12 тона по направление Ямбол Бургас е път I-6 Петолъчката – Карнобат – Айтос – Бургас и обратно. Обходен маршрут за МПС над 12 тона по направление Ямбол Бургас е по път I-7 Ямбол – Елхово и по път II-79 Елхово – Болярово – Средец – Бургас.\r\n - А2 „Хемус“:\r\nУчастък на Варна и Шумен:\r\nВременно е ограничено движението на МПС по АМ „Хемус“ в участъка Варна – Шумен поради обилен снеговалеж, силен вятър и снегонавявания.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: няма ограничения.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nУчастък на Русе, Разград и Шумен:\r\n- Временно движението по път I-2 Русе – Разград – Шумен е ограничено за МПС над 3,5 тона поради обилен снеговалеж, силен вятър и снегонавявания.\r\n- път І-3 Гара Бяла-Плевен-Луковит-Коритна-Ябланица-Ботевград:\r\n Участък на Ловеч, Плевен и Русе: \r\n- Временно движението на МПС над 12 тона по път I-3 Ябланица – Плевен - Русе само в посока Русе поради ограничения във вътрешността на страната.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Временно се ограничава движението за МПС над 12 т двупосочно по път I-6 Перник – ГКПП Гюешево поради обилен снеговалеж, силен вятър и снегонавявания.\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради обилен снеговалеж, силен вятър и снегонавявания.\r\nОбходен маршрут: Стара Загора – Нова Загора – Гурково.\r\nОПУ Сливен: \r\n- Временно движението на МПС над 12 т по път I-6 разклон за Твърдица – Петолъчката е ограничено поради обилен снеговалеж, силен вятър и снегонавявания;\r\n- Временно движението по път I-6 в участъка Гавраилово – Сливен се ограничава за движение на всички МПС поради обилен снеговалеж, силен вятър и снегонавявания.\r\nОПУ Бургас:\r\n- Временно движението по път I-6 п.в. „Петолъчката“ – Бургас е ограничено за МПС над 12 т поради обилен снеговалеж, силен вятър и снегонавявания.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради обилен снеговалеж, силен вятър и снегонавявания. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за всички МПС по път I-9 Дуранкулак - Варна поради обилен снеговалеж, силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.\r\nОПУ Бургас:\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново;\r\n- Временно е ограничено движението на всички МПС през проход Обзорски поради обилен снеговалеж, силен вятър и снегонавявания;\r\n- Ограничено е движението за всички  МПС  по път I-9 Несебър - Равда поради обилен снеговалеж, силен вятър и снегонавявания.\r\n- Временно движението по път I-9 Поморие – Слънчев бряг е ограничено за всички МПС поради обилен снеговалеж, силен вятър и снегонавявания.\r\nДруги въведени извънредни временни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Временно движението по път III-906 в участъка Дюлино – Бургас е ограничено за всички МПС поради обилен снеговалеж, силен вятър и снегонавявания.\r\n- Временно движението по път III-6009 Миролюбово – Каблешково – Ахелой  е ограничено за всички МПС;\r\n- Временно е ограничено движението на всички МПС по път III-908 Варовник – Вълчаново ханче поради обилен снеговалеж, силен вятър и снегонавявания;\r\n- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;\r\n- Временно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания;\r\n- Временно движението по път III-2085 Руен – Горица е ограничено за всички МПС поради обилен снеговалеж, силен вятър и снегонавявания.\r\n- Ограничено е движението за всички  МПС  по път III-6009 Каблешково - Ахелой поради обилен снеговалеж, силен вятър и снегонавявания;\r\n- Временно движението по път III-9061 с. Тънково - Слънчев Бряг от км 3+000 до км 7+900  е ограничено за всички МПС поради обилен снеговалеж, силен вятър и снегонавявания.\r\nОПУ Варна: \r\n- Временно е ограничено движението за МПС над 12 т. по път II-29 Варна-Добрич поради обилен снеговалеж, силен вятър и снегонавявания;\r\n- Временно е ограничено движението за всички МПС по път III-2901 от Аксаковска панорама до Суворово,поради обилен снеговалеж, силен вятър и снегонавявания.\r\n- Временно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания;\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\n- Временно движението по път III-121 от разклон за с. Раброво до Бойница е ограничено за всички МПС поради обилен снеговалеж, силен вятър и снегонавявания.\r\n- Временно движението по път III-1412 Коста Перчово – Раковица от км 0+000 до км 2+150 е ограничено за всички МПС поради обилен снеговалеж, силен вятър и снегонавявания.\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 3,5 т по път II-27 Добрич – Балчик поради обилен снеговалеж и влошени метеорологични условия.;\r\n- Временно движението по път II-29 Добрич – Генерал Тошево – Кардам – ГКПП Йовково е ограничено за движение на всички МПС поради обилен снеговалеж, силен вятър и снегонавявания;\r\n- Временно е ограничено движението за МПС над 3,5 т. по път II-29 Варна-Добрич поради обилен снеговалеж, силен вятър и снегонавявания;\r\n- Ограничено е движението на МПС над 12 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания;\r\n- Временно движението по път II-71 Добрич – Балчик е ограничено за всички МПС поради обилен снеговалеж, силен вятър и снегонавявания.\r\n- Ограничено е движението на МПС над 12 тона по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Временно движението по път III-7102 Тервел – Ангеларий е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Временно движението по път III-7106 Карапелит – Кочмар е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\n- Временно движението по път II-84 Разлог – Велинград е ограничено за МПС над 12 т с ремаркета и полуремаркета. Всички останали МПС задължително с вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Временно движението по път II-21 Сливо поле – Русе е ограничено за МПС над 3,5 тона поради обилен снеговалеж, силен вятър и снегонавявания.\r\n- Ограничено е движението на всички МПС по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\n- Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания.\r\n- Временно движението на МПС над 12 тона по път III-5101 Пет кладенци - Борово  е ограничено поради обилен снеговалеж, силен вятър и снегонавявания.\r\n- Временно е ограничено движението на МПС над 12 тона по път III-5201 разклон с. Пиперково - Новград поради обилен снеговалеж, силен вятър и снегонавявания.\r\nОПУ Силистра:\r\n- Временно е ограничено движението на всички МПС по път II-21 Силистра – Русе поради обилен снеговалеж, силен вятър и снегонавявания.\r\n- Ограничава се движението за МПС над 3,5 т по път II-23 Дулово – Исперих, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Временно е ограничено движението на всички МПС по път II-71 Силистра – Добрич поради обилен снеговалеж, силен вятър и снегонавявания.\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево - Зебил - Вълкан поради обилен снеговалеж и снегопочистване.\r\nОПУ Сливен:\r\n- Временно движение по път ІІ-55 Гурково - Нова Загора е ограничено за МПС над 12 т поради обилен снеговалеж, силен вятър и снегонавявания.\r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Благоевград - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци.\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\nОПУ София: \r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\n- Ограничава се движението по път III-822 Самоков – Ихтиман поради обилен снеговалеж и снегопочистване.\r\n ОПУ Стара Загора: няма ограничения.\r\nОПУ Търговище: няма ограничения.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\nОПУ Хасково: няма ограничения.\r\nОПУ Шумен: няма ограничения.\r\nОПУ Ямбол: \r\n- Временно движението по път II-53 Победа – Челник е ограничено з всички МПС поради обилен снеговалеж, силен вятър и снегонавявания.\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.\r\nМашини работили по зимното поддържане: 1500 бр.", "date": "2018.02.28", "title": "Актуална пътна обстановка"}
{"url": "http://www.focus-news.net/news/2018/02/28/2494288/smolyan-vazstanoveno-e-dvizhenieto-na-mps-nad-12-t-po-pat-iii-866-devin-mihalkovo.html", "text": "Възстановено е движението на МПС над 12 т по път III-866 Девин - Михалково. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "Смолян: Възстановено е движението на МПС над 12 т по път III-866 Девин - Михалково"}
{"url": "http://www.focus-news.net/news/2018/02/28/2494302/dha-vzriv-na-suhotovaren-korab-na-reyd-kray-turskoto-chernomorsko-pristanishte-sinop-edin-zaginal-i-edin-ranen.html", "text": "Мощен взрив разтърси сухотоварен търговски кораб, намиращ се на рейд край турското черноморско пристанище Синоп, предаде информационната агенция Догу хабер ажансъ (ДХА).\r\n Корабът се е намирал на около 300 метра от брега, а експлозията е станала към 14.45 часа. Предполага се, че причина е изтичане на природен газ, но това ще бъде потвърдено след приключване на разследването. Загинал е един член от екипажа; втори е ранен, отведен от кораба с полицейски катер и настанен на лечение в болнично заведение. Корабът плава под Либерийски флаг и превозва въглища от руското пристанище Туапсе до турското пристанище Измит в Мраморно море, посочва още ДХА. Георги Димов", "date": "2018.02.28", "title": "ДХА: Взрив на сухотоварен кораб на рейд край турското черноморско пристанище Синоп – един загинал и един ранен"}
{"url": "http://www.focus-news.net/news/2018/02/28/2494303/obshtina-haskovo-za-40-932-leva-e-nay-niskata-oferta-za-doizgrazhdane-na-priyuta-za-bezstopanstveni-kucheta-v-grada.html", "text": "За 40 932 лева е най-ниската оферта за доизграждане на приюта за безстопанствени животни в Хасково, стана ясно на заседание на комисията по обществената поръчка за отваряне на ценовите оферти на участниците в търга. Председател на комисията е зам.-кметът Велин Балкански. Това съобщиха от Община Хасково.\r\n9 фирми кандидатстваха по обявената поръчка за доизграждане на общински приют за овладяване на популацията на бездомни кучета в Община Хасково.\r\nДруги 5 оферти бяха подадени за ремонти на общински сгради: „Ремонт на козирка на вход на сграда на Регионална Библиотека “Хр. Смирненски“ и Регионален исторически музей в гр. Хасково“; „Ремонт на помещения за НЧ „Аспарух Лешников“, гр. Хасково“; „Ремонт на покрив на УСШ „Юнак“, гр. Хасково“/ залата по гимнастика/;  „Ремонт на репетиционна зала на Ансамбъл „Хасково“ – гр. Хасково“; „Ремонт на НЧ „Република – 1971“, гр. Хасково“ „Ремонт на покрив на сградата на Художествена галерия „Атанас Шаренков“, гр. Хасково“.\r\nНай-ниската цена е за 61 353 ,43 лв.\r\nЗаради нередности по подадените документи комисията не допусна до отваряне на ценовите оферти на 5 от кандидатите по двете обособени позиции.\r\nПо третата обособена позиция на общестената поръчка „Ремонт на козирка на фасадата на помещение на Областен информационен център“ не се яви кандидат.\r\nПредстои оценка на техническите предложения подадени от фирмите, след което комисията ще направи предложение за сключване на договор.", "date": "2018.02.28", "title": "Община Хасково: За 40 932 лева е най-ниската оферта за доизграждане на приюта за безстопанствени кучета в града"}
{"url": "http://www.focus-news.net/news/2018/02/28/2494299/pleven-vazstanoveno-e-dvizhenieto-na-tezhkotovarni-avtomobili-nad-12-tona-v-oblastta.html", "text": "Възстановено е движението на тежкотоварни автомобили над 12 тона в област Плевен. Това съобщиха от пресцентъра на Агенция \"Пътна инфраструктура\" (АПИ). Временно тежкотоварните автомобили над 12 т трябваше задължително да се движат с вериги на територията на цялата област Плевен.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "Плевен: Възстановено е движението на тежкотоварни автомобили над 12 тона в областта"}
{"url": "http://www.focus-news.net/news/2018/02/28/2494307/sofiya-vavezhda-se-vremenna-organizatsiya-na-dvizhenieto-za-otrazyavane-na-kontsert-v-naroden-teatar-ivan-vazov.html", "text": "Въвежда се временна организация на движението в София за отразяване на концерт в Народен театър „Иван Вазов”. Това съобщиха от пресцентъра на Столична община. От 07.30 до 19.30 часа на 1 март 2018 г. и от 08.30 до 19.30 часа на 2 март 2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Иван Вазов” между ул. „Кузман Шапкарев” и ул. „Георги Бенковски”, от страната на театъра.", "date": "2018.02.28", "title": "София: Въвежда се временна организация на движението за отразяване на концерт в Народен театър „Иван Вазов”"}
{"url": "http://www.focus-news.net/news/2018/02/28/2494296/the-guardian-bivshiyat-britanski-premier-dzhon-meydzhar-zayavi-che-nastoyashteto-pravitelstvo-postavya-neizpalnimi-usloviya-na-pregovorite-za-brekzit.html", "text": "Бившият британски министър-председател Джон Мейджър разкритикува позициите на настоящето правителство спрямо черновата на споразумението за Брекзит, предложена от ЕС. Според него преговорните позиции на министър-председателя Тереза Мей „са просто нереалистични“, пише  The Guardian.\r\n„Не можем да продължим с излизането от ЕС, от Единния пазар, от Митническия съюз, едновременно с това очаквайки споразумение, в което да избираме условия в наша полза. Това е просто нереалистично“, заяви Мейджър.\r\n„Готовността за компромис е от крайна необходимост. Ако една от страните – Великобритания или ЕС, не е достатъчно гъвкава, тогава преговорите ще се провалят. Самата същност на преговорите се върти около думите „даване“ и „вземане“. Но винаги има „червени линии“, които нито една от двете страни не иска да се пресичат. В успешните преговори тези „червени линии“ се търгуват срещу отстъпки“, заяви британският политик-ветеран, стоял начело на правителството на страната между 1990 и 1997 г. Виктор Турмаков", "date": "2018.02.28", "title": "The Guardian: Бившият британски премиер Джон Мейджър заяви, че настоящето правителство поставя неизпълними условия на преговорите за Брекзит"}
{"url": "http://www.focus-news.net/news/2018/02/28/2494305/vidin-nyama-naseleni-mesta-v-obshtinata-bez-elektrozahranvane-i-vodosnabdyavane.html", "text": "След като се запозна с актуалната информация за зимното почистване на територията на общината, кметът на Видин Огнян Ценков провери на място работата. Той посети ж.к. „Съединение“ във Видин, за да инспектира техниката и създадената от звено „Чистота“ организация след снеговалежа през изминалата нощ. Това съобщиха от пресцентъра на Общината. Около 13 часа машините бяха в готовност да обходят навсякъде, където е възможно и да почистят. „До момента няма населени места в общината, които да са без електрозахранване и без водоснабдяване. Всички пътища от четвъртокласната пътна мрежа са почистени и проходими. Нашата цел в тази сложна зимна обстановка е да създадем условия за осъществяване на най-значимите функции – доставка на хранителни продукти, осигуряване на ток, вода и на възможност за поддържащо лечение на нуждаещите се, за изпълнение на услугата на социалния патронаж за доставяне на храна на всички потребители“ – обобщи кметът на Видин. Той подчерта, че особено внимание се обръща на почистването на пространствата около училища, детски градини, лечебни заведения и обществени сгради. Огнян Ценков благодари на всички видинчани, включили се активно в почистването местата пред търговските им обекти. Паралелно работници от звено „Чистота“ почистват и пешеходната зона. Ръководителят на звеното Красимир Попов припомни, че на територията на град Видин се работи с 4 снегорина и 2 фадроми. Има денонощно наблюдение на обстановката.\r\nОгнян Ценков провери как са почистени подходът към село Синаговци и отсечката към Михалаки Георгиево, за където са получени няколко сигнала през последните дни, че е непроходимо. Той се срещна с кмета на селото Иван Иванов и разговаря с жители, които отрекоха подобни твърдения и изразиха задоволството си от работата по зимното почистване. Ценков каза, че често се подават некоректни сигнали и призова хората при проблеми да се обръщат за съдействие първо към кмета на населеното място. Огледът показа, че пътищата и улиците в селото са почистени и проходими при зимни условия.", "date": "2018.02.28", "title": "Видин: Няма населени места в общината без електрозахранване и водоснабдяване"}
{"url": "http://www.focus-news.net/news/2018/02/28/2494306/vladimir-putin-vrazkite-mezhdu-rusiya-i-evropa-ne-tryabva-da-zavisyat-ot-politicheskata-obstanovka.html", "text": "Руският президент Владимир Путин заяви, че поставянето под зависимостта на настоящата политическа конюнктура на многовековните икономически връзки между Русия и страните от Европа, е грешка с лоша перспектива, предава РИА Новости.\r\n„Знаете, имаме не просто добри и дълги отношения с европейските страни. Те носят дълбок характер от векове. Да се поставят под зависимостта на настоящата политическа конюктура е грешка и лоша перспектива“, заяви Путин в Москва по време на среща с австрийския канцлер Себастиан Курц. \r\nПрезидентът също така подчерта готовността на Русия да изглади двустранните социални-икономически връзки с европейските държави.  Виктор Турмаков", "date": "2018.02.28", "title": "Владимир Путин: Връзките между Русия и Европа не трябва да зависят от политическата обстановка"}
{"url": "http://www.focus-news.net/news/2018/02/28/2494308/pernik-skulpturi-i-risunki-na-stoimen-markov-sa-podredeni-v-hudozhestvenata-galeriya-lyuben-gaydarov.html", "text": "Скулптури и рисунки на Стоимен Марков красят Художествената галерия „Любен Гайдаров“ в Перник. Красивата експозиция беше разгледана и от зам.-кмета по култура и образование в Община Перник Севделина Ковачева. Това съобщиха от Общината.  \r\nСтоимен Марков е роден в Бургас през 1932 г., но корените му са от село Ребро, Община Брезник. През 1956 г. завършва Националната музикална академия, специалност виолончело. През 1968 г. завършва скулптура в Националната художествена академия.\r\nРаботил е като оркестрант в: Държавен ансамбъл за народни песни и танци (1956-1964); Народен оркестър при Радио София (1968-1972); Бургаски симфоничен оркестър (1972-1976) и др. От 1976 до 1982 г. е скулптор-изпълнител в Централен куклен театър. В София. От 1983 г. е скулптор на свободна практика.\r\nЖивял е в Бургас и София. Дълго време (18 години) ателието му е било в село Бистрица, където сътворява десетки скулптури от дърво и камък. От 6 години живее в град Перник.\r\nЗа реализирането на уникалната експозиция в „Любен Гайдаров“ е съдействал проф. Емил Попов. Тя отваря врати днес и ще остане наредена две седмици за всички любители на художественото творчество.", "date": "2018.02.28", "title": "Перник: Скулптури и рисунки на Стоимен Марков са подредени в Художествената галерия „Любен Гайдаров“"}
{"url": "http://www.focus-news.net/news/2018/02/28/2494301/mishel-barnie-predlozheniyata-na-es-za-brekzit-nyama-da-otslabyat-vrazkite-mezhdu-severna-irlandiya-i-ostanalata-chast-ot-velikobritaniya.html", "text": "Главният преговарящ на ЕС за Брекзит, Мишел Барние отхвърли предположенията, че предложената от Съюза чернова за споразумението за Брекзит, което предвижда избягването на „твърда“ граница в  Ирландия ще отслаби връзките между Северна Ирландия и останалата част от Великобритания. Той заяви, че е открит за насрещни предложения относно „граничната дилема“ от страна на Лондон, предава Reuters.\r\n„Ежедневието край границата трябва да остане, каквото е сега“, заяви Барние в Брюксел, след като ЕК публикува черновата за споразумението на излизането на Великобритания от ЕС. Той призова британския министър-председател „да засили скоростта“ на преговорите, за да може споразумението да бъде съгласувано до есента, за да може да се ратифицира от парламентите преди март 2019 г. \r\nСъщевременно той заяви, че ЕС „сее подготвя за всяка ситуация“ в случай, че не бъде постигнато никакво споразумение и втората по големина икономика на континента излезе от Съюза по хаотичен начин.  Виктор Турмаков", "date": "2018.02.28", "title": "Мишел Барние: Предложенията на ЕС за Брекзит няма да отслабят връзките между Северна Ирландия и останалата част от Великобритания"}
{"url": "http://www.focus-news.net/news/2018/02/28/2494312/prezidentat-rumen-radev-shte-uchastva-v-tseremoniyata-za-vrachvane-na-nagradite-ot-konkursa-tvoite-25-prichini-da-izberesh-balgariya.html", "text": "На 1 март 2018 г. от 11.00 часа, президентът Румен Радев ще участва в церемонията за връчване на наградите от конкурса \"Твоите 25 причини да избереш България\". Това съобщиха от прессекретариата на държавния глава.  Инициативата се провежда под патронажа на българския държавен глава. Проектът \"Твоите 25 причини да избереш България\" цели да мотивира българските студенти да изберат България и да се развиват у нас, да им помогне да натрупат ценен опит и да получат полезни знания и съвети за личностно и професионално развитие. Събитието ще се състои в зала „Роял“ на София Хотел Балкан.\r\nПо-късно през деня, от 14.30 часа, държавният глава ще приеме на „Дондуков“ 2 главния мюфтия Мустафа Хаджи. Срещата е по инициатива на Главното мюфтийство в контекста на българското председателство на Съвета на Европейския съюз.\r\nОт 18.00 часа, в Гранд хотел София президентът Румен Радев ще приветства българските производители, които тази година ще получат своите отличия за качество и професионализъм „Златна мартеница“. Организатор на събитието е сдружението „Произведено в България – съюз на малкия и среден бизнес\". Отличията за българските производители ще бъдат връчени за 24-та поредна година.", "date": "2018.02.28", "title": "Президентът Румен Радев ще участва в церемонията за връчване на наградите от конкурса \"Твоите 25 причини да избереш България\""}
{"url": "http://www.focus-news.net/news/2018/02/28/2494310/miliet-v-ramkite-na-12-mesetsa-turtsiya-poluchava-parviya-boen-samolet-f-35.html", "text": "До една година Турция ще се сдобие с първата бройка на новия боен самолет от пето поколение Ф-35, пише вестник „Милиет”.\r\n Произвежданият от американската фирма „Локхийд Мартин” изтребител Ф-35 е по програма, в която участват 10 страни, включително и Турция. Анкара е поръчала 100 самолета Ф-35, 30 от които като „категорична доставка”. Поръчката на Турция е за модификацията F-35B от класа STOVL. Самолетите от класа STOVL нямат нужда от дълга писта, могат да излитат от много кратко разстояние и могат да кацат хоризонтално. Самолетите могат да бъдат пилотирани от служещите понастоящем в турските ВВС бойни пилоти на Ф-16 след 6-седмично обучение. \r\nБлагодарение на възможностите за хоризонтално кацане и излитане на новото поколение бойни самолети Ф-35, те ще могат да бъдат използвани на строящия се в корабостроителницата в Тузла многоцелеви амфибиен ракетен катер „TCG Anadolu”, посочва още „Милиет”. Георги Димов", "date": "2018.02.28", "title": "\"Милиет\": В рамките на 12 месеца Турция получава първия боен самолет Ф-35"}
{"url": "http://www.focus-news.net/news/2018/02/28/2494304/ekipi-na-elektrorazpredelenie-sever-vazstanovyavat-novi-povredi-po-elektrorazpredelitelnata-mrezha.html", "text": "След като Електроразпределение Север вчера възстанови електрозахранването на всички населени места в Североизточна България, днес силният вятър и снегонавяванията предизвикаха нови повреди по електроразпределителната мрежа. Това съобщиха от пресцентъра на ЕНЕРГО-ПРО. Екипите на компанията работят за възстановяване на електрозахранването на 1 село в област Варна, 3 в област Добрич и 1 в Шумен. На места работата им е затруднена от пътната обстановка и от влошените метеорологични условия. \r\nЕлектроразпределение Север има готовност да пренасочи при необходимост допълнителни ресурси от хора и техника към райони, в които ситуацията е най-усложнена.", "date": "2018.02.28", "title": "Екипи на Електроразпределение Север възстановяват нови повреди по електроразпределителната мрежа"}
{"url": "http://www.focus-news.net/news/2018/02/28/2494311/api-vazstanoveno-e-dvizhenieto-na-tezhkotovarni-avtomobili-nad-12-t-po-pat-ii-84-velingrad-yakoruda.html", "text": "Възстановено е движението на тежкотоварни автомобили над 12 т по път II-84 Велинград - Якоруда. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "АПИ: Възстановено е движението на тежкотоварни автомобили над 12 т по път II-84 Велинград - Якоруда"}
{"url": "http://www.focus-news.net/news/2018/02/28/2494314/ruse-vazstanoveno-e-dvizhenieto-na-avtomobili-do-35-t-po-patya-ruse-silistra.html", "text": "Възстановено е движението на автомобили до 3.5 т по пътя Русе-Силистра. Това съобщиха от пресцентъра на Агенция „Пътна инфраструктура“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "Русе: Възстановено е движението на автомобили до 3.5 т по пътя Русе-Силистра"}
{"url": "http://www.focus-news.net/news/2018/02/28/2494313/ministerstvo-na-turizma-437-hil-chuzhdestranni-turisti-posetili-balgariya-prez-yanuari-19-e-rastat-spryamo-sashtiya-mesets-na-2017-g.html", "text": "Близо 19% повече чуждестранни туристи са посетили страната през първия месец на годината. Това показват публикуваните днес данни на Националния статистически институт, съобщават от Министерство на туризма. През януари 2018 г. общия брой  туристически посещения на чужденци в България е повече от 437 хил., като в през първия месец на 2017 г. те са били 368 хил.  Резултатите за декември миналата година също бяха много благоприятни, като общият брой туристически посещения на чужденци в България е 457 хил., техният брой е с 15,2% повече спрямо декември 2016 г. \r\nЗа периода декември 2017 г. -  януари 2018 г.  общо туристически посещения  на чужденци в България е близо 895 хил., с увеличение  от 17 на сто спрямо периода декември 2016 г.  –януари 2017 г. Резултатите към момента са много добри и очакваме този зимен сезон чуждестранните туристически посещения да нараснат с около 10%, коментира министърът на туризма Николина Ангелкова. И допълни, че благодарение на натрупалия сняг в последните дни, се предвижда сезонът да продължи до края на април, което ще окаже допълнителен положителен ефект. \r\nЗа двата месеца от зимния сезон се отбелязват ръстове по редица пазари. Туристите от Гърция са се увеличили с 13,3%, минавайки 198 хил. Посетителите от Румъния са близо 120 хил. и са нараснали с 33 на сто. Гостите от Турция са повече от 117 хил., като се отчита ръст от 21%. От пазар Македония, Сърбия и Германия също се наблюдават увеличения, съответно с 8%, 17% и 12,8 на сто. В периода декември- януари туристите от Великобритания са с 19,8% повече спрямо същия период година по-рано. Посетителите от Италия и Украйна са нараснали с 18,8 на сто и 15,4%, а близо 43% е увеличението на израелки гости у нас.\r\nМинистърът припомни, че зимен сезон 2016/2017 година той беше най-успешен за туризма ни от влизането на България в Европейския съюз. Общият брой посещения на чуждестранни туристи беше 1, 476 млн., като се постигна ръст от 19,6%. Това означава, че посещенията са с над 242 хил. повече в сравнение с предходния зимен сезон.", "date": "2018.02.28", "title": "Министерство на туризма: 437 хил. чуждестранни туристи посетили България през януари, 19% е ръстът спрямо същия месец на 2017 г."}
{"url": "http://www.focus-news.net/news/2018/02/28/2494315/kmetat-na-sofiya-yordanka-fandakova-shte-prisastva-na-1-mart-v-1100-chasa-na-otkrivane-na-nova-detska-gradina-v-boyana.html", "text": "Кметът на Столичната община Йорданка Фандъкова ще присъства на 1 март в 11.00 часа на  откриване на нова детска градина в Бояна. Това съобщиха от пресцентъра на Общината.\r\nДетската градина се намира в сграда – паметник на културата с изключителна архитектура и история. На същото място се е помещавало старото Боянско училище.  Новата детска градина ще бъде филиал на ДГ№112 „Детски свят“ и ще носи името „Светлина“. \r\nГрадината разполага с помещения за две градински групи. \r\nСградата е реконструирана в детска градина по инициатива и настояване на жителите на Бояна.", "date": "2018.02.28", "title": "Кметът на София Йорданка Фандъкова ще присъства на 1 март в 11.00 часа на  откриване на нова детска градина в Бояна"}
{"url": "http://www.focus-news.net/news/2018/02/28/2494318/turtsiya-oshte-dvama-deputati-ot-kyurdskata-partiya-sa-otzovani-ot-medzhlisa-i-sa-bez-imunitet.html", "text": ". Депутатите от легалната кюрдска Демократическа партия на народите (ДПН) Ахмет Йълдъръм, който е и зам.-председател на Парламентарната група (ПГ) , както и Ибрахим Айхан, са отзовани от Меджлиса и са с отнет депутати имунитет, пише вестник „Джумхуриет”.\r\n Ахмет Йълдъръм е научил за отстраняването си от Меджлиса във Великобритания, където участва в международна конференция. Той е осъден на 1 година и 2 месеца затвор от Втори състав на Гражданския съд в провинция Муш за „нанесена обида” на президента и генерален председател на управляващата Партия на справедливостта и развитието (ПСР) Реджеп Тайип Ердоган. Присъдата е потвърдена на 9 февруари т.г. от Второ наказателно отделение на Районния съд в Ерзурум.\r\nПреди това други 7 депутати на ДПН бяха отстранени от Меджлиса и им бе отнет имунитетът. По този начин от общо 59 избрани депутати на последните общи избори на 1 ноември 2015-та, ПГ на ДПН се „стопява” на 50 души. \r\nОсвен това продължава и арестът на други 9 депутати от ДПН. Като се отчетат и те, от общо 59 места в Меджлиса, в момента на практика едва 43 кюрдски депутати могат да участват в законодателния процес, посочва още „Джумхуриет”.   Георги Димов", "date": "2018.02.28", "title": "Турция: Още двама депутати от кюрдската партия са отзовани от Меджлиса и са без имунитет"}
{"url": "http://www.focus-news.net/news/2018/02/28/2494317/atanas-kostadinov-bsp-za-balgariya-absurdno-e-da-se-vyarva-che-nyakoy-e-initsiiral-sdelka-za-chez-ne-za-da-kupi-druzhestvoto-a-za-da-komprometira-i-svali-ot-vlast-premiera.html", "text": "Абсурдно е да се вярва, че някой е инициирал сделка за ЧЕЗ не за да купи дружеството, а за да компрометира и свали от власт премиера. Това каза Атанас Костадинов,  народен представител от ПГ на „БСП за България”, в разговор с Клара Маринова в ефира на „Радио К2”, съобщиха от екипа на предаването.\r\nТой заяви позиции по следните теми:\r\n- Продажбата на активите на ЧЕЗ:\r\n    „Тъй като сте член на Комисията по енергетика направо към болния въпрос - какво се случва с ЧЕЗ, какъв е този договор на Гинка, докъде ще стигне скандалът, в крайна сметка ще се подписва ли тази сделка, или няма да се подписва, каква е Вашата позиция?”, попита водещата Клара Маринова. Атанас Костадинов отговори: „Формално погледнато вече няма значение на коя комисия си член, тъй като правителството на ГЕРБ и лично Бойко Борисов не се съобразяват и не коментират с нас такива важни въпроси!”. Той продължи, че има няколко смущаващи неща. Премиерът в оставка на Чехия Андрей Бабиш е бил у нас на 21-ви януари, но ние нямаме информация какво са обсъждали. В това време без никой да знае върви продажбата на активите на ЧЕЗ, които в крайна сметка са продадени на Гинка Върбакова от Пазарджик. Народният представител обясни, че заедно със своите колеги са поискали премиерът да бъде изслушан в пленарна зала, но това не е било прието. В същото време Бойко Борисов идва в сградата на Народното събрание, вчера например е бил там, но не влиза в пленарна зала. \r\n   „Да, снощи премиерът беше в Народното събрание и даде една шумна пресконференция. Стана ли Ви ясно от нея какво се случва с Гинка, с ЧЕЗ, с тези писма от банки, които били на хвърчащи листчета, въобще какво се случва в държавата?”, попита водещата Клара Маринова. Събеседникът й отговори, че няма никаква яснота, дори мъглата става още по-гъста. Той продължи, че от думите на премиера е станало ясно, че има едни хора, които той нарича „гадове”, които отново се опитват да го съборят от власт. Според народния представител премиерът няма предвид БСП и опозицията. „Ако има заговор за бутането на кабинета, ако има заговор срещу правителството още повече държим да го изслушаме в зала, защото очевидно това нещо не се прави с нормални, конституционни средства!”, категоричен беше Атанас Костадинов. \r\n   Народният представител обясни, че вчера Бойко Борисов е класифицирал информация, която в момента съществува в чешките вестници. Той обясни, че се е запознал с въпросната секретна информация в секретна секция на парламента и е установил, че тя свободно може да бъде намерена в медиите в Чешката република. В нея ясно се описва кой за какво е гарантирал, колко са сумите, кои са банките и кои са офшорките. „Можете ли да ни ги кажете, след като Вие вече ги знаете?”, попита водещата Клара Маринова. Събеседникът й отговори, че утре ще има заседание на комисията и иска първо то да мине преди да прави по-подробни коментари. \r\n   „А вярно ли е това, което изнесе министър-председателят, че се носят слухове, че грузинец с руски капитали е в основата?”, продължи с въпросите си водещата. Събеседникът й отговори, че е трудно да се каже кой точно е в основата. Той продължи, че има една широка палитра, в нея влиза и Банката за развитие, има и руски банки и други. А що се отнася до самата Гинка Върбакова, то нейното участие е около 4%, над 55% е от офшорни дружества гарантирано финансиране, останалото е заеми от банки. Общата сума на рефинансирането и на сделката, тъй като има и кредит към ЕБВР, е над 500 милиона евро. „Имайте предвид, че ако се поемат задължения, било то от г-жа Върбакова или от който и да е, в размер на 500 милиона евро, нашите сметки показват, че между 5% и 10% ще скочи цената на тока, защото някой трябва да плаща лихвите по тези задължения! И не е вярно това, което казва тя, че е 100% собственик на всички дружества, с които участва в сделката!”, обясни народният представител.\r\n   „Прави впечатление, че името на тази жена беше в оборот от няколко месеца, това не е от онзи ден. Всички други знаят, само премиерът се оказва, че не знае! Това възможно ли е? После тези служби, които отговарят за информираността на държавните мъже и жени в България, те не може да не са подали тази информация, щом и такива като мен знаеха името Гинка Върбакова! Мой познат, служител в ЧЕЗ, ми го каза преди няколко месеца това име!”, попита водещата Клара Маринова. Атанас Костадинов отговори: „Не, това не е реално, няма как някой да повярва на подобна хипотеза! Това смятам, че е абсурдно като твърдение!”.\r\n    Атанас Костадинов заяви, че досега в Комисията по енергетика работя в приличен консенсус с членовете от останалите политически сили и по въпроса по АЕЦ „Белене”, и по АЕЦ „Козлодуй”, и по газовия хъб. Но винаги, когато този консенсус продължи малко по-дълго и е по-устойчив, винаги излиза нещо, което обръща нещата с краката нагоре. Затова в момента не може да се даде еднозначен отговор какво се случва. \r\n   „Вашият колега от ГЕРБ Валентин Николов на заседание на комисията преди няколко месеца постави този въпрос и май тогава аз за пръв път чух името Гинка Върбакова и никой не му обърна внимание!”, припомни водещата Клара Маринова. Събеседникът й отговори, че заедно със своя колега Жельо Бойчев също е поставил въпроса на последното заседание преди оставката на министър Теменужка Петкова. „Ще подкрепите ли предложението на Волен Сидеров държавата да има 34% участие във всички електроразпределителни дружества?”, попита водещата Клара Маринова. Атанас Костадинов отговори, че би подкрепил всяко предложение, което е в посока по-голяма прозрачност и по-голямо участие от страна на държавата. В момента обаче не може да кажа как точно ще стане законово и технологично. \r\n    „Наясно ли сте кои са тези „гадове” и „тъмни сили”, които искат да свалят правителството, но Бойко Борисов каза вчера, че няма да им се даде?”, попита водещата Клара Маринова. Атанас Костадинов отговори, че няма никаква представа и точно затова са поканили премиера в пленарна зала да обясни, защото БСП не разпознават себе си сред тях. „Според мен той има предвид някакво задкулисие, а не някаква официална опозиционна сила, защото ние открито казваме това, което мислим. Дали е приятно е друг въпрос. Според мен звучи абсурдно някой да е измислил сделка с ЧЕЗ, вкарвайки вътре Гинка Върбакова, с крайна цел не да купи ЧЕЗ, а да компрометира българския премиер, това е абсурден сценарий!”, категоричен бе народният представител от „БСП за България”.\r\n- Идеята на министър-председателя АЕЦ „Белене” да стане общобалкански проект:\r\n    „Чухме идеята на премиера АЕЦ „Белене” да става един общ проект на Балканите, каква е Вашата позиция?”, попита водещата Клара Маринова. Атанас Костадинов отговори, че сме свидетели на промяна на мнението на премиера и от един „гьол” АЕЦ „Белене” вече е станал „консолидиращ Балканите енергиен проект”. Той изрази мнение, че не може по този начин да се мятаме от едната крайност в другата. Според него има начини, без да се политизира и шикалкави, да се сложат приоритетите на масата. „Той толкова време обясняваше, че това е един „гьол”. Кой положи всички възможни усилия да бъдат спрени, замразени по-големите енергийни проекти? С цялото ми уважение, чух го това нещо, но това означава, че „Белене” вече не е „гьол”! Той става „консолидиращ енергиен проект на целите Балкани”! Това са според мен несериозни хвърляния в една или друга посока, които в ситуацията, в която е дошла жегата, се търси някакъв отдушник или изход, това не са сериозни неща!”, категоричен бе народният представител.\r\n- Случващото се в БСП:\r\n   „Какво се случва в БСП? Заговори се, че се клати столът на Корнелия Нинова, даже вторият човек в ГЕРБ Цветан Цветанов от трибуната на народното събрание заяви, че Валери Жаблянов е един официален кандидат за нейния стол, Кирил Добрев е другият и т.н.! Имахте много интересна кръгла маса в неделя за идейното и организационното състояние на левицата и по-конкретно на БСП. Чух една крилата фраза, която много ме втрещи – „БСП трябва силно да се радикализира, за да вземе властта”. Какво разбирате под „радикализиране”?”, попита водещата Клара Маринова. Събеседникът й отговори, че според него се е имало предвид радикализиране на промените вътре в организационната структура на БСП. Той продължи, че са били обсъждани различни модели в контекста на това накъде се развиват европейските партии. „Аз изразих сериозни резерви, че една теоретична идейна дискусия ще ни доведе на власт. Тоест представете си един идеен референдум, на който ние левите печелим срещу десните, ерго властта ни се следва. Не! Според мен партията, която предложи изключително конкретна прагматична алтернатива за покачване на икономическото благосъстояние на българските граждани, ще бъде управляващия субект. Радикализирането е в контекста на това да вземем да променим нещо вътре в организационната си структура като модел на работа!”, завърши Атанас Костадинов разговора си с Клара Маринова в ефира на „Радио К2” от 28 февруари 2018 г.", "date": "2018.02.28", "title": "Атанас Костадинов, „БСП за България”: Абсурдно е да се вярва, че някой е инициирал сделка за ЧЕЗ не за да купи дружеството, а за да компрометира и свали от власт премиера"}
{"url": "http://www.focus-news.net/news/2018/02/28/2494309/ministar-boil-banov-za-utvarzhdavane-na-kulturnite-politiki-kato-edin-ot-osnovnite-dvigateli-na-evropeyskiya-proekt-e-neobhodimo-dostatachno-finansirane.html", "text": "Основното послание, около което се обединихме днес, е да работим заедно за утвърждаване на  културните политики като един от основните двигатели на европейския проект. За тази цел е необходимо достатъчно европейско финансиране, динамични европейски програми в културната област като „Творческа Европа”, подход към културното наследство, който да споява, а не да разединява. Така министърът на културата Боил Банов обобщи работата на неформалния съвет на министрите на културата от ЕС по време на съвместна пресконференция с комисаря по образованието, културата, младежта и спорта Тибор Наврачич след края форума. Това съобщиха от пресцентъра на Министерството на културата.\r\n„Културата, освен приобщаващата си функция към европейските ценности, играе и важна роля като фактор за устойчиво развитие. Тя създава духовна общност, но създава и работни места. Трябва да намерим с общи усилия пресечните точки на всички тези теми и да продължим тяхната реализация“, заяви министър Банов. Той посочи, че има много добре написани европейски документи, които звучат убедително и красиво, но без активно и целенасочено действие, красивите фрази са мъртвородени. „Затова искам да призова за съвместна конкретна работа, която намери израз и в днешната неформална среща на министрите на културата на държавите-членки на Европейския съюз”, подчерта министър Банов.\r\n„Темите, които обсъдихме, бяха в пълно съзвучие с дневния ред на Европейската комисия и с приоритетите на Българското председателство в областта на културата. \r\nИскам да благодаря на министър Банов и на Българското председателство за темите, които те предложиха”, заяви еврокомисар Наврачич. Първата тема - засилване чувството на принадлежност към Европа чрез културата, според него продължава дебата за ролята на културата за насърчаване на социалната кохезия. „Това е препратка и към визията за това как искаме за подсилим усещането за европейска идентичност чрез образованието и културата, която Европейската комисия изведе на преден план миналия ноември. То е силно свързано и с Европейската година на културното наследство, която отбелязваме през 2018. Дебатът с министрите днес ще подпомогне формирането на нов дневен ред за култура и наследникът на програмата „Творческа Европа”, която планираме да представим следващия месец”, подчерта Наврачич. По неговите думи културата е силен инструмент, но тя не може да функционира във вакуум. „Ето защо във формирането на бъдещия ни дневен ред ние се фокусираме не само върху подкрепа за културата, но и гледаме по-голямата картина. Трябва да имаме предвид връзките между културата и други политики, като например социалните политики или регионалното развитие. Трябва да създадем връзки, да намерим синергия с работата, която се извършва в тези политики, да подсилим икономиките, да генерираме увеличение на работни места, да подпомогнем международните ни връзки”, посочи еврокомисарят по образованието, културата, младежта и спорта. „Днес имахме възможността да обсъдим и потенциала на младите хора и развитието на европейските ценности чрез културата. Младите хора имат централна роля в дебата за бъдещето на Европа, все пак бъдещето е тяхно. На равнище ЕС ние създаваме възможности за младите хора, които да се приобщят и да могат да се изразяват. За пример мога да дам Европейският корпус за солидарност, който дава възможност на младите хора да подпомагат другите, включително в сферата на културата. Дискусиите днес ще са ни полезни и за подготовката на Европейската стратегия за младежта, която смятаме да представим през пролетта. Младите хора са най-голямото ни предимство при опазването на културното ни наследство – нека им дадем тази възможност - да открият всичко онова, което културата може да ги научи и да им предложи”, каза още Тибор Наврачич.  \r\nВ отговор на въпрос той уточни, че  сред министрите на културата от ЕС има широк консенсус по отношение на това, че културата трябва да се финансира по-ефективно. \r\nПо-широк достъп до култура, запазване на културното многообразие, необходимостта от по-сериозно обществено финансиране, мобилността на творците  -  това бяха част от темите, които обсъдиха министрите на културата на страните членки на Европейския съюз на днешното заседание на Неформалния съвет по образование, младеж, култура и спорт в София. Мотото на форума беше „Културата – приобщаваща ценност на ЕС“. В изказванията си представителите на различни страни посочиха също културата като средство да се противостои на евроскептицизма и популизма.\r\n„Дълбоко вярвам, че културата има първостепенна роля за бъдещето на Европейския съюз и България. В контекста на Европейската година на културното наследство Българското председателство на Съвета на ЕС има за цел да допринесе за утвърждаване мястото на културата и културното наследство в политическия дневен ред на Съюза\", посочи министърът на културата Боил Банов.\r\nУчастие в неформалния съвет взе и Петра Камерверт, председател на комисията на Европейския парламент по образованието и културата.\r\nПриветствие към гостите отправи писателката и драматург Теодора Димова. Тя изтъкна, че България е най-старата държава в Европа и ще отбележи 140 години от освобождението си само след дни.\r\nДискусията премина в два панела - утвърждаването на  чувството за принадлежност към Европа чрез културата и отчитане интересите и ролята на младите европейски граждани, търсене на пътищата за мобилизиране енергията и потенциала им в опазването  и развитието на европейските ценности чрез културата. Министър Банов акцентира върху ролята на уникалната българска институция – читалището, в този процес. Той посочи и недостатъчното обществено финансиране на културата. Делегатите споделиха опита на страните си при реализацията на различни проекти, насочени към приобщаване на младите хора към културните политики.", "date": "2018.02.28", "title": "Министър Боил Банов: За утвърждаване на културните политики като един от основните двигатели на европейския проект е необходимо достатъчно финансиране"}
{"url": "http://www.focus-news.net/news/2018/02/28/2494319/zam-ministar-denitsa-nikolova-shte-vzeme-uchastie-v-sreshta-na-grupata-na-visoko-nivo-otnosno-makroregionalnite-strategii-na-es.html", "text": "Заместник-министърът на регионалното развитие и благоустройството Деница Николова ще вземе участие в среща на Групата на високо ниво относно макрорегионалните стратегии на ЕС. Това съобщиха от пресцентъра на министерството. Форумът ще се проведе утре – 1 март, в Брюксел, Белгия. В рамките на срещата ще бъдат представени становищата на Европейския парламент и на Комитета на регионите относно изпълнението на макрорегионалните стратегии. Ще бъде проведена дискусия относно кохезионната политика на ЕС след 2020 г. и макрорегионалните стратегии, както ще бъдат представени възможности за сътрудничество между отделните макрорегионални стратегии. \r\nМакрорегионалната стратегия на Европейския съюз (ЕС) е политическа рамка, която дава възможност на държави, разположени в един и същ регион, съвместно да предприемат действия и намират решения на проблеми или да използват по-добре общия си потенциал (напр. замърсяване, плавателност, бизнес конкуренция в световен мащаб и др.) Макрорегионалните стратегии на ЕС се инициират и заявяват от заинтересованите държави — членки на ЕС (а в някои случаи и от държави извън ЕС), разположени в един и същ географски регион, чрез Европейския съвет.", "date": "2018.02.28", "title": "Зам.-министър Деница Николова ще вземе участие в среща на Групата на високо ниво относно макрорегионалните стратегии на ЕС"}
{"url": "http://www.focus-news.net/news/2018/02/28/2494323/ministar-nikolay-nankov-zakonat-za-vik-uslugite-e-kachen-za-obshtestveno-obsazhdane-toy-shte-dade-vazmozhnost-za-ustoychiv-sektor.html", "text": "Законът за ВиК услугите е качен за обществено обсъждане - той ще даде възможност за устойчив сектор. Това каза пред журналисти министърът на регионалното развитие Николай Нанков, предаде репортер на Агенция „Фокус“. Министърът заяви, че към момента се получават становища по законопроекта от страна на неправителствени организации и от Националното сдружение на общините, за да може след около месец, когато започва дискусията с конкретните текстове, нещата около закона да са изчистени. „Законът ще урегулира по по-ефективен начин отношенията във ВиК сектора. Относно собствеността ще имаме възможност за един устойчив сектор“, каза Нанков. \r\nДеница КИТАНОВА", "date": "2018.02.28", "title": "Министър Николай Нанков: Законът за ВиК услугите  е качен за обществено обсъждане  - той ще даде възможност за устойчив сектор"}
{"url": "http://www.focus-news.net/news/2018/02/28/2494322/sofiya-vremenno-e-spryano-tramvaynoto-dvizhenie-na-ul-pirotska-i-ul-otets-paisiy-zaradi-nepravilno-parkiran-avtomobil.html", "text": "Временно е спряно трамвайното движение на ул. “Пиротска“ и ул. “Отец Паисий“ в София. Това съобщиха от пресцентъра на Столична община. Причината е неправилно паркиран автомобил.", "date": "2018.02.28", "title": "София: Временно е спряно трамвайното движение на ул. “Пиротска“ и ул. “Отец Паисий“, заради неправилно паркиран автомобил"}
{"url": "http://www.focus-news.net/news/2018/02/28/2494292/reuters-zhan-klod-yunker-prizova-bosnentsite-da-se-obedinyat-ako-iskat-da-se-prisaedinyat-kam-es.html", "text": "Председателят на Европейската комисия Жан-Клод Юнкер заяви разделените лидери на Босна и Херцеговина, че трябва да надмогнат различията си и да работят заедно, ако искат страната им да се присъедини към ЕС, предава  Reuters.\r\n„Не мога да ви обещая дата, кога страната ви ще стане кандидат-член“, заяви Юнкер по време на реч в Сараево. Той уточни, че „същността е по-важна от датата“. „Необходими са общи усилия в една страна, за да може тя да стане член. Когато има различия, те водят до парализа, до забавяне“, допълни той. \r\nСъщевременно Юнкер призова Босна да се справи с организираната престъпност и с корупцията и да разреши всичките си териториални спорове. „Това не става веднага. Демокрацията не съществува без компромис“, допълни той.  Виктор Турмаков", "date": "2018.02.28", "title": "Reuters: Жан-Клод Юнкер призова босненците да се „обединят“, ако искат да се присъединят към ЕС"}
{"url": "http://www.focus-news.net/news/2018/02/28/2494316/london-othvarlya-parvoto-predlozhenie-na-es-za-sporazumenie-sled-brekzit-obzor.html", "text": "Европейската комисия публикува проект на споразумение за оттегляне между Европейския съюз и Обединеното кралство. Проектът на споразумението за оттегляне привежда в правна форма Съвместния доклад на преговарящите от името на Европейския съюз и правителството на Обединеното кралство относно напредъка през първия етап на преговорите, публикуван на 8 декември 2017 г.\r\nТой предлага текст за онези нерешени въпроси, свързани с оттеглянето, които са само упоменати в съвместния доклад, без да са изложени подробно.\r\nМинистър-председателят на Великобритания Тереза Мей предупреди, че Великобритания „никога“ няма да позволи на ЕС да „подкопае“ единството и целостта ѝ. Така тя отхвърли черновата за договора за „развода“, разкрит от главния преговарящ на Съюза Мишел Барние. „Черновата на правния текст, ако се приложи, ще подкопаем общия пазар на Великобритания и ще заплаши целостта на Великобритания, създавайки митници и регулаторна граница през Ирландско море и никой британски министър-председател не би се съгласил на това“, заяви Мей пред парламента.\r\nОпозиционните британска Лейбъристка и Шотландска национална партия разкритикуваха правителството заради начина, по който се отнася към преговорите с ЕС за Брекзит. „Войната на думи между Великобритания и ЕС трябва да спре. Не трябва да има твърда граница в Ирландия или друго нещо, което да подкопае мирния процес в Северна Ирландия“, заяви депутатът от Лейбъристката партия сър Кир Стармър. „Неуспехът на министър-председателя Тереза Мей да предостави реално решение на въпроса ще витае около нея“, допълни той.\r\nНа свой ред главният преговарящ на ЕС за Брекзит, Мишел Барние отхвърли предположенията, че предложената от Съюза чернова за споразумението за Брекзит, което предвижда избягването на „твърда“ граница в Ирландия ще отслаби връзките между Северна Ирландия и останалата част от Великобритания. Той заяви, че е открит за насрещни предложения относно „граничната дилема“ от страна на Лондон.\r\nВъншният министър на Ирландия Саймън Кавъни заяви, че „за нас винаги е било за предпочитане да се избегне твърда граница на острова с Великобритания чрез широко споразумение за бъдещите отношение между нея и Европейския съюз. Според него това е необходимо за поддържането на мира в Ирландия и в Северна Ирландия – „нито повече, нито по-малко“   Виктор Турмаков", "date": "2018.02.28", "title": "Лондон отхвърля първото предложение на ЕС за споразумение след Брекзит (ОБЗОР)"}
{"url": "http://www.focus-news.net/news/2018/02/28/2494321/varna-avtomagistrala-hemus-e-otvorena-za-preminavane-na-avtomobili-v-dvete-posoki.html", "text": "Автомагистрала \"Хемус\" е вече свободна за преминаване на автомобили в двете посоки. Това съобщиха от пресцентъра на ОДМВР - Варна. Движението бе ограничено в участъка Варна - Шумен поради обилен снеговалеж и снегонавявания.\r\nЗаради възникналото по-рано пътнотранспортно произшествие движението в посока Варна се отклонява на пътен възел \"Слънчево\" по стария път София - Варна\", допълниха от полицията.", "date": "2018.02.28", "title": "Варна: Автомагистрала \"Хемус\" е отворена за преминаване на автомобили в двете посоки"}
{"url": "http://www.focus-news.net/news/2018/02/28/2494327/ministar-nikolay-nankov-mezhdinnata-otsenka-na-oprr-e-vazhna-zashtoto-sredstvata-na-po-bavnite-benefitsienti-nyama-da-badat-zagubeni-za-stranata-a-shte-badat-prenasocheni.html", "text": "Междинната оценка на Оперативна програма „Региони в растеж“ (ОПРР) е важна, защото средствата на по-бавните бенефициенти няма да бъдат загубени за страната, а ще бъдат пренасочени. Това каза пред журналисти министърът на регионалното развитие Николай Нанков, предаде репортер на Агенция „Фокус“ . „Към настоящия програмен период имаме от една страна опита, който изградиха общините, но от друга страна нямаме изискването от ЕК за изпълнение на междинни цели и индикатори, т.е. средствата не са гарантирани“, допълни министърът. По думите му по-бавните бенефициенти – общинските администрации, които не изпълняват тези цели - ще бъдат финансово санкционирани. „Много е важна Междинната оценка в този обхват, тъй като тези средства няма да бъдат безвъзвратно загубени за страната, а ще бъдат насочени към по-добрите бенефициенти, които срочно си изпълняват ангажиментите и проектите“, поясни министър Нанков. \r\nДеница КИТАНОВА", "date": "2018.02.28", "title": "Министър Николай Нанков: Междинната оценка на ОПРР е важна, защото средствата на по-бавните бенефициенти няма да бъдат загубени за страната, а ще бъдат пренасочени"}
{"url": "http://www.focus-news.net/news/2018/02/28/2494325/stara-zagora-v-biblioteka-iskra-v-kazanlak-be-otkrita-izlozhbata-kogato-se-razhdashe-svobodata-posvetena-na-140-godini-ot-osvobozhdenieto-na-balgariya.html", "text": "С мотото „Когато се раждаше свободата“ в библиотека „Искра“ в Казанлък бе открита изложба посветена на 140 години от Освобождението на България от турско робство, предаде кореспондент на Радио „Фокус“.\r\nВ изложбата са показани колекции на Библиотека „Искра“, посветени на Руско – турската освободителна война. Изложени са стари издания, които са вече библиографска рядкост, писани от съвременници на събитията. Освен книги са изложени и фотоси с тематична рамка и репродукции от български и руски художници, отразили подвига на българските опълченци и руските войни.\r\nНай – старите издания, които са изложени датират от 1884 година. „ Още в първите години след Освобождението Руско –турската война намира място в книгопечатането“, каза директорът на библиотеката Анна Кожухарова.\r\nЕдни от най – старите книги в изложбата са „Исторически бележки от войната 1877 година“, издадена в Пловдив и „ Из войната на Шипка“. Библиотека „Искра“ притежава и оригинално издание на книгата „ Българското опълчение в Освободителната Руско – турска война“ от Стефан Кисов. Наскоро книгата бе преиздадена, поради факта, че малко библиотеки в страната притежават тези автентични разкази. Авторът Стефан Кисов е участник във войната. \r\nСлавяна ГАЙДАРОВА", "date": "2018.02.28", "title": "Стара Загора: В Библиотека „Искра“ в Казанлък бе открита изложбата „Когато се раждаше свободата“, посветена на 140 години от Освобождението на България"}
{"url": "http://www.focus-news.net/news/2018/02/28/2494329/pernik-oganyat-na-mira-shte-premine-prez-grada-na-1-mart.html", "text": "Вече е ясен маршрутът, по който и през Перник ще премине международната инициатива Пийс рън, съобщиха от пресцентъра на общината. За 31 – ви пореден път огънят на мира ще премине през редица държави с посланието „Бягай за мира“. През годините факлоносци са били много известни личности, а сред тях се открояват имена като Майка Тереза, Нелсън Мандела, Папа Франциск, Мохамед Али и много други. На 1 март около 11.00 часа маратонците ще се срещнат с ученици от гимназията с преподаване на чужди езици „Симеон Радев“, които ще поемат щафетата заедно с бегача – ветеран Боян Лефтеров. Факелът ще бъде посрещнат от  кмета на общината Вяра Церовска пред Общински младежки дом, където ще тече програмата „Мартуване“. Групата ще бъде камерна, но на фона на тежката зимна обстановка е нормално – посрещане ще има, а факелът ще се носи от перничани.\r\nВсичко, което една организация изисква е налице. Подсигурен е медицински екип, а трасето ще бъде почистено с оглед по-лесното придвижване на факлоносците. Надеждата е и времето да бъде с тях, за да може повече хора да бъдат докоснати от идеята. Изпратени са и 22 рисунки от пернишки ученици в различни възрастови групи, които се включиха в рисуването на тема „Мирът започва от мен“. Картините са изпратени на организаторите на Пийс рън в България и скоро ще стане ясно, дали има одобрена рисунка на пернишко дете, която да замине с огъня до Лисабон, където картини от целия свят ще бъдат събрани в една изложба. След Перник пробегът ще продължи през Радомир и Кюстендил.", "date": "2018.02.28", "title": "Перник: Огънят на мира ще премине през града на 1 март"}
{"url": "http://www.focus-news.net/news/2018/02/28/2494332/aktsenti-v-sutreshniya-blok-dobro-utro-balgariya-na-radio-fokus-za-1-mart.html", "text": "Парламентът прие на първо четене промени в Закона за устройство и застрояване на Столична община. В текстовете се засяга проблемът с високото строителство в София, разписания за междублоковото пространство и административни облекчения. Ще се изчисти ли отдавна трупаното напрежение сред живущите на някои столични квартали с новия документ и какви други промени да очакват столичани в тази посока? Отговорите ще потърсим от зам.-председателя Столичния общински съвет от групата на БСП Милка Христова. \r\nПродължават и политическите скандали, този път - заформили се около сделката за ЧЕЗ. Оказаха ли се в капан управляващите и кой е най-лошият сценарии, до който може да ескалира политическото напрежение? Темата ще коментираме с политолога Първан Симеонов. \r\nТрадиционно посрещаме 1-ви март с усукан бял и червен конец, но знаем ли откъде произлизат традициите на празника и с какво са били обвързани? Повече ще ни разкаже етнологът д-р Иглика Мишкова. Репортаж по темата ще чуем и от Ливия Нинова от Радио „Фокус“-Пирин. Колегата от Радио „Фокус“-Пловдив Тони Михайлов ще ни представи повече информация около идеята за електронен магазин, чрез който туристите да закупуват билети за обектите в Стария град в Пловдив от всяка точка на света. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Виктория Месробович.", "date": "2018.02.28", "title": "Акценти в сутрешния блок „Добро утро, България“ на Радио „Фокус“ за 1 март"}
{"url": "http://www.focus-news.net/news/2018/02/28/2494326/reuters-irlandskiyat-ministar-predsedatel-zayavi-che-britanskoto-pravitelstvo-tryabva-da-predstavi-svoi-predlozheniya-za-statuta-na-granitsata.html", "text": "Ирландският министър-председател Лео Варадкар заяви, че правителството на Великобритания трябва да даде свое собствено предложение за границата на острова. Така той коментира критиката на британския министър-председател Тереза Мей, заявила, че няма да позволи Северна Ирландия да остане под правилата на ЕС след излизането на цялата страна от Европейския съюз, предава  Reuters.\r\n„Не е добре за про-Брекзит политиците във Великобритания просто да кажат „не“ сега. Ако не могат да приемат предложенията  на ЕС, тогава да представят как техните възможноти А и Б биха работили“, заяви Варадкар. \r\nСамото британско правителство съобщи, че не иска да има „твърда“ граница между Ирландия и Северна Ирландия или каквато и да е гранична инфраструктура по 500-километровата граница. Великобритания съобщи, че ще предложи „специфични решения за справяне с тези уникални обстоятелства“.", "date": "2018.02.28", "title": "Reuters: Ирландският министър-председател заяви, че британското правителство трябва да представи свои предложения за статута на границата"}
{"url": "http://www.focus-news.net/news/2018/02/28/2494324/ruse-na-gkpp-dunav-most-ruse-gyurgevo-se-propuskat-po-30-kamiona-na-retsiprochen-printsip-za-balgariya-i-za-rumaniya.html", "text": "ГКПП „Дунав мост Русе-Гюргево“ е проходим за всички видове превозни средства. За да се избегне възможността за авариране и блокиране на платната, граничните власти пропускат товарни автомобили на реципрочен принцип – по 30 камиона последователно за България и за Румъния. Това съобщиха от пресцентъра на ГД „Гранична полиция“, като информацията за трафика е към 17.00 часа. Фериботът на ГКПП „Свищов“ не работи поради снеговалеж, силен вятър, навявания и намалена видимост. На ГКПП „Остров“, съпределен на ГКПП „Силистра“, фериботът също не работи. \r\nНа ГКПП „Калотина“ движението на товарни автомобили е интензивно на изход от страната, трафикът на останалите пунктове е нормален. Граничните пунктове на българо-македонската граница са проходими при зимни условия.На българо-гръцката и българо-турската граници трафикът е нормален на всички гранични контролно-пропускателни пунктове.", "date": "2018.02.28", "title": "Русе: На ГКПП „Дунав мост Русе-Гюргево“ се пропускат по 30 камиона на реципрочен принцип за България и за Румъния"}
{"url": "http://www.focus-news.net/news/2018/02/28/2494333/satrudnichestvoto-v-ikonomikata-targoviyata-transporta-i-turizma-obsadiha-predsedatelyat-na-parlamenta-tsveta-karayancheva-i-iranskiyat-vanshen-ministar-mohamad-dzhavad-zarif.html", "text": "Сътрудничеството в областта на икономиката, търговията, транспортната свързаност и туризма между България и Иран обсъдиха на среща председателят на Народното събрание Цвета Караянчева и иранският външен министър Мохамад Джавад Зариф. Това съобщиха от пресцентъра на Народното събрание. „През миналата година ние отбелязахме 120-тата годишнина от установяването на дипломатическите отношения между нашите две страни, което е доказателство за историческите и традиционно добри връзки между България и Иран“, отбеляза председателят на Народното събрание. Цвета Караянчева подчерта, че важна роля за развитието на двустранните отношения има парламентарното сътрудничество и добави, че за него допринася редовният диалог между парламентарните групи за приятелство в двете законодателни институции. \r\nПредседателят на Народното събрание отправи покана към председателя на Ислямското консултативно събрание на Иран д-р Али Лариджани да посети България. Министърът на външните работи на Ислямска република Иран Мохамад Джавад Зариф изрази благодарност и увери председателя на българския парламент, че такава визита ще бъде направена в близко бъдеще. \r\nИранският външен министър посочи, че между българския и иранския народ има дълбоки връзки. Той отбеляза, че областите на сътрудничество между България и Иран са много и като пример посочи транспорта, високите технологии, строителството и индустрията. Той подчерта, че страните ни трябва да работят и за увеличаване на стокообмена. Българското председателство на Съвета на ЕС може да има конструктивна роля за разширяване на сътрудничеството между ЕС и Иран, бе отбелязано още по време на разговора. В срещата участва и председателят на Групата за приятелство България – Иран Красимир Събев.", "date": "2018.02.28", "title": "Сътрудничеството в икономиката, търговията, транспорта и туризма обсъдиха председателят на парламента Цвета Караянчева и иранският външен министър Мохамад Джавад Зариф"}
{"url": "http://www.focus-news.net/news/2018/02/28/2494328/pazardzhik-sedem-snegopochistvashti-mashini-se-grizhat-za-zimnoto-poddarzhane-na-patishtata-v-obshtina-belovo.html", "text": "Обстановката в община Белово е нормална, въпреки сериозните снеговалежи, каза за Радио „Фокус“ – Пазарджик кметът на общината инж. Костадин Варев. Той обясни, че разполагат със 7 снегопочистващи машини, от които 5 са работили непрекъснато още със започването на снеговалежа. „Освен това сме осигурили 10 тона сол и над 100 кубически метра пясък. Ако запасите се изчерпат, имаме договорирани с доставчици нови количества, които ще осигурим“, допълни инж. Варев. Той каза също, че двата републикански пътя, които минават през общината – този за София и този за Юндола и Велинград са почистени. „Общинската пътна мрежа е проходима при зимни условия, нямаме проблеми с почистването и поддържането и“, каза също инж. Варев.\r\nВаня НИКОЛОВА", "date": "2018.02.28", "title": "Пазарджик: Седем снегопочистващи машини се грижат за зимното поддържане на пътищата в община Белово"}
{"url": "http://www.focus-news.net/news/2018/02/28/2494334/po-kachestven-zhivot-v-golemite-gradove-i-balansirano-teritorialno-razvitie-na-po-malkite-naseleni-mesta-obsadiha-eksperti-ot-tsyala-evropa-na-forum-v-sofiya.html", "text": "Регионалната политика на ЕС трябва да продължи да подкрепя развитието и модернизацията на малките и отдалечените градове и региони, тъй като това е основната за териториалното сближаване, което носи  добавена стойност за икономическото, социалното и екологичното благосъстояние на държавите. Това заяви заместник-министърът на регионалното развитие и благоустройството Деница Николова, която откри първото Съвместно заседание на експертите от Мрежата на националните контактни точки в областта на териториалното сближаване - Network of Territorial Cohesion Contact Points/NTCCP, и Групата за градско развитие – Urban Development Group (UDG), което се провежда в София. Целта му е да бъде дискутирана възможността за по-тясно обвързване на въпросите на териториалното развитие и градската политика, като се оползотвори максимално потенциалът за растеж на градовете. Това съобщиха от пресцентъра на министерството. Заместник-министър Николова отбеляза, че ключовият елемент за постигане на балансирано полицентрично развитие, както и устойчиво градско развитие, е успешното прилагане на подходящи териториални и градски стратегии, което е една от възможностите в рамките на политиката на сближаване за периода до 2020 г. \r\nИменно прилагането на интегрирани стратегии и подходи за териториално и градско развитие, с фокус върху възможностите за изпълнение на проекти, съфинансирани от Европейските фондове, бяха сред основните теми на дискусиите. Като домакин на работната среща и отговорна институция за провеждане на националната политика за развитие на районите и изпълнението на политиката за териториално сближаване и градско развитие МРРБ представи своя опит и напредък в изпълнението на интегрирани градски инвестиции чрез прилагане на Интегрираните планове за градско възстановяване и развитие на големите и средните градове в страната. Бе  поставен акцент и върху необходимостта от целенасочена подкрепа за балансирано териториално развитие, което да стимулира инвестиции не само в големите градове, но във всички населени места и райони. Инвестициите следва да бъдат съобразени с местните специфики на всеки район и населено място, като се отчетат предизвикателствата пред тях и се фокусират основно върху потенциала на конкретната територия от гледна точка на природни ресурси, географска позиция, икономически връзки, функционална обособеност, ресурсна осигуреност и възможности за развитие. \r\nВ хода на дискусиите, свързани с бъдещето на Кохезионната политика на ЕС, зам.-министър Николова обърна внимание върху необходимостта от разработване и използване на подходящи териториални, вместо секторни, индикатори за постигнатото в сферата на градското развитие, които по подходящ начин да измерват и проследяват изпълнението на интегрирани действия и инвестиции на конкретна територия. Тази тема беше разгледана в контекста на подготовката на оперативните програми за програмния период след 2020 г. и в дебатите за обхвата на Кохезионната политика, като МРРБ защити позицията за осигуряване на равен достъп до Европейските фондове на всички райони, общини и населени места в страната. \r\nПредставителите на Европейската комисия, участващи в срещата, благодариха за участието и позицията на България в Деветото издание на Световния градски форум, който се състоя в Куала Лумпур, Малайзия и постави фокус върху развитието на градове до 2030 г. Изрично беше подчертана ключовата роля на страната ни по отношение на инициативата на ЕС за изпълнение на Градския дневен ред и утвърждаването му в глобален контекст.", "date": "2018.02.28", "title": "По-качествен живот в големите градове и балансирано териториално развитие на по-малките населени места, обсъдиха експерти от цяла Европа на форум в София"}
{"url": "http://www.focus-news.net/news/2018/02/28/2494331/ministar-nikolay-nankov-do-kraya-na-godinata-shte-dogovorim-na-100-resursa-ot-operativna-programa-regioni-v-rastezh.html", "text": "До края на годината ще договорим на 100 % ресурса от Оперативна програма „Региони в растеж“. Това каза министърът на  регионалното развитие Николай Нанков по време на дискусионен форум на НСОРБ за бъдещето на общинските проекти, предаде репортер на Агенция „Фокус“. „72% понастоящем ни е договореният общ ресурс от Оперативната програма. На второ място сме по всички оперативни програми“, каза Нанков. По думите му по-голямата част от бенефициентите са общинските администрации. „До средата на годината ще договорим на 100% ресурса по Оперативната програма\", уточни регионалният министър у допълни, че до края на годината трябва да приключи изпълнението на  163 проекта. „Сърдечно благодаря за поканата. Не случайно МРРБ е определяно от широката общественост и от представителите на местната власт като \"Министерство на кметовете\" - ние винаги сме заставали ясно и отговорно, на позиции, които в най-добра степен защитават интереса на местната власт и общност“, каза Нанков. Според него е редно в подобни форуми по тези основни теми да се води дебат от една страна с представители на местната власт, но и заедно с Министерство на финансите. \r\nДеница КИТАНОВА", "date": "2018.02.28", "title": "Министър Николай Нанков: До края на годината ще договорим на 100 % ресурса от Оперативна програма „Региони в растеж“"}
{"url": "http://www.focus-news.net/news/2018/02/28/2494336/sofiya-vazstanoveno-dvizhenieto-po-tramvaynite-linii-na-ul-pirotska-i-ul-otets-paisiy.html", "text": "Възстановено движението по трамвайните линии на ул. “Пиротска“ и ул. “Отец Паисий“ в София. Това съобщиха от пресцентъра на Столична община.", "date": "2018.02.28", "title": "София: Възстановено движението по трамвайните линии на ул. “Пиротска“ и ул. “Отец Паисий“"}
{"url": "http://www.focus-news.net/news/2018/02/28/2494338/reuters-spored-sotsiologichesko-prouchvane-povecheto-glasopodavatelite-na-gsdp-iska-nova-golyama-koalitsiya-s-angela-merkel.html", "text": "Според социологическо проучване крехко мнозинство от гласувалите на последните избори за Бундестаг за Германската социалдемократическа партия са в полза на нова „голяма коалиция“ със „Съюза“ (ХДС/ХСС) на канцлера Ангела Меркел, предава  Reuters.\r\nЧленовете на ГСДП – 464 хил. на брой – по-малка група от гласувалите за партията – ще реши с гласуване по пощада дали да подкрепи решението на партийното ръководство да управлява нови четири години съвместно с Меркел. Очаква се резултатите да излязат в неделя. \r\nСпоред проучване на компания „ЮГов“ 56% от последователите на ГСДП подкрепят нова „голяма коалиция“. Виктор Турмаков", "date": "2018.02.28", "title": "Reuters: Според социологическо проучване повечето гласоподавателите на ГСДП иска нова „голяма коалиция“ с Ангела Меркел"}
{"url": "http://www.focus-news.net/news/2018/02/28/2494320/gd-granichna-politsiya-preustanoveno-e-propuskaneto-na-avtomobili-na-gkpp-kardam-v-dvete-posoki-neprohodimi-ostavat-patishtata-kam-punktovete-durankulak-i-kaynardzha.html", "text": "На ГКПП „Кардам“ е преустановено пропускането на автомобили в двете посоки заради снегопочистване. Непроходими остават пътищата към ГКПП-Дуранкулак и ГКПП Кайнарджа. Това съобщиха от пресцентъра на ГД „Гранична полиция“, като информацията за трафика е към 17.00 часа. На ГКПП „Дунав мост Видин-Калафат“ няма ограничения.", "date": "2018.02.28", "title": "ГД „Гранична полиция“: Преустановено е пропускането на автомобили на ГКПП „Кардам“ в двете посоки, непроходими остават пътищата към пунктовете „Дуранкулак“ и „Кайнарджа“"}
{"url": "http://www.focus-news.net/news/2018/02/28/2494342/pregled-na-mezhdunarodnite-novini-do-18-chasa-agentsiya-fokus.html", "text": "Главният преговарящ на ЕС за Брекзит, Мишел Барние отхвърли предположенията, че предложената от Съюза чернова за споразумението за Брекзит, което предвижда избягването на „твърда“ граница в  Ирландия ще отслаби връзките между Северна Ирландия и останалата част от Великобритания. Той заяви, че е открит за насрещни предложения относно „граничната дилема“ от страна на Лондон.\r\n„Ежедневието край границата трябва да остане, каквото е сега“, заяви Барние в Брюксел, след като ЕК публикува черновата за споразумението на излизането на Великобритания от ЕС. Той призова британския министър-председател „да засили скоростта“ на преговорите, за да може споразумението да бъде съгласувано до есента, за да може да се ратифицира от парламентите преди март 2019 г. \r\nСъщевременно той заяви, че ЕС „сее подготвя за всяка ситуация“ в случай, че не бъде постигнато никакво споразумение и втората по големина икономика на континента излезе от Съюза по хаотичен начин. \r\n*** Съхраняването на нестратегически ядрени оръжия на САЩ в Европа, както и „съвместните ядрени мисии“, възпрепятстват ядреното разоръжаване, заяви външният министър на Руската федерация Сергей Лавров в рамките на Конференцията по разоръжаването в Женева.\r\n„Ядреното разоръжаване се възпрепятства от съхранението на американско нестратегическо ядрено оръжие в Европа, което се съпровожда от дестабилизиращата практика на „съвместни ядрени мисии“, подчерта първият дипломат на Москва. \r\nСъгласно думите му, в рамките на тези мисии „в грубо нарушение на Договора за неразпространение на ядрени оръжия, неядрените държави от НАТО участват в планирането на използването на американски нестратегически ядрени боеприпаси. На всички трябва да е ясно, че САЩ подготвят въоръжените сили на страните от Европа за използването на тактически ядрени оръжия против Русия“, подчерта Лавров. \r\n***  Ирландия приветства първата чернова на ЕС за споразумение за Брекзит, но е готова да обсъди и други възможности, след като Великобритания даде мнение как смята да запази гладки търговията и пътуването през сухопътната граница на остров Ирландия.\r\nИрландското правителство съобщи, че черновата съдържа „необходимите правни постановления за прилагането на мерки“, които ще предотвратят налагането на „твърда граница“ между британската територия и страната член на ЕС. \r\nПроектът запазва Северна Ирландия в рамките на митническия съюз на ЕС, създавайки граница в Ирландско море между територията и основната част от Великобритания.\r\nИрландското правителство съобщи, че „очаква по-нататъшни детайли“, които британският министър-председател Тереза Мей може да предостави в планираната си по повода в петък реч. \r\n*** Изключително ниските температури взеха първата си жертва в Словения. Възрастен мъж е починал на двора на къщата си в Марибор.\r\nСпоред неофициална информация, предавана от местните медии, починалият човек е живеел сам и е бил намерен с тънки дрехи върху него. Предполага се, че човекът е искал да вземе  дърветата от двора,  подхлъзнал се е и е паднал.\r\nТази сутрин друг човек в тежко състояние на хипотермия е прехвърлен в болницата в Марибор, където лекарите се борят за живота му.\r\nВ Словения днес тази сутрин се отчитат ниски сутрешни температури. На места температурата е измерена под минус 25 по Целзий.\r\n*** Председателят на Европейската комисия Жан-Клод Юнкер заяви разделените лидери на Босна и Херцеговина, че трябва да надмогнат различията си и да работят заедно, ако искат страната им да се присъедини към ЕС.\r\n„Не мога да ви обещая дата, кога страната ви ще стане кандидат-член“, заяви Юнкер по време на реч в Сараево. Той уточни, че „същността е по-важна от датата“. „Необходими са общи усилия в една страна, за да може тя да стане член. Когато има различия, те водят до парализа, до забавяне“, допълни той. \r\nСъщевременно Юнкер призова Босна да се справи с организираната престъпност и с корупцията и да разреши всичките си териториални спорове. „Това не става веднага. Демокрацията не съществува без компромис“, допълни той. \r\n*** Казармена сграда в района на Командването на 1-ва механизирана бригада в пограничната с Иран околия Догубеязит в провинция Агръ (Източна Турция) пострада сериозно от голям пожар.\r\nПожарът избухна вчера към 18.00 часа. Все още не са известни причините, но много бързо пламъците обхванаха покривния етаж на сградата. Издигаха се на десетки метра и се виждаха на далече от много километри. От пушеците са пострадали военнослужещи и цивилни лица от съседния жилищен квартал. Откарани са с линейки и настанени на лечение в държавната болница, посочва още ДХА.\r\n***", "date": "2018.02.28", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/02/28/2494337/nzok-bls-bzs-i-mz-podpisaha-natsionalniya-ramkov-dogovor-za-2018-g.html", "text": "На официална церемония в Министерството на здравеопазването НЗОК, Българският лекарски съюз, Българският зъболекарски съюз и Министерството на здравеопазването подписаха Националния рамков договор за 2018 г., предаде репортер на Агенция „Фокус“. Това се случи след активни двумесечни преговори и постигнати договорености, с които се цели да се внесе стабилност в системата на здравеопазването и да се гарантират продължаващите здравни грижи на българските граждани.\r\nНационалният рамков договор за 2018 г., който трябва да влезе в сила от 1 април, предвижда 148 млн. лева повече за болничната и 14 млн. лв. повече за извънболничната помощ в сравнение с миналата година. Планирано е и сериозно увеличение на цени в над 130 клинични пътеки в болнична помощ, като завишения има в почти всички пътеки по специалности, сред които пулмология, акушерство и гинекология, раждания, педиатрия, неврология и др. Повишение има и в пътеките за рехабилитация и долекуване.\r\nВ тазгодишния НРД за медицински дейности приоритетна тежест е дадена на майчинското и детското здравеопазване, както и на ражданията. Значително завишени параметри са постигнати и в извънболничната помощ. А в първичната е даден приоритет със завишени цени и обеми на профилактичните прегледи за деца от 0 до 18 г. При специалистите първичния преглед е завишен с 1 лв.\r\nТази година е обърнато и сериозно внимание на социално значимите заболявания в рискова група при жените от 30 до 40 години, които ежегодно ще се възползват от профилактичен преглед при гинеколог с възможност за изследване на цитонамазка. Увеличени са и обемите за мамографско изследване с оглед ранно откриване на злокачествени заболявания на гърдата. В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари. Ще се увеличи и броят на направленията, които личните лекари дават за преглед при специалист.\r\nЦветилена СИМЕОНОВА", "date": "2018.02.28", "title": "НЗОК, БЛС, БЗС и МЗ подписаха Националния рамков договор за 2018 г."}
{"url": "http://www.focus-news.net/news/2018/02/28/2494343/dobrich-obshtinskata-patna-mrezha-v-tsyalata-oblast-e-neprohodima-1-i-2-mart-shte-badat-neuchebni-za-vsichki-osem-obshtini.html", "text": "Общинската пътна мрежа в цялата област е непроходима, по информация на дежурния в Областния съвет за сигурност, предаде кореспондентът на Радио „Фокус” – Варна. Със заповед на министъра на образованието и науката 1 и 2 март ще бъдат неучебни за всички осем общини в Добричка област. Дежурните от Общинските съвети за сигурност в цялата област информират, че общинската пътна мрежа е непроходима към този час, съобщи дежурният в Областния съвет за сигурност. Затворени за движение за всички превозни средства са второкласните и третокласни пътища от републиканската пътна мрежа, както и участъка от първокласния път I-9 Дуранкулак – Кранево. Единствено се допуска движение на МПС до 3,5 т по направлението Добрич – Варна, информират от Областно пътно управление. Затворени за движение са пътищата: II-71 Албена - Добрич – Силистра, III-207 Жегларци – Тервел – Честименско, III-293 Добрич – Крушари, III-296 Генерал Тошево – Каварна, III-2075 Орляк – Зърнево, III-2077 Честименско – Каблешково –Шумен, III-2702 Ген.Киселово – Одринци, III-2903 Ген. Тошево – Росица, III-2904 Кардам – Дуранкулак, III-2932 Крушари – Росица, III-7005 Добрич – Житница – Балик, III-7102 Тервел – Ангеларий, III-7103 Оногур – Крушари, III-7106 Карапелит – Кочмар, III-9002 Ген. Тошево – Царичино, III-9701 Добрич – Сърнино, II-29 Добрич – Ген. Тошево, II-27 Балчик – Добрич. Все още има нарушено водоподаване в селата Поручик Чунчево, Хаджи Димитър, Камен бряг, Раковски и Българево в Община Каварна и в селата Горун, Тюленово в Община Шабла. Ток все още няма в две села на територията на Община Каварна – Българево и Топола. От ОД на МВР информират, че няма пътнотранспортни произшествия. От РД ПБЗН съобщават, че има подадени сигнали за закъсали автомобили, на които се оказва техническа помощ. Областният управител и председател на Щаба за изпълнение на Областния план за защита при бедствия апелира да не се предприемат пътувания, ако не са наложителни и да се спазват мерките за безопасност и указанията на служителите на реда. Снеговалежът е незначителен в Добрич, вятърът отслабна, температурата е минус 11 градуса. \r\nЖулиета НИКОЛОВА", "date": "2018.02.28", "title": "Добрич: Общинската пътна мрежа в цялата област е непроходима, 1 и 2 март ще бъдат неучебни за всички осем общини"}
{"url": "http://www.focus-news.net/news/2018/02/28/2494335/liderat-na-bsp-korneliya-ninova-vav-feysbuk-boyko-borisov-e-sram-za-balgariya-i-za-neyniya-evropeyski-obraz-predsedatelstvoto-priklyuchi.html", "text": "Бойко Борисов е срам за България и за нейния европейски образ, Председателството приключи. Това е написала Корнелия Нинова, лидер на БСП в официалната си страница в социалната мрежа \"Фейсбук\". \"Потресена съм. Премиер на България, която е председател на Съвета на ЕС, замеси по недопустим начин премиер на друга европейска държава, като излъга нагло, че г-н Бабиш му е предоставил документи за скандална сделка. Бойко Борисов е срам за България и за нейния европейски образ. Председателството приключи\".", "date": "2018.02.28", "title": "Лидерът на БСП Корнелия Нинова във \"Фейсбук\": Бойко Борисов е срам за България и за нейния европейски образ, Председателството приключи"}
{"url": "http://www.focus-news.net/news/2018/02/28/2494341/ministar-nikolay-nankov-programata-za-sanirane-ima-badeshte-tryabva-i-shte-prodalzhi.html", "text": "Програмата за саниране има бъдеще, трябва и ще продължи. Това каза министърът на регионалното развитие Николай Нанков по време на дискусионен форум на НСОРБ за бъдещето на общинските проекти, предаде репортер на Агенция „Фокус“. Нанков заяви, че програмата за саниране се политизира прекалено много. „Не толкова на експертни начала, а на спекулативни, манипулативни политически цели“, каза министър Нанков. Той заяви, че за разлика от някои народни представители не може да заклейми програмата и обърна внимание, че е била символ на корупция. „Програмата ще продължи\", каза той и посочи, че има индикатори и ползи във всяко едно естество. \r\nДеница КИТАНОВА", "date": "2018.02.28", "title": "Министър Николай Нанков: Програмата за саниране има бъдеще, трябва и ще продължи"}
{"url": "http://www.focus-news.net/news/2018/02/28/2494340/api-vazstanoveno-e-dvizhenieto-na-vsichki-mps-po-am-hemus-v-uchastaka-shumen-varna-ogranicheno-e-dvizhenieto-v-uchastaka-pv-slanchevo-varna-v-posoka-varna-poradi-ptp.html", "text": "Възстановено е движението на всички МПС по АМ \"Хемус\" в участъка Шумен - Варна. Това съобщиха от Агенция \"Пътна инфраструктура\" (АПИ). Ограничено е движението в участъка от пътен възел \"Слънчево\" до Варна, само в посока Слънчево - Варна поради ПТП.\r\nОбходният маршрут е: пътен възел Слънчево - път I-2 - Варна.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.28", "title": "АПИ: Възстановено е движението на всички МПС по АМ \"Хемус\" в участъка Шумен - Варна, Ограничено е движението в участъка п.в. \"Слънчево\" - Варна в посока Варна поради ПТП"}
{"url": "http://www.focus-news.net/news/2018/02/28/2494348/dimitar-rusev-bchk-veliko-tarnovo-neka-shofyorite-ne-predpriemat-patuvaniya-ako-tova-ne-se-nalaga.html", "text": "Нека шофьорите не предприемат пътувания, ако това не се налага, предвид усложнената зимна обстановка. Това препоръча чрез Радио „Фокус“ – Велико Търново Димитър Русев, директор на Регионалната структура на БЧК във Велико Търново. Той посъветва водачите да оборудват автомобилите си с подходящи гуми. Да се снабдят с достатъчно гориво, вода, храна и вещи от първа необходимост. Добре е да заредят батериите на мобилните си апарати.“Така ще могат да покрият нуждите си, ако изпаднат в беда, поне за първите часове, докато пристигнат спасителните екипи. При нужда и ние откликваме. Работим изключително добре и с Регионална дирекция „Пожарна безопасност и защита на населението“. Те ни предоставят специализирани автомобили с повишена проходимост“, допълни Русев. Той отбеляза, че с тази техника освен че могат да оказват помощ на закъсали шофьори, също така, ако се налага, могат да транспортират болни хора от труднодостъпни места. „Нека обаче шофьорите не предприемат пътуване, а ако им се налага нека подбират маршрутите си рака, че да няма рискове за тях и за околните“, посочи Димитър Русев.\r\nНадежда КРЪСТЕВА", "date": "2018.02.28", "title": "Димитър Русев, БЧК-Велико Търново: Нека шофьорите не предприемат пътувания, ако това не се налага"}
{"url": "http://www.focus-news.net/news/2018/02/28/2494347/reuters-v-blizkite-chasove-gratskiyat-ministar-predsedatel-shte-obyavi-rokadi-v-pravitelstvoto-si.html", "text": "Правителството на Гърция ще обяви рокади в себе си. Очаква се външният министър Никос Кодзиас да запази поста си, предава  Reuters.\r\nРокадите се очакват, след като Димитри Пападимитриу, който бе министър на икономиката и развитието, подаде оставка. \r\nТой последва уволнението на съпругата си, която бе министър на труда. Виктор Турмаков", "date": "2018.02.28", "title": "Reuters: В близките часове гръцкият министър-председател ще обяви рокади в правителството си"}
{"url": "http://www.focus-news.net/news/2018/02/28/2494349/otvoreni-byaha-ofertite-za-izgrazhdane-na-edinnata-sistema-za-turisticheska-informatsiya-esti.html", "text": "В Министерството на туризма бяха отворени офертите по обществената поръчка за изграждане на Единната система за туристическа информация (ЕСТИ), съобщиха от пресцентъра на министерството.\r\nОфертите са седем. По процедура предстои преглед на документите за допустимост и разглеждане на техническите оферти. След това кандидатите ще бъдат поканени за отваряне на ценовите предложения и ще се направи окончателното класиране на допуснатите оферти. Избраният изпълнител сред тях има срок до 6 месеца да изгради и въведе в експлоатация единната система. \r\nЕСТИ ще свърже в реално време регистрите на хотелите с Министерството на туризма, Министерството на вътрешните работи, Националната агенция за приходите и общините. \r\nСистемата ще оптимизира събираемостта на постъпленията от туристическата дейност. Очаква се ЕСТИ да допринесе за по-голяма сигурност и за ограничаване на сивия сектор в туризма.", "date": "2018.02.28", "title": "Отворени бяха офертите за изграждане на Единната система за туристическа информация (ЕСТИ)"}
{"url": "http://www.focus-news.net/news/2018/02/28/2494330/vecher-makedoniya-studat-vze-parva-zhertva-v-sloveniya.html", "text": "Изключително ниските температури взеха първата си жертва в Словения. Възрастен мъж е починал на двора на къщата си в Марибор, предава македонската медия „Вечер“.\r\nСпоред неофициална информация, предавана от местните медии, починалият човек е живеел сам и е бил намерен с тънки дрехи върху него. Предполага се, че човекът е искал да вземе  дърветата от двора,  подхлъзнал се е и е паднал.\r\nТази сутрин друг човек в тежко състояние на хипотермия е прехвърлен в болницата в Марибор, където лекарите се борят за живота му.\r\nВ Словения днес тази сутрин се отчитат ниски сутрешни температури. На места температурата е измерена под минус 25 по Целзий. Виктор Турмаков", "date": "2018.02.28", "title": "„Вечер“ (Македония): Студът взе първа жертва в Словения"}
{"url": "http://www.focus-news.net/news/2018/02/28/2494344/ministar-kiril-ananiev-noviyat-ramkov-dogovor-mozhe-i-da-ne-e-nay-dobriyat-no-shte-garantira-sigurnost-v-sistemata.html", "text": "Новият рамков договор може и да не е най-добрият, но ще гарантира сигурност в системата. Това каза министърът на здравеопазването Кирил Ананиев след официалното подписване на Националния рамков договор за 2018 г., предаде репортер на Агенция „Фокус“.\r\n„Мога категорично да заявя, че тези рамкови договори надграждат сега действащите, като дават много позитиви както на медиците, така и на българските граждани. Всички ние положихме много усилия и направихме много отстъпки, докато стигнем до този рамков договор, който ще гарантира сигурност в системата. Този договор осигурява над 400 млн. лв. допълнителни за здравния сектор, близо половината от клиничните пътеки са увеличени и то в значителен размер. Това, което поех като ангажимент към общинските болници, вече е факт – клиничните пътеки, по които те работят, са увеличени, така че могат да бъдат спокойни. Основен приоритет на правителството и на държавата като цяло е и майчинството, където парите също нарастват. Нарастват и парите и на личните лекари, и в рехабилитацията и т.н. Мога да кажа и за Зъболекарския съюз - осигуряваме протези и за хората над 69 г.“, каза още той.\r\nМинистър Ананиев посочи, че това може и да не е най-добрият договор, но е най-добрият от действащите досега. „Очаквам той да създаде определено спокойствие в системата, но в никакъв случай не трябва да се задоволяваме само с това, защото искаме ефективна здравна система. А за да стане тя такава, трябва да положим още усилия“, обясни Ананиев и посочи, че ключовите думи за този договор са „контрол“ и „дисциплина“.\r\n„На днешната среща при министър-председателя всички се убедихме, че заедно като екип ще провеждаме тази контролна дейност и очакваме те да бъдат факт още в първите месеци на действието на този рамков договор. Не трябва да допускаме пари,които са предназначени за лечението на българските граждани, да отидат другаде“, каза още министърът.\r\nЦветилена СИМЕОНОВА", "date": "2018.02.28", "title": "Министър Кирил Ананиев: Новият рамков договор може и да не е най-добрият, но ще гарантира сигурност в системата"}
{"url": "http://www.focus-news.net/news/2018/02/28/2494345/pleven-voennosluzheshti-ot-suhopatnite-voyski-osiguriha-hlyab-i-lekarstva-na-zhitelite-na-s-lyubenovo-obshtina-nikopol.html", "text": "До 17:00 часа днес, 28 февруари, военнослужещите от състава на 55-ти инженерен полк - Белене оказваха съдействие на хората от селата Лозица, Любеново и Въбел, община Никопол, в усложнената зимна обстановка, съобщиха от пресцентъра на Министерство на отбраната. Достъпът до населените места беше прекъснат поради обилния снеговалеж и навявания. Под ръководството на капитан Йордан Йорданов военнослужещите разчистваха пътни участъци от с. Лозица до град Никопол и доставяха стоки от първа необходимост и лекарства на хората от село Любеново. Изтеглен беше снегорин, затънал в дълбоките преспи в близост до селото.", "date": "2018.02.28", "title": "Плевен: Военнослужещи от  Сухопътните войски осигуриха хляб и лекарства на жителите на с. Любеново, община Никопол"}
{"url": "http://www.focus-news.net/news/2018/02/28/2494354/plovdiv-proveryavat-sastoyanieto-na-yazovirite-na-teritoriyata-na-karlovska-obshtina.html", "text": "Проверяват състоянието на язовирите на територията на Карловска община. Това съобщи за Радио „Фокус”-Пловдив зам.-кметът Стойо Карагенски. „Заради очакваното обилно снеготопене се проверяват всичките 10 язовира на територията на общината“, каза Карагенски. По думите му повечето от язовирите са пълни до 38%. На собствениците на тези, които са пълни над 50 % са направени препоръки да намалят количеството на вода в тях, за да не прелеят. \r\n„От тази вечер започваме да извозваме снега извън града“, каза още Карагенски. В момента снегът е събран на купчини близо до автобусните спирки. Тази нощ в Карлово се е образувала нова снежна покривка, но днес снегът спря. От днес ваканцията на учениците в общината е удължена заради лошото време до 6 март. Целта е да се намалят разходите за отопление и за транспорт.\r\nЦветана ТОНЧЕВА", "date": "2018.02.28", "title": "Пловдив: Проверяват състоянието на язовирите на територията на Карловска община"}
{"url": "http://www.focus-news.net/news/2018/02/28/2494355/ivan-tsarov-rim-veliko-tarnovo-tarnovo-e-bil-edin-ot-vazhnite-punktove-po-vreme-na-osvoboditelnata-voyna.html", "text": "Търново е бил един от важните пунктове по време на Освободителната война. Това каза в интервю за предаването „Царевград Търнов – славата и величието на България“ по Радио „Фокус“ директорът на РИМ – Велико Търново Иван Църов. \"В регионалния музей се съхраняват над 300 елемента от Руско-турската освободителна война и всеки един от тях е свързан с определен момент от нея\", обясни той. По думите му се пазят две литографии, които разказват за събитията от края на 19 век. Според Църов именно това е била масмедията в миналото и благодарение на литографиите хората са добивали визуална представа за развоя на военните действия. Той поясни, че в музея разполагат освен с огромен набор от оръжия, и с някои други интересни предмети. „Например имаме едно много интересно знаме. Знаме-плакет го наричат специалистите. То е направено непосредствено преди идването на руските войски от една търновчанка. Върху едно парче плат е изрисувано приветствие и символи, свързани с руския герб. Други интересни неща, с които разполагаме, са оригинални руски униформи, шити за руската армия по време на войната. По-късно, в началото на 20 век, са били предадени от Русия на България, за да може да се организират музейни сбирки“, обясни той. Директорът на културната институция Иван Църов допълни, че има хора, които споделят с музея намерени предмети от Руско-турската война. Той разказа, че неотдавна регионалният музей се е сдобил с гилзи от патрони, изстреляни от битката в района на село Марян, безвъзмездно предоставени от гражданин.", "date": "2018.02.28", "title": "Иван Църов, РИМ – Велико Търново: Търново е бил един от важните пунктове по време на Освободителната война"}
{"url": "http://www.focus-news.net/news/2018/02/28/2494350/ministar-nikolay-nankov-burgas-haskovo-i-kazanlak-sa-sred-otlichnitsite-po-operativna-programa-regioni-v-rastezh.html", "text": "Бургас, Хасково и Казанлък са сред отличниците по Оперативна програма „Региони в растеж. Това каза министърът на  регионалното развитие Николай Нанков по време на дискусионен форум на НСОРБ за бъдещето на общинските проекти, предаде репортер на Агенция „Фокус“. Нанков уточни, че Монтана, Кюстендил, Свищов, Карлово и Панагюрище се справят добре. „За споменатите общини проблеми няма“, коментира Нанков. Той заяви, че не иска да дели общинските администрации. „За нас е важно да се реализират по максимален начин заложените мерки, дейности и проекти по инвестиционните програми“, коментира Нанков.    \r\nДеница КИТАНОВА", "date": "2018.02.28", "title": "Министър Николай Нанков: Бургас, Хасково и Казанлък са сред отличниците по Оперативна програма „Региони в растеж“"}
{"url": "http://www.focus-news.net/news/2018/02/28/2494352/api-zaradi-snegovalezh-buren-vyatar-i-snegonavyavaniya-ostava-spryano-dvizhenieto-po-am-trakiya-v-uchastaka-yambol-burgas.html", "text": "Заради снеговалеж, бурен вятър и снегонавявания остава спряно движението по АМ „Тракия“ в участъка Ямбол - Бургас. Това съобщиха от пресцентъра на Агенция \"Пътна инфраструктура\". Обходният маршрут за МПС до 12 т по направление Ямбол - Бургас е път I-6 Петолъчката – Карнобат – Айтос – Бургас и обратно. Обходният маршрут за МПС над 12 т по направление Ямбол - Бургас е по път I-7 Ямбол – Елхово и по път II-79 Елхово – Болярово – Средец – Бургас.", "date": "2018.02.28", "title": "АПИ: Заради снеговалеж, бурен вятър и снегонавявания остава спряно движението по АМ „Тракия“ в участъка Ямбол - Бургас"}
{"url": "http://www.focus-news.net/news/2018/02/28/2494346/kyustendil-vazobnoveno-e-propuskaneto-na-tovarni-avtomobili-prez-granichen-punkt-gyueshevo-deve-bair.html", "text": "Възобновено е пропускането на товарни автомобили през граничен пункт „Гюешево” – „Деве баир”. Това съобщиха за Радио „Фокус” – Кюстендил от „Гранична полиция”. По-рано през деня македонските власти прекратиха пропускането, през пункта на тежкотоварни автомобили над 12 тона, заради усложнената зимна обстановка. Трафикът към този час на деня е нормален, няма образували се колони от чакащи автомобили. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.28", "title": "Кюстендил: Възобновено е пропускането на товарни автомобили през граничен пункт „Гюешево” – „Деве баир”"}
{"url": "http://www.focus-news.net/news/2018/02/28/2494358/veliko-tarnovo-zabraniha-pavilionite-i-sergiite-v-tsentara-na-grada-na-3-mart.html", "text": "Със своя заповед зам.-кметът на Велико Търново Снежана Данева забрани разполагането на преместваеми обекти  за промишлени и хранителни стоки, извършването на промоции и събития от рекламен характер по няколко улици във Велико Търново. Това съобщиха от пресцентъра на Община Велико Търново. В документа се ограничава поставянето на подобни съоръжения по улиците „Васил Левски“, „Независимост“, „Христо Ботев“ и пл. „Майка България“ през целия ден на 3-ти март. Допуска се единствено извършването на временна търговия – продажба на балони и български национални знамена. В заповедта се казва още, че кметът лично ще осъществява контролът.", "date": "2018.02.28", "title": "Велико Търново: Забраниха павилионите и сергиите в центъра на града на 3 март"}
{"url": "http://www.focus-news.net/news/2018/02/28/2494356/ministar-kiril-ananiev-do-15-may-shte-razsrochim-plashtaniyata-kam-chuzhdite-zdravni-kasi-i-shte-izpalnim-zadalzheniyata-si-v-ramkite-na-zalozhenite-v-byudzheta-73-mln-leva.html", "text": "До 15 май ще разсрочим плащанията към чуждите здравни каси и ще изпълним задълженията си в рамките на заложените в бюджета 73 млн. лева. Това каза министърът на здравеопазването Кирил Ананиев след официалното подписване на Националния рамков договор за 2018 г., предаде репортер на Агенция „Фокус“.\r\n„Искам да благодаря на министър-председателя Бойко Борисов и на министъра на финансите Владислав Горанов, с които водихме през последните дни много дълги разговори. Въпросът беше дали този екип може да гарантира сигурност и мисля, че аз и моят екип успяхме да убедим ръководството на държавата, че имаме готов план да не изпадне НЗОК във финансови затруднения в края на годината“, каза още той и посочи, че този рамков договор се приема на база на договорените неща с двата съюза – Българският лекарски съюз и Българският зъболекарски съюз.\r\n„Задълженията към чуждестранните каси не влияят на договорените обеми и цени в двата национални рамкови договора. Направихме план, влязохме в контакт със здравните каси в другите държави и до 15 май ще направим разсрочване на падежите до края на годината и нашите задължения ще бъдат изпълнение в рамките на тези 73 млн. лева, които са заложени в бюджета“, обясни министър Ананиев.\r\nЦветилена СИМЕОНОВА", "date": "2018.02.28", "title": "Министър Кирил Ананиев: До 15 май ще разсрочим плащанията към чуждите здравни каси и ще изпълним задълженията си в рамките на заложените в бюджета 73 млн. лева"}
{"url": "http://www.focus-news.net/news/2018/02/28/2494359/anton-kisse-asotsiatsiya-na-balgarite-v-ukrayna-na-pametnika-na-balgarskite-opalchentsi-v-bolgrad-shte-badat-izpisani-imenata-na-oshte-dvama-opalchentsi.html", "text": "Установени са имената на още двама опълченци от Арцизки район в Украйна, чиито имена ще бъдат изписани на Паметника на българските опълченци в Болград. Това каза за Радио „Фокус“ Антон Киссе, председател на Асоциацията на българите в Украйна. Той поясни, че на единия от тях правнучката живее в София и вече е потвърдила, че ще пристигне в Болград за тържествата по повод 140-aта годишнина от Освобождението на България. „На 1 март започва празничната програма в Одеса. На 2 март инициативите продължават, а за участие пристига и делегация от Добрич. Програмата предвижда молебен на Братската могила\", поясни Киссе. По думите му кулминацията на тържествата ще бъде на 3 март в град Николаев и в град Бердянск, където ще бъде издигнат българският флаг пред паметника на Васил Левски. „Голяма делегация от България ще пристигне в Измаил, където ще има тържество пред паметника на Христо Ботев, както и тържествен концерт в Дома на културата на града. Главното събитие ще бъде в гр. Болград, под патронажа на Асоциацията на българите в Украйна, пред Паметника на българските опълченци. При нас има много сняг и е студено, но всички потвърждават участие в тържествата за отбелязване на деня на Освобождението на България“, каза Антон Киссе. „Нашите деди са се били за майка България. Това за нас е един пример как да бъдем единни и как да бъдем силни, най-голямата ни сила е паметта и историята, тази история която я направиха нашите предци. Надявам се, че нашето поколение ще направи максимума, който е възможен за съхраняване на българщината. Ние, българите от Украйна, ще положим максимум усилия това да се случи. За нас е много важно, че нашите деди са били сред освободителите на България“, каза Киссе.", "date": "2018.02.28", "title": "Антон Киссе, Асоциация на българите в Украйна: На Паметника на българските опълченци в Болград ще бъдат изписани имената на още двама опълченци"}
{"url": "http://www.focus-news.net/news/2018/02/28/2494360/blagoevgrad-snyag-vali-v-oblastta-no-patishtata-v-regiona-sa-prohodimi-pri-zimni-usloviya.html", "text": "Сняг вали в област Благоевград, но пътищата в региона са проходими при зимни условия. Това каза за Радио „Фокус“- Пирин дежурният служител в Областно пътно управление – Благоевград. Пътните настилки са мокри и хлъзгави, на места заледени и заснежени, но се почистват и обработват. Проходът Предела е отворен за движението на всички видове моторни превозни средства. През деня няма регистрирани тежки пътни инциденти през деня. Нормално е движението по основните пътни направления – автомагистрала „Струма“ и Главен път Е-79. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.28", "title": "Благоевград: Сняг вали  в областта, но пътищата в региона са проходими при зимни условия"}
{"url": "http://www.focus-news.net/news/2018/02/28/2494361/burgas-zatvoren-za-dvizhenie-e-patyat-mezhdu-kv-banevo-i-selo-izvorishte-zaradi-snegonavyavaniya.html", "text": "Заради силни пориви на вятъра, снегонавявания и изключително слаба видимост, пътят между квартал „Банево“ в Бургас и село Изворище е затворен за движение на всякакви превозни средства. Това съобщиха от Община Бургас.\r\nПрез последните часове бе възстановено електроподаването в селата Драганово и Брястовец. Така на територията на община Бургас в момента няма населено място без ток или водоподаване.", "date": "2018.02.28", "title": "Бургас: Затворен за движение е пътят между кв. „Банево“ и село Изворище заради снегонавявания"}
{"url": "http://www.focus-news.net/news/2018/02/28/2494357/the-hill-senatorite-ot-demokraticheskata-partiya-prizovaha-donald-tramp-da-podkrepi-po-zasileni-proverki-na-istoriyata-na-horata-vaznameryavashti-da-si-kupyat-ognestrelno-orazhie.html", "text": "Председателят на демократите в Сената на САЩ Чарлз Шумър (Ню Йорк) и други ключови сенатори от Демократическата партия поискаха от президента Доналд Тръмп да подкрепи изискването преди човек да си купи оръжие да покаже историята си, пише  The Hill.\r\nШумър, както и сенаторите Бил Нелсън (Флорида), Крис Мърфи (Кънектикът) и Ейми Клобухър (Минесота) изпратиха писмо до Тръмп искайки от него да поиска „задълбочени проверки“. „Ще подкрепим законодателство, което да изисква проверки на историята на всеки купувач на оръжие“, пишат сенаторите в писмо до президента. \r\nСпоред тях Тръмп най-малко трябва да подкрепи законодателството, което позволява напълно свободната продажба на оръжие на изложенията за огнестрелно оръжие. „Няма смисъл човек, който е получил отказ от федерално лицензиран магазин за оръжие да може просто да посети изложение и да купи същото оръжие“, смятат те.  Виктор Турмаков", "date": "2018.02.28", "title": "The Hill: Сенаторите от Демократическата партия призоваха Доналд Тръмп да подкрепи по-засилени проверки на историята на хората, възнамеряващи да си купят огнестрелно оръжие"}
{"url": "http://www.focus-news.net/news/2018/02/28/2494365/burgas-obshtinata-podsiguryava-sotsialni-uslugi-v-domashna-sreda-i-prez-2018-godina.html", "text": "Община Бургас подсигурява работата на Центъра за интегрирани услуги за хора с увреждания в домашна среда и през 2018 година със средства от бюджета си. Това съобщи на пресконференция директорът на дирекция „Социални дейности, здравеопазване и спорт“ Мая Казанджиева и екипът, работил за създаването на социалното заведение, цитирана от пресцентъра на Общината.\r\nЦентърът бе открит по проект „Подкрепа в семейна среда за независим живот чрез индивидуален подход“, финансиран по Оперативна програма „Развитие на човешките ресурси“ 2014-2020 г. Той осигурява на хора с увреждания, сред които и деца, социални услуги като личен асистент, консултации с психолог и социален работник, рехабилитация, транспортиране със специализиран автомобил за трудноподвижни хора.\r\nОт създаването си до този момент Центърът е предоставил грижи в домашна среда на 180 души с различни увреждания. За обслужването им работеха 166 лични асистенти, които преминаха специализирано обучение. След завършването му всеки от тях получи сертификат. Документът ще им служи за удостоверяване на придобитите умения, когато кандидатстват за работа.\r\nЗа подсигуряването на социалните услуги Община Бургас закупи специализиран микробус за хора с увреждания. Той превозва децата и лицата, ползващи услуги в домашна среда. Това се осъществява след предварителна заявка в Центъра за почасови услуги в домашна среда на ул. „Иван Богоров“ 20 на телефон 0876 90 18 92.", "date": "2018.02.28", "title": "Бургас: Общината подсигурява социални услуги в домашна среда и през 2018 година"}
{"url": "http://www.focus-news.net/news/2018/02/28/2494351/kyustendil-bez-ogranicheniya-se-osashtestvyava-dvizhenieto-v-oblastta-patishtata-sa-prohodimi-pri-zimni-usloviya.html", "text": "Без ограничения се осъществява движението в област Кюстендил, пътищата са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. По думите му нормално се осъществява движението по Автомагистрала „Струма” и път Е-79, както и в посока ГКПП „Гюешево”. Трафикът е нормален и по пътя София – Кюстендил, през Конявска планина. Продължава обработката на пътищата от първи, втори и трети клас. Работи се по третиране със смеси против замръзване. Към този час на деня няма въведени ограничения за движението на моторни превозни средства, свързани със зимната обстановка.\r\nВенцеслав ИЛЧЕВ", "date": "2018.02.28", "title": "Кюстендил: Без ограничения се осъществява движението в областта, пътищата са проходими при зимни условия"}
{"url": "http://www.focus-news.net/news/2018/02/28/2494363/ria-novosti-avstriya-prizova-rusiya-da-ubedi-asad-da-sedne-na-pregovornata-masa.html", "text": "Австрийският канцлер Себастиан Курц призова Русия да повлияе върху сирийския президент Башар Асад и върху ситуацията в Сирия, за да може всички страни от конфликта в страната да седнат на преговорната маса, предава РИА Новости.\r\n„В случая апелирам Русия, защото тя има влияние в Сирия, а и отговорност. Тя е супердържава, тя може да повлияе върху режима на Асад, върху ситуацията в Сирия. Затова нашата голяма надежда е, всички да се върнат на преговорната маса и колкото се може по-бързо да прекратят войната в Сирия“, заяви Курц по време на срещата си в Москва с руския президент Владимир Путин.  Виктор Турмаков", "date": "2018.02.28", "title": "РИА Новости: Австрия призова Русия да убеди Асад да седне на преговорната маса"}
{"url": "http://www.focus-news.net/news/2018/02/28/2494366/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Няма затворени пътища от републиканската пътна мрежа. Остава в сила забраната за движение на товарни автомобили над 12 тона и с ремаркета и полуремаркета през прохода Превала, както и по направленията Батак – Доспат и Гоце Делчев – Доспат – Девин. По пътя Рожен – Лъки и Момчиловци – местност „Момина вода“ остава ограничението за движение с вериги, както и за товарните автомобили, които трябва да са под 12 тона и без ремаркета и полуремаркета. През деня не са поучавани сигнали за инциденти по пътищата в областта, както и за закъсали автомобили.\r\nВ Смолян пътните настилки по централните улици са почистени до асфалт, второстепенните улици са заснежени. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.28", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/28/2494370/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната: Метеорологична обстановка: \r\nТемпературите са в интервала от –13° до + 2°.\r\nТемператури от метеостанциите на АПИ в °C:\r\n- проход „Предела“: -4,5°\r\n- Кресна: 0,4°.\r\n- проход „Република“: -8,9°\r\n- Костандово: -9,7°\r\n- проход „Шипка“: няма информация.\r\n- проход „Петрохан“: няма информация.\r\nВремето над страната е облачно.\r\nВятър духа в областите Варна, Видин Добрич, Кюстендил, Пазарджик, Перник, Пловдив, Разград, Силистра, Сливен, Смолян, Стара Загора, Търговище, Шумен и Ямбол. \r\nСняг вали в областите Габрово, Добрич, Сливен и Смолян.\r\nПътните настилки са предимно заснежени и обработени. Обстановка /състояние/ по РПМ:\r\n2.1. Проходи: \r\n2.1.1. Ограничения за текущия период:\r\n- „Айтоски“– забранен за МПС над 12 т.\r\n- „Дюлински“ – забранен за всички МПС;\r\n- „Обзорски“ – затворен за всички МПС;\r\n- „Пампорово” – забранен за МПС над 3,5 т; \r\n- „Печинско“ – отворен за всички МПС;\r\n- „Превала“ – забранен за МПС над 12 т с ремаркета и полуремаркета;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – забранен за МПС над 12 т.;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Котленски” – затворен за МПС над 12 тона;\r\n- „Троянски” – затворен за всички МПС;\r\n- „Дюлински” – затворен за всички МПС; Временни ограничения: Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Автомагистрали: \r\n- А1 „Тракия“: \r\nУчастък на Бургас и Ямбол:\r\n- Временно движението по АМ Тракия в участъка Ямбол – Бургас е ограничено за всички МПС поради снеговалеж, силен вятър и снегонавявания. Обходен маршрут за МПС до 12 тона по направление Ямбол Бургас е път I-6 Петолъчката – Карнобат – Айтос – Бургас и обратно. Обходен маршрут за МПС над 12 тона по направление Ямбол Бургас е по път I-7 Ямбол – Елхово и по път II-79 Елхово – Болярово – Средец – Бургас.\r\n - А2 „Хемус“:\r\nОПУ Шумен и Варна: Възстановено е движението на всички МПС по АМ \"Хемус\" в участъка Шумен - Варна. Затворен за движение на всички МПС е участъкът от пътен възел Слънчево до Варна само в посока Слънчево до Варна поради ПТП. Обходен маршрут: пътен възел Слънчево - път I-2 - Варна.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.Временни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: няма ограничения.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\nУчастък на Русе, Разград и Шумен:\r\n- Временно движението по път I-2 Русе – Разград – Шумен е ограничено за МПС над 3,5 тона поради обилен снеговалеж, силен вятър и снегонавявания.\r\n- път І-3 Гара Бяла-Плевен-Луковит-Коритна-Ябланица-Ботевград:\r\n Участък на Ловеч, Плевен и Русе: \r\n- Временно движението на МПС над 12 тона по път I-3 Ябланица – Плевен - Русе само в посока Русе поради ограничения във вътрешността на страната.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОПУ Перник: \r\n- Временно се ограничава движението за МПС над 12 т двупосочно по път I-6 Перник – ГКПП Гюешево поради обилен снеговалеж, силен вятър и снегонавявания.\r\nОПУ Стара Загора:\r\nВременно е ограничено движението за всички МПС по път І-6 в участъка на гр. Мъглиж – гр. Гурково поради обилен снеговалеж, силен вятър и снегонавявания.\r\nОбходен маршрут: Стара Загора – Нова Загора – Гурково.\r\nОПУ Сливен: \r\n- Временно движението на МПС над 12 т по път I-6 разклон за Твърдица – Петолъчката е ограничено поради обилен снеговалеж, силен вятър и снегонавявания;\r\n- Временно движението по път I-6 в участъка Гавраилово – Сливен се ограничава за движение на всички МПС поради обилен снеговалеж, силен вятър и снегонавявания.\r\nОПУ Бургас:\r\n- Временно движението по път I-6 п.в. „Петолъчката“ – Бургас е ограничено за МПС над 12 т поради обилен снеговалеж, силен вятър и снегонавявания.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:\r\nОПУ Шумен и ОПУ Силистра:\r\n- Ограничено е движението за МПС над 3,5 по път Шумен – Силистра само в посока Силистра поради обилен снеговалеж, силен вятър и снегонавявания. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОПУ Добрич: \r\n- Временно е ограничено движението за всички МПС по път I-9 Дуранкулак – граница с Област Варна поради обилен снеговалеж, силен вятър и снегонавявания.\r\nОПУ Варна:\r\n- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради обилен снеговалеж, силен вятър и снегонавявания.\r\nОПУ Бургас:\r\n- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.\r\nОбходен маршрут: Малко Търново - Обход на Малко Търново;\r\n- Временно е ограничено движението на всички МПС през проход Обзорски поради обилен снеговалеж, силен вятър и снегонавявания;\r\n- Ограничено е движението за всички  МПС  по път I-9 Несебър - Равда поради обилен снеговалеж, силен вятър и снегонавявания.\r\n- Временно движението по път I-9 Поморие – Слънчев бряг е ограничено за всички МПС поради обилен снеговалеж, силен вятър и снегонавявания. Други въведени извънредни временни ограничения на движението:\r\nОПУ Благоевград: няма ограничения.\r\nОПУ Бургас:\r\n- Временно движението по път III-906 в участъка Дюлино – Бургас е ограничено за всички МПС поради обилен снеговалеж, силен вятър и снегонавявания.\r\n- Временно движението по път III-6009 Миролюбово – Каблешково – Ахелой  е ограничено за всички МПС;\r\n- Временно е ограничено движението на всички МПС по път III-908 Варовник – Вълчаново ханче поради обилен снеговалеж, силен вятър и снегонавявания;\r\n- Временно е ограничено движението на всички МПС по път III-795 Вълчаново ханче - Малина поради обилен снеговалеж, силен вятър и снегонавявания;\r\n- Временно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания;\r\n- Временно движението по път III-2085 Руен – Горица е ограничено за всички МПС поради обилен снеговалеж, силен вятър и снегонавявания.\r\n- Ограничено е движението за всички  МПС  по път III-6009 Каблешково - Ахелой поради обилен снеговалеж, силен вятър и снегонавявания;\r\n- Временно движението по път III-9061 с. Тънково - Слънчев Бряг от км 3+000 до км 7+900  е ограничено за всички МПС поради обилен снеговалеж, силен вятър и снегонавявания.\r\nОПУ Варна: \r\n- Временно е ограничено движението за МПС над 12 т. по път II-29 Варна-Добрич поради обилен снеговалеж, силен вятър и снегонавявания;\r\n- Временно е ограничено движението за всички МПС по път III-2901 от Аксаковска панорама до Суворово,поради обилен снеговалеж, силен вятър и снегонавявания.\r\n- Временно е ограничено движението на всички МПС по път III-2902 от Аксаковска панорама до Кичево поради обилен снеговалеж, силен вятър и снегонавявания;\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\nОПУ Видин:\r\nВременно се ограничава движението по път lll-1401 от км 0+000 до км 14+000 от \r\nразкл. за с. Киряево до с. Раковица в двете посоки за всички МПС поради снегонавяване.\r\nОПУ Враца:няма ограничения.\r\nОПУ Габрово: няма ограничения.\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за МПС над 3,5 т по път II-27 Добрич – Балчик поради обилен снеговалеж и влошени метеорологични условия.;\r\n- Временно движението по път II-29 Добрич – Генерал Тошево – Кардам – ГКПП Йовково е ограничено за движение на всички МПС поради обилен снеговалеж, силен вятър и снегонавявания;\r\n- Временно е ограничено движението за МПС над 3,5 т. по път II-29 Варна-Добрич поради обилен снеговалеж, силен вятър и снегонавявания;\r\n- Ограничено е движението на МПС над 12 т по път II-71 Добрич – Карапелит поради обилен снеговалеж и снегонавявания; \r\n- Ограничено е движението на всички МПС по път II-71 Карапелит – Силистра поради обилен снеговалеж и снегонавявания;\r\n- Временно движението по път II-71 Добрич – Балчик е ограничено за всички МПС поради обилен снеговалеж, силен вятър и снегонавявания.\r\n- Ограничено е движението на МПС над 12 тона по път III-207 Кочмар –Тервел – Силистра поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Временно движението по път III-7102 Тервел – Ангеларий е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Временно движението по път III-7106 Карапелит – Кочмар е ограничено за движение на всички МПС поради обилен снеговалеж, силен вятър и снегонавявания;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\n- Ограничено е движението за всички МПС по път III-9701 Добрич – Сърнино поради снегонавявания и лоша видимост\r\nОПУ Кърджали:\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:няма ограничения.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\nОПУ Пазарджик: \r\n- Временно движението по път II-37 Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.\r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\nОПУ Пловдив: \r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\n- Движението по път III-861 Югово – Лъки се осъществява задължително с вериги за всички МПС поради обилен снеговалеж.\r\n- Движението по път III-8611 Белица – Загражден се осъществява задължително с вериги за всички МПС поради обилен снеговалеж.\r\nОПУ Разград: \r\n- Ограничено е движението за всички МПС по път II-23 Русе – Кубрат поради влошени метеорологични условия.\r\n- Ограничено е движението за МПС над 3,5 т по път II-23 Кубрат – Дулово поради влошени метеорологични условия.\r\n- Ограничено е движението за МПС над 3,5 т по път II-49 Разград – Кубрат поради влошени метеорологични условия.\r\n- Ограничено е движението за всички МПС по път II-49 Кубрат – Тутракан поради влошени метеорологични условия.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\n - Ограничено е движението за МПС над 12 т по път II-51 Дралфа – Чудомир – Лозница – път I-2 поради влошени метеорологични условия.\r\n- Ограничено е движението за МПС над 12 т по път III-204 Разград – Попово поради влошени метеорологични условия.\r\n- Ограничено е движението за МПС над 12 т по път III-205 Разград – Исперих поради влошени метеорологични условия.\r\n- Ограничено е движението за МПС над 3,5 т по път III-205 Исперих – Стефан Караджа поради влошени метеорологични условия.\r\n- Ограничено е движението за МПС над 12 т по път III-206 Пороище – Лозница поради влошени метеорологични условия.\r\n- Ограничено е движението за МПС над 3,5 т по път III-702 Пристое – Лъвино поради влошени метеорологични условия.\r\n- Ограничено е движението за МПС над 12 т по път III-2001 Ветово – Глоджево поради влошени метеорологични условия.\r\n- Ограничено е движението за МПС над 12 т по път III-2002 Цар Калоян – Захари Стояново поради влошени метеорологични условия.\r\n- Ограничено е движението за МПС над 12 т по път ІІІ-2003 Дряновец – Сеново поради влошени метеорологични условия.\r\n- Ограничено е движението за МПС над 12 т по път III-2004 път I-2 – Балкански – път III-204 поради влошени метеорологични условия.\r\n- Ограничено е движението за МПС над 12 т по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за МПС над 12 т по път ІІІ-2302 Сеново – Просторно поради влошени метеорологични условия.\r\n- Ограничено е движението за МПС над 3,5 т по път ІІІ-2305 Исперих – Зебил поради влошени метеорологични условия.\r\n- Ограничено е движението за МПС над 12 т по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за МПС над 12 т по път ІІІ-4902 Побит Камък – Веселец поради влошени метеорологични условия.\r\n- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград – /Разград – Дянково/.\r\n- Ограничено е движението за МПС над 12 т по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Временно движението по път II-21 Сливо поле – Русе е ограничено за МПС над 3,5 тона поради обилен снеговалеж, силен вятър и снегонавявания.\r\n- Ограничено е движението на всички МПС по път II-23 Русе – Кубрат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.\r\n- Временно е ограничено движението за МПС над 12 т по път II-54 гара Бяла - Вардим поради обилен снеговалеж, силен вятър и снегонавявания.\r\n- Временно движението на МПС над 12 тона по път III-5101 Пет кладенци - Борово  е ограничено поради обилен снеговалеж, силен вятър и снегонавявания.\r\n- Временно е ограничено движението на МПС над 12 тона по път III-5201 разклон с. Пиперково - Новград поради обилен снеговалеж, силен вятър и снегонавявания.\r\nОПУ Силистра:\r\n- Ограничено е движението на МПС над 3,5 тона по път II-21 Силистра – Русе поради обилен снеговалеж, силен вятър и снегонавявания.\r\n- Ограничава се движението за МПС над 3,5 т по път II-23 Дулово – Исперих, поради влошени метеорологични условия;\r\n- Ограничено е движението на всички МПС по път II-49 Старо село – Кубрат поради влошени метеорологични условия.\r\n- Ограничава се движението за МПС над 3,5 т по път II-71 Силистра – Добрич поради обилен снеговалеж, силен вятър и снегонавявания.\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено движението за всички МПС по път III-205 Исперих – Стефан Караджа поради обилен снеговалеж и навявания, като движението се извършва по обходен маршрут Царев дол – Черногор – Главиница – Исперих.\r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението за МПС над 3,5 т по път III-2305 Конево - Зебил - Вълкан поради обилен снеговалеж и снегопочистване.\r\nОПУ Сливен:\r\n- Временно движение по път ІІ-55 Гурково - Нова Загора е ограничено за МПС над 12 т поради обилен снеговалеж, силен вятър и снегонавявания.\r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Движението по път II-37 граница ОПУ Пазарджик – Барутин е забранено за МПС над 12 т с ремаркета и полуремаркета;\r\n- Движението по път III-197 граница ОПУ Благоевград - Девин е забранено за МПС над 12 т с ремаркета и полуремаркета;\r\n- Движението по път III-861 Лъки – местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.\r\nОбходен маршрут Лъки – Югово – Чепеларе – Рожен и обратно. Движението в района се регулира с пътни знаци.\r\n- Движението по път III-8631 Момчиловци – проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.\r\nОПУ София: \r\n- Ограничава се движението по път II-62 Самоков – Дупница – Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.\r\n- Ограничава се движението по път III-822 Самоков – Ихтиман поради обилен снеговалеж и снегопочистване.\r\n ОПУ Стара Загора: няма ограничения.\r\nОПУ Търговище: няма ограничения.\r\n- Ограничава се движението по път II-49 Разград – Търговище за МПС над 12 т. поради обилен снеговалеж.\r\nОПУ Хасково: няма ограничения.\r\nОПУ Шумен: \r\nПоради обилен снеговалеж и снегонавявания е ограничено движението на МПС над 12 тона по път II-73 в участъка Шумен-Карнобат \r\n– Поради обилен снеговалеж е ограничено движението на всички МПС по  път III-207 в участъка Векилски-граница ОПУ Добрич\r\n– Поради обилен снеговалеж е ограничено движението на всички МПС по  път III-701 в участъка Нови пазар-граница ОПУ Силистра\r\n– Поради обилен снеговалеж е ограничено движението на всички МПС по  път III-2006 в участъка Мътница-Каспичан\r\n– Поради обилен снеговалеж е ограничено движението на всички МПС по  път III-2073 в участъка Никола Козлево-Векилски\r\n– Поради обилен снеговалеж е ограничено движението на всички МПС по  път III-2073 в участъка Златна нива-Пристое\r\n– Поради обилен снеговалеж е ограничено движението на всички МПС по  път III-2075 в участъка Никола Козлево-граница ОПУ Добрич\r\n– Поради обилен снеговалеж е ограничено движението на всички МПС по  път III-2082 в участъка Граница Варна-Мадара\r\n– Поради обилен снеговалеж е ограничено движението на всички МПС по  път III-7004 в участъка Хитрино-Струйно\r\nОПУ Ямбол: \r\n- Временно движението по път II-53 Победа – Челник е ограничено з всички МПС поради обилен снеговалеж, силен вятър и снегонавявания.\r\n- Ограничено движение за всички МПС по път Стефан Караджово – кръстовище с път II-79 Голямо крушово-Болярово поради снеговалеж, силен вятър и ограничена видимост.\r\n3. Машини работили по зимното поддържане: 1018 бр.", "date": "2018.02.28", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/28/2494364/silistra-vazmozhno-e-patuvaneto-na-mps-do-35-t-po-napravlenieto-silistra-ruse.html", "text": "От 17.00 ч. е възможно пътуването на МПС до 3,5 т по направлението Силистра – Русе, тъй като е намалял вятърът, както и интензитетът на снеговалежа, който ще продължи обаче и през нощта. Това съобщиха от пресцентъра на Областна администрация-Силистра. Условията за пътуване остават тежки. Отворен продължава да е и пътят за Шумен, но засега остава затворено направлението за Добрич. Проходими при същите условия, но само в рамките на областта, са и пътищата от третокласната мрежа.", "date": "2018.02.28", "title": "Силистра: Възможно е пътуването на МПС до 3,5 т по направлението Силистра – Русе"}
{"url": "http://www.focus-news.net/news/2018/02/28/2494362/api-vazstanoveno-e-dvizhenieto-po-am-hemus-v-uchastaka-ot-paten-vazel-slanchevo-do-varna.html", "text": "Възстановено е движението по АМ \"Хемус\" в участъка от пътен възел \"Слънчево\" до Варна. Това съобщиха от пресцентъра на Агенция \"Пътна инфраструктура\". Трафикът на МПС в участъка беше временно ограничен поради пътен инцидент.", "date": "2018.02.28", "title": "АПИ: Възстановено е движението по АМ \"Хемус\" в участъка от пътен възел \"Слънчево\" до Варна"}
{"url": "http://www.focus-news.net/news/2018/02/28/2494367/shumen-vsichki-patishta-na-teritoriyata-na-obshtinata-sa-otvoreni-za-dvizhenie.html", "text": "Всички пътища на територията на община Шумен са отворени за движение. Това съобщиха от пресцентъра на Общината. Продължава работата на снегопочистващите фирми и в момента машините работят по вътрешните улици на селата. Във всички населени места има ток и вода. Проблем със зареждане на хляб и хранителни продукти има само в село Друмево, но не заради непроходими пътища, а поради авария на автомобила, с който стоката се транспортира. Независимо от тежките зимни условия от фирмата „Пътнически автотранспорт“ съобщават, че градският транспорт ще продължи да обслужва нормално линиите в града и към селата. \r\nЦялата налична техника на фирмите, пригодена за почистване на сняг, е навън от два часа тази нощ, обясни зам.-кметът Боян Тодоров. Към момента основните улици и булеварди в Шумен са проходими. Продължава почистването и в кварталите. Община Шумен призовава шофьорите, които пътуват из града, да спазват изискванията на Закона за движение по пътищата и да спират само от едната страната на пътното платно – вдясно, по посока на движението, за да не затрудняват почистването на улиците и да се осигури достъп на снегопочистващите машини. От общинската администрация благодарят на всички граждани и фирми, които излязоха и почистиха тротоарите пред сградите си и прилежащите райони. Няма информация за закъсали шофьори и бедстващи хора на територията на общината.\r\nСитуацията обаче продължава да бъде тежка и от администрацията отново призовават да се пътува само ако е неотложно. При критична ситуация гражданите могат да звънят на спешния телефон 112 или на дежурния денонощен телефон в общината на номер 054/ 857 677. Изключително важно е да се подава коректна и точна информация, за да се реагира адекватно и ефективно.", "date": "2018.02.28", "title": "Шумен: Всички пътища на територията на общината са отворени за движение"}
{"url": "http://www.focus-news.net/news/2018/02/28/2494373/gabrovo-slab-snyag-vali-v-oblastta-patishtata-navsyakade-sa-prohodimi-pri-zimni-usloviya.html", "text": "Слаб сняг вали на територията на област Габрово. Настилките навсякъде са заснежени, опесъчени и обработени. Пътищата са проходими при зимни условия, увери за Радио „Фокус“ – Велико Търново дежурният  в Областно пътно управление - Габрово. Той посочи, че времето е облачно, но видимостта навсякъде е нормална. Проходимо е и в прохода Шипка, но там настилката също е заснежена и от ОПУ съветват водачите да карат внимателно и със съобразена скорост. Все още е в сила и ограничението за товарни автомобили над 12 тона. Допълнителни забрани за леки и товарни коли няма. 23 коли са извършвали снегопочистване в следобедните часове. За изминалото денонощие няма регистрирани тежки инциденти и нови затворени пътни участъци.\r\nЛуиза ТРАНЧЕВА", "date": "2018.02.28", "title": "Габрово: Слаб сняг вали в областта, пътищата навсякъде са проходими при зимни условия"}
{"url": "http://www.focus-news.net/news/2018/02/28/2494374/blagoevgrad-regionalna-biblioteka-dimitar-talev-predstavya-simvolikata-na-martenitsata-pred-uchenitsi.html", "text": "Регионална библиотека „Димитър Талев“ - Благоевград ще представи пред ученици традицията за връзването на мартеници. Началото ще бъде поставено на 1 март от 13.30 часа в читалнята на Детски отдел, съобщиха от пресцентъра на Община Благоевград. Библиотекар от отдела ще разкаже пред възпитаници от 2 клас на II ОУ „Димитър Благоев“ за символиката на белия и червения цвят на мартеницата. Мотото на инициативата е „Баба Марта бързала, мартенички вързала“. От своя страна учениците ще пресъздадат легендата за хан Аспарух и мартеничката. Децата ще видят и видеоматериали за празника „История на мартеницата“, „Денят на мартеницата“ и „Легенда за мартеницата“. \r\nОт 13.30 часа отново пред ученици от 2 клас на II ОУ „Димитър Благоев“ в зала „Изкуство“ на библиотеката, отдел „Читални“ ще представи мултимедийна презентация „Баба Марта“. Децата ще се запознаят с първомартенската обредност, която е единствена в целия свят.", "date": "2018.02.28", "title": "Благоевград: Регионална библиотека „Димитър Талев“ представя символиката на мартеницата пред ученици"}
{"url": "http://www.focus-news.net/news/2018/02/28/2494353/alfa-makedoniya-zhan-klod-yunker-i-federika-mogerini-pristignaha-v-prishtina.html", "text": "Председателят на Европейската комисия Жан-Клод Юнкер и  върховният представител на Европейския съюз по въпросите на външните работи и политиката на сигурност Федерика Могерини пристигнаха в Прищина – част от тяхната балканска обиколка, предава македонската медия “Алфа“.\r\nТе ще проведат преговори с президента на Косово Хашим Тачи, с премиера Рамуш Харадинай и председателя на парламента Кадри Весели. Очаква се да се засегне най-вече темата за евроинтеграцията на страната.  Виктор Турмаков", "date": "2018.02.28", "title": "„Алфа“ (Македония): Жан-Клод Юнкер и Федерика Могерини пристигнаха в Прищина"}
{"url": "http://www.focus-news.net/news/2018/02/28/2494376/predstoyashti-sabitiya-v-stranata-za-1-mart-agentsiya-fokus.html", "text": "***\r\nОт 11.00 часа в хотел Балкан, зала Роял, президентът Румен Радев ще участва в церемонията за връчване на наградите от конкурса \"Твоите 25 причини да избереш България\".\r\n***\r\nОт 18.00 часа в Гранд Хотел София, зала София, ще се състои връчването на ежегодните награди „Златна мартеница”. На събитието ще присъстват президента на Република България Румен Радев, Вицепрезидента на Република България Илияна Йотова и Вицепремиера по икономическата и демографска политика Валери Симеонов.\r\n***\r\nОт 13.30 часа в „София Хотел Балкан“ вицепрезидентът Илияна Йотова ще открие конференция „Миграция и човешка сигурност в посткризисна България“.\r\n***\r\nВ резиденция „Бояна“ на работен обяд премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност. \r\n***\r\nОт 9.00 часа ще се проведе заседание на Народното събрание. \r\n***\r\nОт 9.30 часа в НДК Тибор Наврачич, европейски комисар отговарящ за образованието, културата, младежта и спорта ще вземе участие и в 8-мата среща на министрите на културата от АСЕМ.\r\n***\r\nВ Министерството на образованието и науката ще се проведе среща на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. В срещата ще участват заместник-министър председателя Томислав Дончев и министър Красимир Вълчев. В 12.00 часа ще има изявления за медии.\r\n***\r\nОт 15.00 часа във фоайето на 4 ет. на НДК министърът за Българското председателство на Съвета на ЕС 2018 Лиляна Павлова ще присъства на откриването на събитието „Улица на занаятите „Песента на колелетата“. \r\n***\r\nОт 9.30 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група. \r\n***\r\nОт 9.30 часа 9 състав на Специализирания наказателен съд ще гледа делото срещу Илиян О., Емил М. и др., обвинени в организиране и ръководене на организирана престъпна група. \r\n***\r\nОт 10.00 часа 15 състав на Специализирания наказателен съд ще гледа делото срещу Добрин С., Георги П. и др., обвинени в организиране и ръководене на организирана престъпна група. \r\n***\r\nОт 10.00 часа 5 състав на Специализирания наказателен съд ще гледа делото срещу Николай М., Николай Д. и др., обвинени в организиране и ръководене на организирана престъпна група. \r\n***\r\nОт 10.00 часа 1 състав на Софийския градски съд ще гледа делото срещу съдия Люба П. от Районен съд-Раднево и др. (Гл.VIII. Престъпления против дейността на държавни органи и обществени организации).\r\n***\r\nОт 10.00 часа 9 състав на Специализирания наказателен съд ще гледа делото срещу Огнян А., Янко Я. и др., обвинени в организиране и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Валери В., Илияна В. и др., обвинени в организиране и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Стелиан В., Иван Ст., и Ганчо Н., обвинени в организиране и ръководене на организирана престъпна група.\r\n***\r\nОт 10.00 часа в Големия салон на Българската академия на науките ще се състои тържество по случай 28-та годишнина на Института по полимери – БАН и връчването за петнадесети път на Наградата на проф. Ив. Шопов за „Изявен млад учен в областта на полимерите“ за 2018 г.\r\n***\r\nОт 10.30 часа на Терминал 2, гише „Информация“, по случай Деня на Баба Марта летище София ще раздава мартеници на пътниците и гостите.\r\n***\r\nОт 11.00 часа в зала 2 на втория етаж на Столична община (ул. „Московска“ № 33) общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда“.\r\n***\r\nОт 11.00 часа кметът на Столичната община Йорданка Фандъкова ще присъства на откриване на нова детска градина в Бояна.\r\n***\r\nОт 11.00 часа в Национален пресклуб БТА ще се състои Представяне на новоучредената Агенция за инвестиции в строителството.\r\n***\r\nОт 11.00 часа в Мраморното фоайе, партер, на Столична библиотека ще бъде открита изложба „Освобождението през погледа на съвременниците”.\r\n***\r\nОт 11.00 часа в изложбената зала на „Шипка“ №6, ет. 1, Съюзът на колекционерите организира пресконференция.\r\n***\r\nОт 11.30 часа на ул. “Врабча” № 1 председателят на ПП Обединени земеделци Петя Ставрева, членове на националното ръководство на партията и признателните земеделци и симпатизанти ще поднесат венци и цветя пред паметника на Александър Стамболийски.\r\n***\r\nОт 12.00 часа пред Националната библиотека „Св.Св. Кирил и Методий“ над 300 деца ще рецитират заедно „Аз съм българче“ и ще изпеят „Питат ли ме де зората“.\r\n***\r\nОт 13.00 часа в Големия салон на БАН Българската национална комисия по военна история, в партньорство с Института за изследване на обществата и знанието при Българска академия на науките организира международна научна конференция: „140 години от освобождението на България. Завръщането на България в Европа“.\r\n***\r\nОт 13.30 часа в Бизнес център Вертиго ще се проведе конференция по повод II Международния Ден на италианския дизайн- „Дизайн и устойчиво развитие“.\r\n***\r\nОт 13.30 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в организиране и ръководене на организирана престъпна група.\r\n***\r\nОт 15.00 часа в постоянната приемна на БСП – София (ул. „Леге“ № 10, ет. 1) на разположение на гражданите ще бъдат адвокатите Дарина Николаева и Румен Мирчев.\r\n***\r\nОт 16.00 часа по повод Националния празник на България, на тържествена церемония в къща музей „Иван Вазов“ в София, ще бъдат връчени отличията „Златна монета“ за принос в развитието на българската наука и култура.\r\n***\r\nОт 18.00 часа в салона на ул. „Леге“ № 10, ет. 1, Литературен салон „Леге 10“ и издателство „Захарий Стоянов“ организират вечер, посветена на 140-тата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин“.\r\n***\r\nОт 18.30 часа от Парк Баня Лозенец ще тръгне поредният протест в защита на НП „Пирин“.\r\n***\r\nОт 11.30 часа в Градската библиотека ще се проведе библиотечен урок по родолюбие с ученици от ОУ „Ангел Кънчев“, озаглавен „140 години свободна България”.\r\n***\r\nОт 17.30 часа в Градската библиотека ще се състои рецитал на Виктория Стефанова, озаглавен „Българийо, за тебе те умряха”. Събитието е част от програмата на Община Асеновград по повод 3 март. \r\n***\r\nОт 17.00 часа в салона на НЧ „Никола Вапцаров” ще се проведе концерт-спектакъл Под надслов „140 години свобода”.\r\n***\r\nОт 11.00 часа в зала №5 на Община Благоевград по проект „Въвеждане на мерки за енергийна ефективност в общински административни сгради”.  \r\n***\r\nОт 10.00 часа в Заседателната зала на Община Бургас ще се проведе брифинг за Националния дебатьорски форум.\r\n***\r\nОт 10.00 часа в парка на к-с „Изгрев“ ще се проведе празникът „Посланици на мартениците“.\r\n***\r\nОт 16.30 часа в централата на ГЕРБ общинският съветник от ГЕРБ Георги Кузманов организира приемна за граждани.\r\n***\r\nОт 18.30 часа в сградата на „Бизнес инкубатор – Бургас“, ул. „Княз Александър Батенберг“ №28, Общината организира работна среща със собствениците на помещения с търговско предназначение в пешеходната зона на ул. \"Богориди\".\r\n***\r\nОт 11.00 часа в с. Неофит Рилски ще бъде официално открита Най-високата бронзова скулптура на Балканите.\r\n***\r\nОт 18.00 часа в Градската художествена галерия във Варна ще бъде открита Изложбата „140 години от Освобождението на България“.\r\n***\r\nОт 14.00 часа в заседателната зала на Административен съд – Враца ще се проведе годишно отчетно събрание, на което ще бъде представен Доклад за дейността на съда през изминалата 2017 г.\r\n***\r\nВ Гранд Хотел „Янтра“ по инициатива на Комисията за енергийно и водно регулиране ще се състои Регионална среща на националните енергийни регулаторни органи на страните от Балканския полуостров.\r\n*** \r\nОт 10.30 часа в пресклуба на БТА ще се състои пресконференция на Бюрото по труда. \r\n*** \r\nОт 10.30 часа в Изложбени зали „Рафаел Михайлов“ ще се проведе откриване на изложбата „Шедьоври от Фонда на Международното биенале на графиката, Варна“. \r\n*** \r\nОт 10.30 часа в Детска градина „Соня“ ще се проведе „Баба Марта и Мартенка“ – детски празник. \r\n*** \r\nОт 10.30 часа в Детска градина „Пролет“ ще се проведе Открито тържество \"Трети март - Национален празник на България“. \r\n*** \r\nОт 14.00 часа в хотел \"Премиер\" ще се проведе Годишно отчетно събрание на БЧК - Велико Търново. \r\n*** \r\nОт 19.00 часа в  МДТ „Константин Кисимов“ ще се проведе Концерт – спектакъл „Възрожденски разкази“ на Ансамбъл „Чинари“, по повод 140 години от Освобождението на България и 170 години от рождението на Христо Ботев.  \r\n*** \r\nОт 19.00 часа в Клуб 7 ще се проведе Среща с дизайнера Атанас Парушев. \r\n*** \r\nОт 11.00 часа в града и селищата от общината ще се проведе Акция „Подари усмивка“ – даряване на мартеници на жителите и гостите на Горна Оряховица, изработени от деца от учебните и детски заведения, Център за обществена подкрепа, Дневен център за деца с увреждания и Дневен център за пълнолетни лица с увреждания в общината. \r\n*** \r\nОт 18.00 часа в Зала 1 на Общината ще се проведе Празничен концерт по повод Деня на любителското художествено творчество  с участието на съставите при НЧ „Братя Грънчарови-2002“\r\n***\r\nОбщина Димитровград ще подари мартенички на всички граждани, които използват административни услуги.\r\n***\r\nОт 11.00 часа в Етнографска къща ще се проведе „Приказка за моето име“ – празник, посветен на Деня на любителското творчество и на Баба Марта.\r\n***\r\nОт 11.00 часа в Зала на Община град Добрич ще се проведе Конкурс „Мартеница ти дарявам” за изработване на оригинална мартеница за дома и семейството – награждаване.\r\n***\r\nОт 16.00 часа Ресторант на Хотел „България“ ще се проведе Официален празник на Народно читалище „Добрич – 2017 г.“\r\n***\r\nОт 18.00 часа в Концертна зала „Добрич“ ще се състои общоградско тържество „На България“.\r\n***\r\nОт 19.30 часа в Ресторант на Хотел „България“ ще се състои Благотворителен бал с участието на Калинка Вълчева, Стефка Оникян и др.\r\n***\r\nОт 11.00 часа в салона на Община Тетевен  ще се проведе Историческа лекция на проф. Пламен Митев по повод 140 год. от Освобождението на България.\r\n***\r\nОт 18.00 часа в Общинската художествена галерия ще се открие изложба живопис на художника Веско Велев. \r\n***\r\nОт 12.30 часа пред паметника на Александър Стамболийски (на кръстовището на бул. Стамболийски и бул. Цар Освободител)  зам.-председателят на ПП Обединени земеделци и председател на областната организация на партията в Пазарджик инж. Емил Йончев, признателните земеделци и симпатизанти ще поднесат венци и цветя пред паметника на Александър Стамболийски.\r\n***\r\nОт 17.00 часа в залата на Регионална библиотека „ Никола Фурнаджиев” ще се състои представяне на поредицата „ Дълг и чест” на Издателство „Захарий Стоянов”.\r\n***\r\nОт 11.00 часа Огънят на мира ще премине през Перник. \r\n***\r\nОт 11.00 часа в Общинския младежки дом ще бъдат показани най-добрите модели от Националния конкурс за мартеници „Пижо и Пенда”, организиран за десети път от сдружение „Дай, бабо, огънче”. На събитието ще присъства кмета на община Перник Вяра Церовска.\r\n***\r\nОт 13.30 часа в зала „Амброаз Паре“ на Телекомуникационния ендоскопски център в деня на  кандидат - студента в Медицински университет Плевен ще има разположен щанд за мартеници на Националното сдружение на сираците в България.\r\n***\r\nОбщинските съветници от  ГЕРБ в град Пловдив ще проведат приемни с граждани. Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9;  Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;  Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5; Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.\r\n***\r\nВ 12.00 часа пред паметната плоча на Александър Стамболийски на бул. „Южен“ ще се отбележат 139 години от рождението му.\r\n***\r\nВ 18.00 часа в читалище „Христо Смирненски“ ще се състои тържествен концерт, посветен на 140 години от Освобождението на България. \r\n***\r\nОт 14.00 часа в Регионална библиотека „Николай Вранчев” – Смолян ще бъде представена изложба и мултимедийна презентация „140 години от подписването на Санстефанския мирен договор и освобождението на България от османско владичество (1878 г.)“.\r\n***\r\nОт 18.00 часа в Клуб на дейците на културата – Смолян ще бъде открита изложба на Симеон Николов.\r\n***\r\nОт 14.00 часа в село Широка лъка ще бъде открита изложба „Кукери“ от детски рисунки в НЧ „Екзарх Стефан-1872“.\r\n***\r\nОт 18.00 часа в Музей Икономова къща, в центъра на град Дряново, ще се състои откриването на представителната изложба на Национален проект „Аз съм Българка!”.\r\n***\r\nОт 11.00 часа в Мечата поляна в Старозагорския зоопарк ще се проведе Ден на мартеницата и Зоопарка.\r\n***\r\nОт 18.00 часа в Зала  „Байер” ще бъде представена „Полет над кукувиче гнездо“,\r\nдраматизация Дейл Васерман, по романа на Кен Киси.", "date": "2018.02.28", "title": "Предстоящи събития в страната за 1 март (Агенция „Фокус“)"}
{"url": "http://www.focus-news.net/news/2018/02/28/2494368/vnesenata-ot-premiera-boyko-borisov-informatsiya-za-chez-e-izpratena-ot-cheshkiya-zamestnik-ministar-na-finansite.html", "text": "Внесената от премиера Бойко Борисов информация за ЧЕЗ е изпратена от чешкия заместник-министър на финансите. Това се посочва в позиция, изпратена от правителствената информационна служба. \"Фокус\" публикува позицията без редакторска намеса:", "date": "2018.02.28", "title": "Внесената от премиера Бойко Борисов информация за ЧЕЗ е изпратена от чешкия заместник-министър на финансите"}
{"url": "http://www.focus-news.net/news/2018/02/28/2494375/vidin-glaven-pat-e-79-v-oblastta-e-otvoren-za-tezhkotovarni-avtomobili-i-v-dvete-posoki.html", "text": "Главен път Е-79 в област Видин е отворен за тежкотоварни автомобили и в двете посоки, съобщиха за Радио \"Фокус\"-Видин от Областно пътно управление – Видин. Пътят е почистен до асфалт. По част от третокласната пътна мрежа са отпаднали ограниченията. Все още остава затворен пътят Шишенци - Кула, както и пътя Раброво до разклона за с. Бориловец , временно е ограничено движението и по пътя Церова вода – Раковица. Пътищата в региона за заснежени, обработени и проходими при зимни условия.\r\nАнна ЛОЗАНОВА", "date": "2018.02.28", "title": "Видин: Главен път Е-79  в областта е отворен за тежкотоварни автомобили и в двете посоки"}
{"url": "http://www.focus-news.net/news/2018/02/28/2494377/sliven-dopalnitelna-tehnika-obrabotva-otsechkata-mezhdu-selata-chintulovo-i-gavrailovo.html", "text": "Приключи обработката по проходимостта в района на м. Рамануша и улиците в селата Горно Александрово, Блатец, Калояново, Тополчане, Мечкарево, Чинтулово, Гавраилово, Селиминово, Стара река, Средорек. Това е станало с допълнително привлечена техника, съобщиха от Община Сливен. В ранната утрин предстои ръчно осоляване на недостъпните за обработка с техника места. Поради силния вятър и образувалите се преспи в отсечката с. Чинтулово – с. Гавраилово многократно е оказана помощ на закъсали автомобили и е изпратена допълнителна техника за обработка на пътното платно.\r\nВ планинската част отново са отстранени паднали дървета със съдействието на Горско стопанство- Сливен. И в планинската, и в равнината част на общината пътищата са проходими при зимни условия. Ток и вода има навсякъде, с изключение на м. Даулите, където се работи по отстраняване на проблема.\r\nВ града главните булеварди и маршрутите на градския транспорт са проходими. Където е необходимо, е извършено допълнително осоляване. Машините за почистване и осоляване ще продължат работа и в тъмната част на денонощието.", "date": "2018.02.28", "title": "Сливен: Допълнителна техника обработва отсечката между селата Чинтулово и Гавраилово"}
{"url": "http://www.focus-news.net/news/2018/02/28/2494378/ruse-vremenno-e-ogranicheno-dvizhenieto-na-vsichki-prevozni-sredstva-po-pat-iii-202-shtraklevo-nisovo-poradi-obilen-snegovalezh-silen-vyatar-i-snegonavyavaniya.html", "text": "Временно е ограничено движението на всички превозни средства по път III-202 Щръклево - Нисово, поради обилен снеговалеж, силен вятър и снегонавявания, както и на автомобили над 3,5 тона по път III-202 Щръклево - Русе. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "Русе: Временно е ограничено движението на всички превозни средства по път III-202 Щръклево - Нисово, поради обилен снеговалеж, силен вятър и снегонавявания"}
{"url": "http://www.focus-news.net/news/2018/02/28/2494379/plovdiv-novi-118-avtobusa-shte-vozyat-patnitsite-v-grada-ot-1-mart.html", "text": "Нови 118 автобуса ще возят пътниците в Пловдив от утре – 1 март. Днес бе подписан договора на община Пловдив с превозвачите – Консорциум от четири фирми, които са в утвърдени в бранша на автобусните превози, предаде репортер на Радио „Фокус”-Пловдив. „Процедурата по възлагането на обществената поръчка продължи около година и два месеца, но мисля, че постигнахме добър резултат”, каза зам.-кметът Златин Велев. По думите му в договора максимално са защитени интересите на общината, поставени са високи изисквания към превозвачите. Новите автобусите са клас Евро 6. Въведени са и сериозни начини за контрол, както и санкции към тях. При нарушения ще бъдат поставяни глоби на превозвачите, които варират от 300 до 5000 лева. Целта е да се осъществява контрол и качество на услугата. 1000 лева глоба може да получи превозвач, който пропуска курсове и не изпълнява маршрута. \r\nЗлатин Велев посочи, че в последно време качеството на предлаганата услуга расте в положителна посока. По думите му, докато преди години общината е била залята от сигнали за неработещо парно и климатици в автобусите, то днес вече такива сигнали почти не се срещат. Температурата в автобусите трябва да е между 18 и 25 градуса. Затова също ще се следи стриктно и ще се налагат глоби от общината. Новите автобуси ще се движат по линии 1, 44, 66, 116, 16, 7, 29, 37, 99, 6, 15, 18 и 222. В момента информационните табели функционират за половината от автобусите по съответните линии. „Щом влязат в експлоатация новите линии ще бъдат включени към системата и курсовете ще се показват коректно по таблата“, каза още Златин Велев.\r\nТой добави, че не се предвижда повишаване цената на билетите и картите за тази година.\r\nОт своя страна превозвачите също увериха, че автобусите им са висок клас и отговарят на всички изисквания за качество на услугата.\r\nЦветана ТОНЧЕВА", "date": "2018.02.28", "title": "Пловдив: Нови 118 автобуса ще возят пътниците в града от 1 март"}
{"url": "http://www.focus-news.net/news/2018/02/28/2494372/reuters-bavarskiyat-hristiyansotsialen-sayuz-shte-iska-novi-izbori-za-bundestag-ako-gsdp-se-otkazhe-ot-koalitsiya.html", "text": "Председателят на баварския Християнсоциален съюз  Хорст Зеехофер заяви, че в Германия трябва да се проведат нови парламентарни избори, ако членовете на ГСДП гласуват против формирането на нова „голяма коалиция“ със „Съюза“ в който влизат неговата партия и Християндемократическата партия на канцлера Ангела Меркел, предава  Reuters.\r\n„Ако опитът да се формира правителство се провали, то ние трябва да свикаме нови избори“, заяви Зеехофер. Той допълни, че е против правителство на малцинството.  Идеята за правителство на малцинството на Съюза се смята от някои политици в „Съюза“ (ХДС/ХСС) за по-добра алтернатива от предсрочни избори, защото е възможно крайнодясната партия „Алтернатива за Германия“ да стане втора политическа сила в тях.  Виктор Турмаков", "date": "2018.02.28", "title": "Reuters: Баварският Християнсоциален съюз ще иска нови избори за Бундестаг, ако ГСДП се откаже от коалиция"}
{"url": "http://www.focus-news.net/news/2018/02/28/2494369/varna-zatvoren-ostava-patyat-aksakovska-panorama-kichevo.html", "text": "Пътните настилки на територията на Варненска област са заснежени. Почистват се и се обработват. Това съобщиха за Радио „Фокус“ – Варна от Областно пътно управление – Варна. Автомагистрала „Хемус“, която днес бе затворена в участъка Варна – Шумен заради силен снеговалеж и навявания, вече е отворена за движение на автомобили в двете посоки без ограничения. Заради възникналото по-рано пътнотранспортно произшествие движението в посока Варна се отклонява на пътен възел „Слънчево“ по стария път София – Варна. Пътят Варна – Бургас е отворен до Бяла. Затворен остава пътят Аксаковска панорама – Кичево, Аксаковска панорама – Ветрино и пробивът Дюлино.\r\nМарияна ВАЛЕНТИНОВА", "date": "2018.02.28", "title": "Варна: Затворен остава пътят Аксаковска панорама – Кичево"}
{"url": "http://www.focus-news.net/news/2018/02/28/2494371/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove-na-balgaro-gratskata-granitsa.html", "text": "Трафикът е нормален на всички гранични контролно-пропускателни пунктове на българо-гръцката граница. Това съобщиха за Радио „Фокус“ – Пирин от Главна дирекция „Гранична полиция“. Граничните пунктове на българо-македонската граница са проходими при зимни условия.\r\nКристина МИТКОВА", "date": "2018.02.28", "title": "ГД „Гранична полиция“: Трафикът е нормален на всички гранични контролно-пропускателни пунктове на българо-гръцката граница"}
{"url": "http://www.focus-news.net/news/2018/02/28/2494383/konferentsiya-dizayn-i-ustoychivo-razvitie-shte-se-provede-v-sofiya-na-1-mart.html", "text": "Конференция по повод II Международния Ден на италианския дизайн - „Дизайн и устойчиво развитие“ ще се проведе в София на 1 март от 13.30 часа в Бизнес център „Вертиго“, съобщиха от пресцентъра на Столична община.\r\nСъбитието се провежда под егидата на  Българското председателство на Съвета на ЕС и се организира от Конфиндустрия България, съвместно с Посолството на Италия, Италианския културен институт,  с партньорството на главния архитект на Столична община арх. Здравко Здравков и подкрепата на Камара на Архитектите в България. \r\nСпециално за събитието ще пристигне в София световноизвестния италиански архитект Масимилиано Фуксас. Роден в Рим през 1944г., завършва Университета \"Сапиенца\", работил е с архитекти като Джорджо Де Кирико, Хенинг Ларсен и Йорн Утзон. Проектите на Фуксас са характерни със своята дързост и артистичност, с децентрализирани или наклонени фоайета, свързани помеждуси с геометрични обеми и раздвижени тавани. Studio Fuksas има офиси в Рим, Париж и Шенжен. Арх. Масимилиано Фуксас е носител на редица международни отличия, гост лектор в едни от най-известните световни университети и автор на едни от най- впечатляващите и емблематични сгради по света като стъкленият фенер в Рим, терминал 3 на летището в Шенжен с форма на огромна риба с дължина 1,5 км., покривът на търговския център във Франкфурт, който събира дъждовната вода за повторна употреба и много други. Впечатляваща е и работата му в градоустройствените комисии на Берлин и Залцбург, автор е на концепции за умните градове.  \r\nОсвен арх. Масимилиано Фуксас и гл. арх. на СО арх. Здравко Здравков, поздравителни адреси ще отправят, посланика на Италия Стефано Балди, председателя на Конфиндустрия България Мария Луиза Мерони. Директорът на Международен бизнес център на Уникредит Булбанк, ще представи темата Дизайн и Бизнес, а модератор на конференцията е Раймондо Флакомио - италианският архитект, който от години работи в България, автор на проекта на сградата домакин на събитието - \"Вертиго тауър\".\r\nКонфиндустрия България, Сдружение на италианското предприемачество в страната е създадено преди 18 години. Към настоящия момент обединява близо 300 дружества с италианско участие, които са инвестирали и развиват своята дейност в отделните икономически сектори в страната. Общият оборот на дружествата членуващи в Конфиндустрия България е 2,95 милиарда лева, а осигурените работни места от нашите фирми са над 20 000. Сдружението е международно представителство на Конфиндустрия, най-голямата работодателска организация в Европа.", "date": "2018.02.28", "title": "Конференция „Дизайн и устойчиво развитие“ ще се проведе в София на 1 март"}
{"url": "http://www.focus-news.net/news/2018/02/28/2494381/ekathimerini-gratskoto-pravitelstvo-obyavi-novi-ministerski-naznacheniya.html", "text": "След като тази седмица двама министри от гръцкото правителство напуснаха постовете си, министър-председателят на страната Алексис Ципрас бе принуден да обяви рокади в кабинета си. Вицепремиерът Янис Драгасакис ще бъде нов министър на икономиката и развитието, пише  Ekathimerini.\r\nАтанасиос Илиополус заема поста министър на социалната солидарност. Друга промяна в правителството е, че Фотис Кувелис заяма поста заместник-министър на отбраната. Настоящият заместник министър на отбраната Димитрис Вицас ще замени министъра на миграцията Яния Музалас. \r\nДругите промени включват оставката на заместник-министъра на културата, отговарящ за спорта, Георгос Вадилиадис, като Константинос Стратис заема поста му, както и назначаването на Меропи Цуфи на поста заместник-министър на образованието на мястото на Костас Зуракис.  Виктор Турмаков", "date": "2018.02.28", "title": "Ekathimerini: Гръцкото правителство обяви нови министерски назначения"}
{"url": "http://www.focus-news.net/news/2018/02/28/2494385/nimh-utre-oblachnostta-shte-namalee-na-mnogo-mesta-do-slanchevo-vreme-privecher-na-mesta-v-zapadnite-rayoni-shte-prevali-snyag.html", "text": "През нощта облачността ще намалее, утре на много места до предимно слънчево време. В следобедните часове от запад отново ще се заоблачи и привечер на места в западните райони ще превали сняг. Вятърът ще отслабне , ще е слаб до умерен от запад-югозапад. Сутринта ще е студено с минимални температури предимно между минус 10° и минус 15°, в отделни райони и по-ниски. Максималните температури ще са между минус 5° и 0°, в крайните югозападни райони до 3°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е близко до средното за март, през деня отново ще се понижава. \r\nНад Черноморието ще преобладава слънчево време. Вятърът ще е слаб до умерен от югозапад. Максималните температури ще са между минус 3° и 1°. Температурата на морската вода е 4-5°. Вълнението на морето ще е 2-3 бала.\r\nНад планините ще преобладава слънчево време. След обяд ще се заоблачи над масивите в Западна България. Ще духа до умерен югозападен вятър, по най-високите върхове на Рила и Пирин – силен до бурен западен. Температурите ще се повишат и максималната на височина 1200 метра ще е около минус 2°, на 2000 метра – около минус 6°.\r\nВ петък ще има слаби валежи – в Северна България и високите котловинни полета – предимно от сняг, в Южна – предимно от дъжд. Ще се създадат условия за поледици на много места в страната. Вятърът от югозапад в Източна България временно ще се усили. Повишението на температурите ще продължи, в много райони дневните ще са над нулата – между 3° и 8°, но в западната и централната част от Дунавската равнина вятърът ще е от североизток и там максималните ще остават отрицателни – до минус 2°, минус 3°. Сутрешните също ще се повишат, но пак ще са отрицателни – в отделни райони до минус 10°. През почивните дни времето ще е променливо, ще има и превалявания, предимно слаби и предимно от дъжд, но в нощните часове и рано сутрин, на места в Северна и Западна България валежите ще са от сняг. Остават условия за поледици и заледявания, с по-голяма вероятност в събота.", "date": "2018.02.28", "title": "НИМХ: Утре облачността ще намалее на много места до слънчево време, привечер на места в западните райони ще превали сняг"}
{"url": "http://www.focus-news.net/news/2018/02/28/2494388/reuters-albanskite-vlasti-sa-izzeli-613-kg-kolumbiyski-kokain.html", "text": "Албанската полиция е иззела 613 кг. кокаин, скрит в контейнер банани от Колумбия. Това е най-голямото количество заловени наркотици някога в страната и се смята за триумф на националната полиция, предава  Reuters.\r\nАлбания е под западен натиск да засили борбата срещу корупцията, организираната престъпност и наркотрафика, за да може да се присъедини към ЕС. \r\nДиректорът на националната полиция Арди Велиу заяви, че товарът кокаин с пазарна цена от близо 180 млн. евро е пристигнала на пристанище Дуръс през Италия и Малта преди 10 дни е бил наблюдаван отблизо от силите на реда.\r\n„Албанските власти все още разследват със своите чуждестранни партньори, за да открият връзките и хората, замесени в тази криминална дейност“, заяви Велиу. \r\nПолицията съобщава, че е задържала двама заподозрени, и двамата на 25 години и издирва трети човек. Един от задържаните е шофьор на камион, който е транспортирал към склад контейнер с двойно дъно, в който е имало 528 номерирани пакета. Виктор Турмаков", "date": "2018.02.28", "title": "Reuters: Албанските власти са иззели 613 кг. колумбийски кокаин"}
{"url": "http://www.focus-news.net/news/2018/02/28/2494384/veliko-tarnovo-prodalzhava-opesachavaneto-i-obrabotvaneto-na-nastilkite-v-grada.html", "text": "Заснежени, опесъчени и обработени са настилките във  Велико Търново. Всички пътища в града са проходими при зимни условия, но е хлъзгаво и от „Пътна полиция“ апелират чрез Радио „Фокус“ – Велико Търново водачите да карат внимателно и със съобразена скорост. По – засилено е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Условията за пътуване в региона също са нормални за сезона. Настилките са  заснежени и се обработват. Времето е облачно, но без валежи. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно.  Остава затворен поради свлачище участък от път Царски извор – Драганово, обходният маршрут е през село Сушица. Отворен за движение е Прохода на Републиката, но и там пътят е проходим единствено при зимни условия. \r\nЛуиза ТРАНЧЕВА", "date": "2018.02.28", "title": "Велико Търново: Продължава опесъчаването и обработването на настилките в града"}
{"url": "http://www.focus-news.net/news/2018/02/28/2494380/targovishte-udalzhavat-vakantsiyata-na-uchenitsite-v-obshtinata-do-6-mart.html", "text": "Ваканцията на учениците ще бъде удължена в дните 1 и 2 март, съобщиха от пресцентъра на Община Търговище. Това бе съобщено от Министерството на образованието и науката след внесено искане от кмета на община Търговище д-р Дарин Димитров за обявяване на дните за неучебни. Занятията ще бъдат подновени на 6 март.", "date": "2018.02.28", "title": "Търговище: Удължават ваканцията на учениците в общината до 6 март"}
{"url": "http://www.focus-news.net/news/2018/02/28/2494387/shumen-70-paketa-s-hranitelni-produkti-sa-razdadeni-na-vodachi-na-tir-ove-izchakvashti-zaradi-ogranicheniyata-na-dvizhenieto-v-oblastta.html", "text": "70 пакета с хранителни продукти са раздадени днес на водачи на товарни автомобили, които са спрели в района на 5 км и на пътен възел „Диамант“ до село Белокопитово и изчакват да отпаднат ограниченията за движение в посока Русе и Силистра. Това съобщиха от пресцентъра на Областна администрация - Шумен. Акцията беше организирана по искане на областния управител със съдействието на БЧК и сектор \"Пътна полиция\" при ОД на МВР. В сутрешните часове утре отново ще бъде организирана такава акция, след като стане ясно колко от тежкотоварните автомобили са останали в района. Към момента по данни на „Енерго Про“ без ток е село Становец, община Нови пазар, където два екипа работят за локализиране на аварията. От 14.30 часа днес временно е ограничено движението на МПС по АМ „Хемус“ в участъка Варна – Шумен, поради обилен снеговалеж, силен вятър и снегонавявания.", "date": "2018.02.28", "title": "Шумен: 70 пакета с хранителни продукти са раздадени на водачи на ТИР-ове, изчакващи заради ограниченията на движението в областта"}
{"url": "http://www.focus-news.net/news/2018/02/28/2494389/ministerstvoto-na-finansite-ochakva-izlishak-v-razmer-na-7717-mln-lv-po-konsolidiranata-fiskalna-programa-kam-fevruari-2018-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа към февруари 2018 г. да бъде положително в размер на 771,7 млн. лв. (0,7 % от прогнозния БВП), съобщиха от пресцентъра на Министерството на финансите. \r\nОсновни параметри по КФП на база предварителни данни и оценки:\r\nПриходите и помощите по КФП към февруари 2018 г. се очаква да бъдат в размер на 6 202,2 млн. лв. (16,2 % от годишния разчет), като спрямо февруари 2017 г. се отбелязва ръст от 470,3 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват със 716,7 млн. лв. (13,2 %), докато постъпленията от помощи са по-ниски.\r\nРазходите по консолидираната фискална програма (вкл. вноската на Република България в бюджета на ЕС) към февруари 2018 г. са в размер на 5 430,5 млн. лв., което е 13,8 % от годишния разчет. За сравнение разходите по КФП за същия период на 2017 г. бяха в размер на 4 900,1 млн. лева. Номиналното нарастване се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал, основно поради увеличението на възнагражденията на педагогическия персонал в системата на средното образование, и други.\r\nЧастта от вноската на Република България в бюджета на ЕС, изплатена  към 28.02.2018 г. от централния бюджет, възлиза на 220,1 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.\r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към февруари 2018 г. ще бъдат публикувани на интернет страницата на Министерството на финансите в края на месец март 2018 година.", "date": "2018.02.28", "title": "Министерството на финансите очаква излишък в размер на 771,7 млн. лв. по консолидираната фискална програма към февруари 2018 г."}
{"url": "http://www.focus-news.net/news/2018/02/28/2494391/deutsche-welle-germanskoto-pravitelstvo-prizna-che-ruski-hakeri-sa-proniknali-v-ministerstvata-na-otbranata-i-na-vanshnite-raboti.html", "text": "Германските служби за сигурност признаха, че са открили руски кибератаки срещу министерствата на отбраната и на външните работи през декември. Източниците на зловреден софтуер са били инфилтрирани в системите година по-рано, предава  Deutsche Welle.\r\nЦитирайки анонимни източници, германските медии съобщават, че група хакери най-вероятно е успяла да вкара вирус в ключова правителствена мрежа. Зловредният софтуер може да е останал в тях повече от година, твърдят официалните източници.\r\nМВР на Германия потвърди пробива в системата. „Може да потвърдим, че Федералния офис за информационна сигурност и разузнавателните служби разследват инцидента, свързан с технологията и мрежите на федералното правителство“, пише в негово официално заявление. \r\nВсе още не се знае естеството и размера на данните, които са попаднали при хакерите.  Виктор Турмаков", "date": "2018.02.28", "title": "Deutsche Welle: Германското правителство призна, че руски хакери са проникнали в министерствата на отбраната и на външните работи"}
{"url": "http://www.focus-news.net/news/2018/02/28/2494393/blagoevgrad-premiera-na-predstavlenieto-ne-se-gasi-tuy-shto-ne-gasne-shte-bade-predstavena-v-simitli-na-2-mart.html", "text": "Премиера на представлението „Не се гаси туй, що не гасне“ ще бъде представена в Симитли на 2 март по повод 140-годишнина от Освобождението на България от турско робство. Това съобщи за Радио „Фокус“ – Пирин Бранимир Митов, директор на ДТ „Проф. Енчо Халачев“ и режисьор на представлението. Постановката е дело на децата от театралната школа при читалище „Св. Климент Охридски“. „Постановката е по текстове на Иван Вазов, Елин Пелин, Никола Вапцаров и други. Невероятното превъплъщение на децата от школата ще могат да наблюдават зрителите на премиерната постановка на 2 март от 19:00 часа в Читалище „Св. Климент Охридски““, каза още Митов. Публиката ще се запознае с българските пориви, надежди, страхове и лъкатушения по пътя към Освобождението.\r\nЛивия НИНОВА", "date": "2018.02.28", "title": "Благоевград: Премиера на представлението „Не се гаси туй, що не гасне“ ще бъде представена в Симитли на 2 март"}
{"url": "http://www.focus-news.net/news/2018/02/28/2494386/ria-novosti-oon-smyata-dostavkata-na-humanitarna-pomosht-v-iztochna-guta-po-vreme-na-primiriyata-za-nevazmozhna.html", "text": "Заместник-генералният секретар на ООН по хуманитарните въпроси Марк Уолкок заяви, че доставянето на хуманитарна помощ в контролирания от сирийската опозиция анклав Източна Гута край Дамаск по време на ежедневно обявяваните петчасови „хуманитарни паузи“, не е възможно, предава  РИА Новости.\r\nЛоукок заяви, че „в течение на пет часа е невъзможно да премине хуманитарен конвой“. „Хуманитарните агенции имат дългогодишен опит в тези въпроси – само за да се премине на контролните пости е необходим цял ден, дори и при наличие на договореност между страните“, смята той.\r\nВ Източна Гута се налага критична хуманитарна ситуация. Терористите блокират изхода на цивилните жители от района, възпрепятстват доставката на хуманитарна помощ и евакуация на ранените. Съветът за сигурност на ООН прие резолюция №2401, която изисква всички страни да прекратят бойните действия и да осигурят хуманитарна помощ от най-малко 30 дни на цялата територия на Сирия.  Виктор Турмаков", "date": "2018.02.28", "title": "РИА Новости: ООН смята доставката на хуманитарна помощ в Източна Гута по време на примирията за невъзможна"}
{"url": "http://www.focus-news.net/news/2018/02/28/2494392/v-evropeyskiya-parlament-be-otkrita-izlozhbata-bosilegrad-predi-i-sega-mezhdunaroden-detski-velikdenski-festival.html", "text": "В Европейския парламент в Брюксел бе открита изложбата „Босилеград преди и сега – Международен детски Великденски фестивал”, предаде репортер на Агенция „Фокус”. Културната проява е организирана от сдружение „ГЛАС” Босилеград съвместно с българските евродепутати от ГЕРБ/ЕНП Асим Адемов и Андрей Ковачев. Поводът - юбилейният „XXV Международен детски Великденски фестивал”– Босилеград 2018, който тази година ще се проведе от 02 до10 април. Организаторите споделят, че специално за юбилея се подготвя  изключително богата културно-забавна програма, която ще бъде официално представена към средата на месец март. Те се надяват, че Босилеград, със своята историческа и настояща съдба, може да бъде една нестандартна туристическа дестинация, която е провокация, а според тях неговите жители заслужават съпричасност и подкрепа. \r\n„За малкия Босилеград е огромна чест, че има възможност в сърцето на Европа да покаже това, което прави най-добре през последните 20 и повече години”, заяви по време на откриването Александър Димитров, председател на сдружение „ГЛАС”. Той благодари на евродепутатите за подкрепа и подчерта: „Благодарение на нея можем да вървим напред\".\r\nИзложбата премиерно е била показана през април 2011 г. в Народното събрание на България, но е обиколила и много други български градове - Банско, Перник, Раднево, София, Русе, Пловдив. Тя е била експонирана и в чужбина, там където има традиционни български общности: Молдова – Комрат, Украина – Болград, Македония – Скопие и Битоля и, Сърбия – Босилеград.\r\nПредстоящият Юбилеен „XXV Международен детски Великденски фестивал” се очаква да посрещне над 800 деца от Сърбия, България, Македония, Румъния, Молдова, Унгария, Украйна, Албания, Гърция и Кипър. Децата ще имат възможност да общуват, разменят опит, да се състезават и участват в културните програми, които прераснаха в събитие, тържество – интеракция за опазването на ценностите в условията и нуждите на съвременния живот.\r\nИван ЛАЗАРОВ", "date": "2018.02.28", "title": "В Европейския парламент бе открита изложбата „Босилеград преди и сега – Международен детски Великденски фестивал”"}
{"url": "http://www.focus-news.net/news/2018/02/28/2494396/vanshnite-ministri-na-balgariya-i-iran-obsadiha-borbata-s-terorizma-situatsiyata-v-blizkiya-iztok-i-savmestnite-ikonomicheski-proekti.html", "text": "Двустранните отношения и потенциала за съвместни икономически проекти между Република България и Ислямска република Иран бяха основните теми на разговор между първите дипломати на двете страни Екатерина Захариева и Мохаммад Джавад Зариф, съобщиха от пресцентъра на МВнР. Министър Зариф е на официално посещение у нас.   \r\n„Миналата година отбелязахме една значима годишнина - 120 години от установяването на дипломатически отношения между двете страни. Културните връзки между нашите два народа обаче са от векове. В българския език има над 500 думи от персийски произход“. Това каза вицепремиерът и министър на външните работи Екатерина Захариева по време на съвместна пресконференция с иранския си колега.   \r\nДвамата министри са обсъдили възможностите за увеличаване на търговския обмен, стимулирането на контактите в частния сектор, увеличаването на туристическия поток, възможностите в областта на енергетиката. През втората половина на тази година в София ще се състои поредната сесия на Смесената икономическа комисия. Потенциал за задълбочаване на връзките има и в сферата на туризма. „През 2017 г. е отбелязан нов ръст в броя на иранските туристи, като пътуванията само с цел почивка и ваканция са достигнали 28 000 и вече е договорено създаването на българо-иранска работна група в тази област“, каза още българският вицепремиер. Захариева и Зариф са се договорили да работят за създаването на Смесена комисия и в областта на туризма.   \r\nИранският външен министър пристигна в България с 31 представители на бизнеса, включени в делегацията му. „През миналата година бяха осъществени посещения на още четири бизнес делегации в двете страни. Това само доказва, че бизнесът има интерес, и от нас, правителствата, зависи да подпомогнем улесняването на контактите в тази област“, допълни Захариева.  Тя подчерта, че в това отношение е изключително важно осъществяването на проекта за Мултимодалния транспортен коридор \"Персийски залив - Черно море\", който трябва да свърже Иран, Армения, Азербайджан, Грузия, Черно море, България и Гърция. Българският първи дипломатизтъкна, че стокообменът между двете държави бележи значителен ръст и през 2017 г. е достигнал 110 млн. щатски долара – година след историческото посещение на премиера Борисов в Техеран.  \r\nДвамата първи дипломати са обсъдили и борбата с тероризма и ситуацията в Близкия изток. „Наша обща цел е борбата срещу ИДИЛ, но и с тероризма като цяло. Тероризмът е глобален проблем. Истината е, че от самоубийствените атентати всъщност загиват повече мюсюлмани отколкото християни. Това е феномен, с който трябва всички да се борим“, заяви Захариева, а Зариф я подкрепи с думите: „Тероризмът не е свързан с религиите. Трябва да водим борба срещу културата, която налага разделение между народите.“   \r\nДвамата министри бяха единни и в това, че решение на конфликтите в Близкия изток трябва да се търси с политически средства. „Всички страни трябва да търсим възможности за намаляване на напрежението там, в редица държави и в Сирия, и в Йемен, на масата на преговорите“, заяви българският първи дипломат. „Считаме, че единственият начин за намиране на решение на конфликта в Сирия е по пътя на преговорите в рамките на процеса от Женева под егидата на ООН“, допълни тя. Екатерина Захариева подчерта важността да бъде спазвана резолюция № 2401 на Съвета за сигурност на ООН, изискваща установяване на 30-дневно примирие в Сирия и осигуряване на хуманитарен достъп, и да бъде наистина прекратено насилието, особено над цивилното население в страната. „Започването на политическия процес е важно, за да може да започне и процесът на възстановяване в Сирия“, заяви министър Захариева.  \r\n„България и останалите страни от ЕС имаме ясна позиция по Ядреното споразумение и тя е непроменена“, коментира Екатерина Захариева. Тя определи подписването на това споразумение като добро дипломатическо достижение  и подчерта, че то трябва да се спазва от всички страни. „Фактът, че все още въпроси като балистичната програма на Иран стоят отворени, не означава, че ние трябва да отменим съществуващото споразумение, за да започнем ново“, допълни българският външен министър. Разговорите за балистичната програма трябва да започнат.   \r\n„Иран изразява огромно уважение към премиера Бойко Борисов и го приемаме като наш приятел“, коментира министър Зариф в отговор на журналистически въпрос защо правителственият самолет на българския министър-председател не получи достъп до иранското въздушно пространство на път за Рияд. „Проблемът бе технически и се радвам, че на връщане самолетът на г-н Борисов премина над Иран“, допълни той.", "date": "2018.02.28", "title": "Външните министри на България и Иран обсъдиха борбата с тероризма, ситуацията в Близкия изток и съвместните икономически проекти"}
{"url": "http://www.focus-news.net/news/2018/02/28/2494382/vidin-6-kilometra-e-opashkata-ot-tezhkotovarni-kamioni-na-granichen-punkt-dunav-most-2.html", "text": "6 километра е опашката от тежкотоварни камиони, образувала се на граничен пункт „Дунав мост 2“, съобщи за Радио „Фокус“ – Видин дежурният служител на пункта. Той посочи, че  опашката се е образувала на изход от страната. На влизане в страната на румънска територия, по данни на дежурните от граничния пункт в Калафат опашката също е от 6 километра. Трафикът на граничния пункт е натоварен. На изход от страната работят 4 трасета на пункта за тежкотоварни камиони, на вход – трасетата са 3. На останалите два гранични пункта във Видинска област – „Връшка чука“ и „Брегово“ трафикът е с нормална интензивност.\r\nАнна ЛОЗАНОВА", "date": "2018.02.28", "title": "Видин: 6 километра е опашката от тежкотоварни камиони на граничен пункт „Дунав мост 2“"}
{"url": "http://www.focus-news.net/news/2018/02/28/2494399/reuters-es-i-sasht-planirat-pregovori-otnosno-sporazumenieto-za-iranskata-yadrena-programa.html", "text": "Според източник от германското външно министерство европейски и американски политици планират да се срещнат в Берлин през март, където да обсъдят споразумението за иранската ядрена програма, предава  Reuters.\r\nСмятано за спирачка пред Иран да създаде атомна бомба, споразумението вдига икономическите санкции от Техеран в замяна той да ограничи ядрената си програма. То е подписано от САЩ, Китай, Франция, Русия, Великобритания, Германия и ЕС. \r\nНо президентът на САЩ Доналд Тръмп смята, че споразумението не покрива ракетната програма на Иран и заплаши, че ще се изтегли от него.  Виктор Турмаков", "date": "2018.02.28", "title": "Reuters: ЕС и САЩ планират преговори относно споразумението за иранската ядрена програма"}
{"url": "http://www.focus-news.net/news/2018/02/28/2494394/sopch-broyat-na-zaginalite-v-boevete-ot-poslednite-dni-v-iztochna-guta-dostigna-do-600-dushi.html", "text": "По данни на базираната в Лондон „Сирийска обсерватория за правата на човека“ повече от 600 цивилни, сред които 147 деца, са убити от 18 февруари насам от сирийския режим, който започна нова офанзива срещу контролирания от сирийската опозиция анклав Източна Гута край Дамаск, предава  AFP.\r\n„Бомбардировките, осъществявани от въздух и с артилерийски обстрел се извършват дори и по време на обявяваните от Русия „хуманитарни паузи“. В сряда бяха убити осем цивилни и нови жертви бяха открити под развалините. Общият броя на загиналите за последните 11 дни достигна до 601 души“, съобщава „Обсерваторията“.  Виктор Турмаков", "date": "2018.02.28", "title": "СОПЧ: Броят на загиналите в боевете от последните дни в Източна Гута достигна до 600 души"}
{"url": "http://www.focus-news.net/news/2018/02/28/2494400/plovdiv-praznichno-patriotichno-chestvane-na-140-godini-ot-osvobozhdenieto-na-balgariya-shte-se-provede-v-rakovski.html", "text": "Празнично патриотично честване на 140 години от Освобождението на България ще се проведе в Раковски на 3 март. Това съобщиха за Радио „Фокус“ – Пловдив от отдел „Връзки с обществеността“ на Общината. Празничната програма започва от 18.00 часа в центъра на кв. „Ген. Николаево“. Присъстващите ще могат да се насладят на концерт с участието на  местни самодейни и детски групи и духов оркестър в НЧ „Св.св. Кирил и Методий“. Организаторите са подготвили и изложба с платна на Минчо Деливански, посветена на 140 години от Освобождението на България. \r\nТони МИХАЙЛОВ", "date": "2018.02.28", "title": "Пловдив: Празнично патриотично честване на 140 години от Освобождението на България ще се проведе в Раковски"}
{"url": "http://www.focus-news.net/news/2018/02/28/2494403/stara-zagora-uchenitsi-ot-ppmg-nikola-obreshkov-kazanlak-zavoyuvaha-prizovi-mesta-v-svetovnata-olimpiada-po-matematika-v-tayland.html", "text": "С два сребърни и един бронзов медали се завърнаха от Световната  математическа олимпиада – TIMО в Тайландската столица Банкок ученици на Природо-математическа гимназия „Никола Обрешков“, каза за Радио „Фокус“ директорът на училището Красимир Дамянов. Той поясни, че със сребърни медали са Александър Проданов - от 8 клас, и Даниел Бояджиев от 6 клас. С бронзов медал е деветокласникът Стелиян Иванов. Подробности за състезанието, проведено в 11 възрастови групи за 2 часа върху 30 задачи поясни преподавателят по математика Евгени Георгиев, който е провел подготовката на казанлъшките ученици. \r\nБългарският отбор в Тайланд е от 48 ученици, като една трета от тях – 15, са млади математици от Старозагорска област. 14 от тях са с медали от Тайландската олимпиада -9 сребърни и 5 бронзови медала, и един е с поощрителна грамота. В Тайландската математическа олимпиада участват на финала 1500 най-добри математици от 12 страни. \r\nУчастието на учениците от ППМГ „Никола Обрешко“ в Тайландската олимпиада е подпомогнато финансово от Община Казанлък, Ротари клуб - Казанлък, Училищното настоятелство и самата гимназия.\r\nСлавяна ГАЙДАРОВА", "date": "2018.02.28", "title": "Стара Загора: Ученици от ППМГ „Никола Обрешков“ – Казанлък завоюваха призови места в Световната олимпиада по математика в Тайланд"}
{"url": "http://www.focus-news.net/news/2018/02/28/2494300/spetsializiranata-prokuratura-obvini-dvama-bivshi-kmetove-na-pernik-v-prestapleniya-po-sluzhba.html", "text": "Специализираната прокуратура привлече към наказателна отговорност И. Иванов и И. Никифорова за извършено престъпление по служба, в качеството им на длъжностни лица, заемащи отговорно служебно положение – престъпление по чл. 282 ал.2 от НК. Това съобщиха от пресцентъра на Прокуратурата на Р България.\r\nНа И. Никифорова е повдигнато обвинение за това, че за времето от 08.09.2014г. до 09.09.2014г. в гр. Перник, в качеството си на временно изпълняваща длъжността кмет на община Перник е превишила правата си по ЗМСМА и Закона за защита при бедствия, като без да е възникнало бедствие на територия на община Перник по смисъла на чл. 2 от ЗЗБ, свикала кризисния щаб за изпълнение на Общинския план за защита при бедствия на община Перник за 2014г. и издала заповед, с която възложила на търговско дружество, със специализирани сметосъбиращи машини, контейнеровози, работници и друга специализирана техника да извърши почистване на битови отпадъци в Община Перник – райони по допълнителни указания и със срок на сметоизвозване до преодоляване на кризисната ситуация. Това Никифорова извършила с цел да набави за същото търговско дружество имотна облага, въпреки наличието на действащ договор № 18 от 26.09.2005г. със същия предмет с друго дружество.\r\nИ. Иванов е обвинен в това, че на 22.12.2014г., в гр. Перник, като кмет на община Перник, не изпълнил служебните си задължения и без да е възникнало бедствие по смисъла на чл. 2 от ЗЗБ на територия на община Перник , извършил плащания с три платежни нареждания от дата 22.12.2014г. в  полза на търговското дружество, на което Никифорова възложила дейности  за суми съответно: 430  010 лв.; 370  020лв. и 458 230лв., и от това са настъпили значителни вредни последици за бюджета на община Перник – сума в размер на 1 258 260,00 /един милион двеста петдесет и осем хиляди двеста и шестдесет/ лева.\r\nНа И. Никифорова е определена мярка за неотклонение Парична гаранция в размер на 30 000 лв.  \r\nНа И. Иванов а е определена мярка за неотклонение Парична гаранция в размер на 150 000 лв.\r\nРазследването продължава.", "date": "2018.02.28", "title": "Специализираната прокуратура обвини двама бивши кметове на Перник  в престъпления по служба"}
{"url": "http://www.focus-news.net/news/2018/02/28/2494401/sofiya-vremenno-e-promenen-marshrutat-na-chast-ot-tramvaynite-linii-po-bul-mariya-luiza-poradi-skasana-kontaktno-kabelna-mrezha.html", "text": "Временно е променен маршрутът на част от трамвайните линии по бул. \"Мария Луиза\", съобщиха за Агенция \"Фокус\" от пресцентъра на Столична община.  Трамваите по линии 1, 6, 7 и 12 въртят на надлез \"Надежда\". Трамваи № 11 и 12 се движат от \"Илиянци\" до \"Триъгълника\". Трамвай №6 се движи от \"Обеля\" до \"Триъгълника\". Причината е скъсана контактно-кабелна мрежа в района преди \"Триъгълника\". Екипи на Столична община работят за отстраняването на проблема.", "date": "2018.02.28", "title": "София: Временно е променен маршрутът на част от трамвайните линии по бул. \"Мария Луиза\", поради скъсана контактно-кабелна мрежа"}
{"url": "http://www.focus-news.net/news/2018/02/28/2494402/asim-ademov-gerbenp-polagame-usiliya-vsichki-ot-balkanite-da-zhiveem-v-edno-obshto-i-svobodno-obshtestvo.html", "text": "Знаем, че един от основните приоритети на председателството е интеграцията на Западните Балкани в ЕС. Ние, евродепутатите, полагаме усилия това да се случи – всички от Балканите да живеем в едно общо и свободно общество. Това заяви европейският депутат от ГЕРБ/ЕНП Асим Адемов, който участваше в откриването на изложбата „Босилеград преди и сега – Международен детски Великденски фестивал”, която бе експонирана в Европейския парламент, предаде репортер на Агенция „Фокус”. „Искам специално да ви благодаря за това, че през всичките тези години, вие, които живеете в Босилеград, не забравихте България. Винаги я носите в сърцето си. Не забравихте обичаите, традициите, за което сме ви благодарни и признателни. Още по-хубаво е това, че свързваме тази изложба с предстоящия празник на България – 3 март. Много е важно и символно, че точно тук, в сърцето на Европа, отпразнуваме 140 години от Освобождението на България и възраждането на българската държавност”, заяви Адемов и отбеляза още, че този юбилей съвпада и с Българското председателство на Съвета на ЕС.\r\nИван ЛАЗАРОВ", "date": "2018.02.28", "title": "Асим Адемов, ГЕРБ/ЕНП: Полагаме усилия всички от Балканите да живеем в едно общо и свободно общество"}
{"url": "http://www.focus-news.net/news/2018/02/28/2494397/ria-novosti-vapreki-rezolyutsiyata-na-oon-v-afrin-i-idlib-sblasatsite-prodalzhavat.html", "text": "Заместник-генералният секретар на ООН по политическите въпроси Джефри Фелтман заяви, че сблъсъците продължават в редица райони на Сирия, включително и в Африн и Идлиб, въпреки приетата от Съвета за сигурност на световната организация резолюция за прекратяване на бойните действия в страната, предава РИА Новости.\r\n„Не може да забравяме, че резолюция №2401 изисква прекратяването на бойните действия на цялата територия на Сирия. Насилието продължава в Африн, Идлиб, на изток. Чухте за затрудненията и страданията на жителите на тези области“, заяви Фелтман на заседание на Съвета за сигурност на ООН. Агенция „Фокус“ припомня:\r\nСъветът за сигурност на ООН прие резолюция №2401 , която изисква страните от конфликта в страната „без забавяне да прекратят бойните действия“ и да осигурят хуманитарна пауза от най-малко 30 дни на цялата територия на страната, за да може да се достави хуманитарна помощ на населението и да се проведе евакуация на болните и ранените.  Виктор Турмаков", "date": "2018.02.28", "title": "РИА Новости: Въпреки резолюцията на ООН в Африн и Идлиб сблъсъците продължават"}
{"url": "http://www.focus-news.net/news/2018/02/28/2494406/burgas-pat-iiii-9061-tankovo-slanchev-bryag-e-otvoren-za-vsichki-patni-prevozni-sredstva.html", "text": "Път IIII-9061 Тънково - Слънчев бряг е отворен за всички пътни превозни средства. Това съобщиха от Областна администрация - Бургас.", "date": "2018.02.28", "title": "Бургас: Път IIII-9061 Тънково - Слънчев бряг е отворен за всички пътни превозни средства"}
{"url": "http://www.focus-news.net/news/2018/02/28/2494390/gd-granichna-politsiya-dinamichna-e-obstanovkata-na-granichnite-punktove-s-rumaniya-poradi-vloshenata-meteorologichna-obstanovka-v-severnata-ni-sasedka.html", "text": "Динамична е обстановката на граничните пунктове с Румъния поради влошената метеорологична обстановка в северната ни съседка, съобщиха от пресцентъра на ГД \"Гранична полиция\". На ГКПП \"Кардам\" е преустановено пропускането на автомобили в двете посоки заради снегопочистване. Непроходими остават пътищата към ГКПП-Дуранкулак и ГКПП Кайнарджа. На ГКПП \"Дунав мост Видин-Калафат\" няма ограничения. ГКПП \"Дунав мост Русе-Гюргево\" е проходим за всички видове превозни средства. За да се избегне възможността за авариране и блокиране на платната, граничните власти пропускат товарни автомобили на реципрочен принцип – по 20 камиона последователно за България и за Румъния. Фериботът на ГКПП \"Свищов\" не работи поради снеговалеж, силен вятър, навявания и намалена видимост. На ГКПП \"Остро\"в, съпределен на ГКПП \"Силистра\", фериботът също не работи. \r\nНа българо-сръбската граница на ГКПП \"Калотина е интензивно движението на товарни автомобили на изход от страната, трафикът на останалите пунктове е нормален.\r\nГраничните пунктове на българо-македонската граница са проходими при зимни условия.\r\nНа българо-гръцката и българо-турската граници трафикът е нормален на всички гранични контролно-пропускателни пунктове.", "date": "2018.02.28", "title": "ГД \"Гранична полиция\": Динамична е обстановката на граничните пунктове с Румъния поради влошената метеорологична обстановка в северната ни съседка"}
{"url": "http://www.focus-news.net/news/2018/02/28/2494407/sofiya-vazstanoveno-e-dvizhenieto-na-tramvaite-po-bul-mariya-luiza.html", "text": "Възстановено е движението на трамваите по бул. \"Мария Луиза\", съобщиха за Агенция \"Фокус\" от пресцентъра на Столична община. Маршрутът на част от трамвайните линии по булеварда бе временно променен, поради скъсана контактно-кабелна мрежа.", "date": "2018.02.28", "title": "София: Възстановено е движението на трамваите по бул. \"Мария Луиза\""}
{"url": "http://www.focus-news.net/news/2018/02/28/2494423/temata-balgariya-v-svetovnite-medii-iranski-ministar-v-sofiya-balgarski-rozi-v-teheran-agentsiya-fokus.html", "text": "Президентът на България Румен Радев заяви на иранския външен министър Мохамад Джавад Зариф, че страната му се интересува от задълбочаване на партньорството си с Иран в сферите на енергетиката, търговията и науката, пише  Tehran Times.\r\n„Задълбочаването на партньорството с Иран в икономическата и енергийните сфери е в интерес за България, Югоизточна Европа и Европейския съюз и като ротационен председател на Съвета на ЕС, България ще работи за засилване на политическия диалог, за да се постигнат твърди резултати от общ интерес“, заяви Радев. Той и Зариф са достигнали до мнение, че Общият задълбочен план за действие (Споразумението за иранската ядрена програма) и това, че Иран го прилага, създават нови възможности за развитието на отношенията между ЕС и Техеран, както и на традиционно добрите връзки между България и Иран. \r\n„Готови сме на диалог за подобряването на транспортната свързаност, енергийната диверсификация и засилването на взаимните инвестиции, туризма и научния обмен“, допълни Радев.\r\nНа свой ред Зариф заяви, че развитието на информационните технологии в Иран и фармацията с помощта на нанотехнологии са създали възможности за разширяването на сферите на потенциалното сътрудничество между Иран и България.  Той отбеляза също така, че е възможно строителни компании от България да участват в проекти в Иран. \r\n***\r\nВъншният министър на Иран Мохамад Джавад Зариф и българският министър на икономиката Емил Караниколов обмениха гледни точки относно начините, по които да увеличат търговския оборот между двете страни, предава иранската медия Tasnim.\r\nПо време на срещата им Зариф и Караниколов обсъдиха редица въпроси, включително проблемите, с които иранските товарни камиони се сблъскват при влизане в България. Банковото сътрудничество между Иран и България, транспортните коридори, сътрудничеството в туризма, създаването на общ фонд за защита на частния сектор в двете страни и създаването на общ енергиен комитет бяха сред другите теми, обсъдени по време на срещата. \r\nЗариф заяви, че неговата обиколка в Балканите, започнала в понеделник, цели да засили отношенията между страната му и Източна Европа. След като посети Сърбия и България, той ще посети и Хърватия и Босна и Херцеговина, където ще се срещне с високопоставени местни политици. \r\nМинистърът е придружен от делегация политици и предприемачи от обществения и частния сектор. \r\n***\r\nВ Ханой между 8 и 11 март ще се проведе вторият годишен Фестивал на българската роза и нейните приятели. Ще бъдат изложени 1000 розови храста, внесени от България, пише виетнамският вестник  Nhan Dan.\r\nОрганизиран от българското посолство във Виетнам и други агенции и организации, събитието ще отбележи и 68-та годишнина от установяването на дипломатическите отношения между Виетнам и България. Посолството на европейската държава си сътрудничи с виетнамското министерство на земеделието и селското развитие, за да бъдат внесени в страната 1000 розови храста от 100 различни вида. Първоначално за тях ще се грижи института към министерството. \r\nДопълнително по време на фестивала посетителите ще могат да се насладят на специални продукти, направени от рози. \r\n***\r\n Водачът на българската православна църква патриарх Неофит заяви по време на интервю пред ТАСС, че посещението в България на руския патриарх Кирил ще послужи за засилването на духовното единство на двата народа.\r\nМежду 2 и 4 март руският патриарх ще посети България, за да участва в празнуването на 140 години от освобождението на България от Османско робство.  „Много неща ни сближават и в столетията преди началото на Руско-турската освободителна война. Факт е, че голяма част от руските доброволци отиват на войната заради братята си по вяра, българите, които страдат под друговерското Османско робство. Т.е.  още тогава , исторически, има единство във вярата между нашите народи. Затова на първо място по близост между нас аз поставям православието и всичко свързано с него за последните повече от хиляда години“, заяви патриарх Неофит. \r\n„Днес ние сме отговорни пред бог за съхраняването на нашите народи единни в православната вяра“, допълни той. „Необходими са ни много сили, за да продължим да проповядваме Христа. В това време, когато светът повече мисли за самия себе си, ние трябва да стоим пред Господ с твърда и непоколебима вяра“, смята българският патриарх. Според него „държавните ръководители на двете наши страни разбират значението на единството на вярата“. \r\nОчаква се двамата патриарси да проведат съвместно богослужение, да почетат паметта на войните, паднали за свободата на България в Руско-турската война от 1877-1878 и да се срещнат с представители на държавната власт на България.\r\n***", "date": "2018.02.28", "title": "Темата България в световните медии - Ирански министър в София, български рози в Техеран (Агенция \"Фокус\")"}
{"url": "http://www.focus-news.net/news/2018/02/28/2494424/stara-zagora-izlozhba-patyat-na-svobodata-ot-shipka-do-san-stefano-na-natsionalen-park-muzey-shipka-buzludzha-be-otkrita-v-kazanlak.html", "text": "В залите на Художествена галерия – Казанлък бе открита изложбата на Национален парк-музей „Шипка-Бузлуджа“ - „Пътят на свободата от Шипка до Сан Стефано“, предаде кореспондент на Радио „Фокус“. Тя е посветена на 140 години от Освобождението на България от османско робство. Експозицията бе открита от директора на НПМ „Шипка – Бузлуджа“ Чавдар Ангелов. „Подписването на Санстефанския мирен договор създава всички необходими предпоставки за това, да бъде възстановена българската държавност. И затова вече 140 години съществува държавата България и това не е никак малко и ние трябва наистина да го оценим по достойнство. Защото зад възстановяването на тази държавност стоят хиляди разбити животи, унищожено културно наследство – книжовно, материално, духовно, разсипия, усилия на поколения българи, книжовници, интелигенти, революционери, за да извоюват тази свобода. И най-малкото, което ние днес можем да направим, е да отдадем необходимото признание на всички, които положиха костите си за това, да я има свободна България и да направим така, че нашите деца, а и ние самите да проумеем цената и смисъла на свободата, защото тя не ни е дадена даром, а е извоювана с много усилия и кръв, и трябва да бъде запазена“, каза Ангелов.\r\nИзложбата проследява поредицата от събития след отбраната на Шипченския проход до подписването на Санстефанския мирен договор. Изложбата е своеобразно продължение на тази, която бе организирана по повод 140-годишнината от Шипченската епопея. Изработена е изцяло върху разказа на един пряк участник в събитията – Стефан Кисов – офицер от Българското опълчение в трета дружина. „Той е интересен и като автор, и като лична съдба. Смея да твърдя, че разказът му за това как се е развил ходът на военните действия е правдив и обективен“, каза Ангелов. Освен таблата, в изложбата са включени и живописни платна, много движими ценности, които се съхраняват във фонда на НПМ „Шипка – Бузлуджа“, сред които е и семейният печат на граф Игнатиев. \r\nПо повод годишнината НПМ „Шипка – Бузлуджа“ преиздаде за трети път свой пътеводител, който ще бъде пуснат в продажба в деня на националния празник – Трети март. Той има изцяло нова визия, текстът е преработен и допълнен, изцяло са обновени и фотографиите, които онагледяват парка. Има и карта на самата разстановка в района на връх Шипка. \r\nСлавяна ГАЙДАРОВА", "date": "2018.02.28", "title": "Стара Загора: Изложба „Пътят на свободата от Шипка до Сан Стефано“ на Национален парк-музей „Шипка – Бузлуджа“ бе открита в Казанлък"}
{"url": "http://www.focus-news.net/news/2018/02/28/2494405/andrey-kovachev-gerbenp-na-balkanite-ne-tryabva-da-pokazvame-koy-e-po-velik-a-da-rabotim-za-tova-granitsite-da-stanat-simvolichni.html", "text": "Много е важно на Балканите да не показваме кой е по-велик от другия, а да работим за просперитета на която и да било страна на границата. Това заяви европейският депутат от ГЕРБ/ЕНП Андрей Ковачев, който участваше в откриването на изложбата „Босилеград преди и сега – Международен детски Великденски фестивал”, която бе експонирана в Европейския парламент, предаде репортер на Агенция „Фокус”. \"Това, което ни е разделяло в миналото, трябва да остане в миналото. Ние трябва да помним нашата история, но инерцията от миналото не трябва да засенчва нашето бъдеще, а да бъде преодоляна по пътя на европейската интеграция. За това се радвам, че заедно с нашите приятели, партньори, съседи и колеги от Сърбия можем да се обединим, да празнуваме заедно нашите традиции и да не оставяме тези разделителни линии от миналото да бъдат водещи в настоящето и бъдещето ни”, заяви Ковачев. „Трябва да работим за това тези граници да станат символични както е в западната част на европейския континент, започнал много преди нас със своето европейско обединение. Да бъдем щастливи, че наистина мирно нашият континент започна да се обединява, но не е завършено това обединение без Западните Балкани”, допълни още той. Евродепутатът подчерта, че България полага огромни усилия по темата на всяка среща и всеки формат на европейските институции. \r\nИван ЛАЗАРОВ", "date": "2018.02.28", "title": "Андрей Ковачев, ГЕРБ/ЕНП: На Балканите не трябва да показваме кой е по-велик, а да работим за това границите да станат символични"}
{"url": "http://www.focus-news.net/news/2018/02/28/2494426/uslozhnena-ostava-zimnata-obstanovka-v-nyakoi-chasti-na-stranata-obzor.html", "text": "Трети ден продължава борбата със снега в много райони на страната. Най-тежка остава обстановката в Източна България. В 22 области бе обявен жълт код за ниски температури, а снежната покривка на места достигна 1 метър. В над 1000 училища и днес не се проведоха учебни занятия. Екипите на МВР в цялата страна са се отзовали на множество сигнали за оказване помощ на закъсали автомобили, осигуряване на достъп до болнични заведения на хора, които се нуждаят от лекарска помощ, както и за обезопасяване на публични места и обществени сгради. Близо 1 500 машини почистват републиканските пътища. Заради силен снеговалеж, бурен вятър и снегонавявания временно е спряно движението по АМ „Тракия“ в участъка от Ямбол - Бургас. За кратко през деня бе ограничен и трафикът по АМ „Хемус“ в участъка Варна – Шумен, поради обилен снеговалеж и снегонавявания. Усложнената метеорологична обстановка в Североизточна България наложи и спиране на движението на някои пътнически влакове. Във Варненско бедствено положение бе обявено в община Аксаково.  Причината е създалата се усложнена метеорологична обстановка в резултат от силния вятър, снегонавяване, намалена видимост, ниски температури и обледявания на територията на общината. Прекъснат е транспортният достъп, образувани са снежни преспи на пътищата и улиците, възпрепятстващи движението на обществения транспорт. Поради влошените метеорологични условия пътят Аксаковска панорама – Кичево е затворен за движение, а по останалите пътни артерии от републиканската пътна мрежа, свързващи населените места на община Аксаково, движението е силно затруднено. Около 20 см е новата снежна покривка в община Провадия, има и навявания. Пътят Кривня- Равна – Неново през днешния ден остана затворен. Усложнена бе обстановката и на територията на община Бяла заради снеговалеж и навявания. Там няма населени места с прекъснато водоподаване, но заради сложната метеорологична обстановка е имало проблем с електрозахранването в един от жилищните квартали в Бяла. Осигурен е достъп до всички населени места в община Долни чифлик. Обстановката на територията на община Ветрино е нормална при зимни условия. Проблеми с електрозахранването има в село Красимир, община Дългопол. Във Варна основните улици и булеварди са почистени и движението в града се осъществява при зимни условия. Няколко полета от и до Варна бяха отменени от авиокомпаниите заради усложнената метеорологична обстановка. Заради силния вятър всички портове и канали на пристанище Варна бяха затворени за маневриране. Следващите два дни ще бъдат неучебни за всички училища от областта. Апелът към шофьорите е да не предприемат пътуване в областта, както и в Североизточна България и Бургаска област, ако това не е наложително. В късните следобедни часове снеговалежът във Варна спря, а вятърът започна да утихва.Общинската пътна мрежа в цялата област Добрич е непроходима. Със заповед на министъра на образованието и науката 1 и 2 март ще бъдат неучебни за всички осем общини в Добричка област. Дежурните от Общинските съвети за сигурност в цялата област информират, че общинската пътна мрежа е непроходима. Затворени за движение за всички превозни средства са второкласните и третокласни пътища от републиканската пътна мрежа, както и участъка от първокласния път I-9 Дуранкулак – Кранево. Единствено се допуска движение на МПС до 3,5 т по направлението Добрич – Варна, информират от Областно пътно управление. Затворени за движение са пътищата: II-71 Албена - Добрич – Силистра, III-207 Жегларци – Тервел – Честименско, III-293 Добрич – Крушари, III-296 Генерал Тошево – Каварна, III-2075 Орляк – Зърнево, III-2077 Честименско – Каблешково –Шумен, III-2702 Ген.Киселово – Одринци, III-2903 Ген. Тошево – Росица, III-2904 Кардам – Дуранкулак, III-2932 Крушари – Росица, III-7005 Добрич – Житница – Балик, III-7102 Тервел – Ангеларий, III-7103 Оногур – Крушари, III-7106 Карапелит – Кочмар, III-9002 Ген. Тошево – Царичино, III-9701 Добрич – Сърнино, II-29 Добрич – Ген. Тошево, II-27 Балчик – Добрич. Все още има нарушено водоподаване в селата Поручик Чунчево, Хаджи Димитър, Камен бряг, Раковски и Българево в Община Каварна и в селата Горун, Тюленово в Община Шабла. Ток все още няма в две села на територията на Община Каварна – Българево и Топола. От ОД на МВР информират, че няма пътнотранспортни произшествия. От РД ПБЗН съобщават, че има подадени сигнали за закъсали автомобили, на които се оказва техническа помощ. Областният управител и председател на Щаба за изпълнение на Областния план за защита при бедствия апелира да не се предприемат пътувания, ако не са наложителни и да се спазват мерките за безопасност и указанията на служителите на реда. Снеговалежът е незначителен в Добрич, вятърът отслабна, температурата е минус 11 градуса. На територията на област Бургас няма информация за бедстващи граждани, но обстановката през целия ден бе тежка. По АМ \"Тракия\" участъкът Карнобат-Бургас е затворен за всички МПС в двете посоки. Участък Зимница – Карнобат е затворен за всички МПС в двете посоки.  Петолъчката- Бургас – затворен за автомобили над 12 тона.  Път 3-6009 Миролюбиво - Каблешково затворен за всички МПС. Ограничено е движението за МПС над 12 т през Ришки проход поради обилен снеговалеж. Дюлински проход е затворен за всички МПС. Айтоски проход (Айтос- Руен- Провадия) забранен за превозни средства над 12 т. Временно е ограничено движението на всички МПС по път III-908 Варовник – Вълчаново ханче поради обилен снеговалеж, силен вятър и снегонавявания. Път III-795 Вълчаново ханче - Малина е затворен за всички МПС поради обилен снеговалеж, силен вятър и снегонавявания. Временно е ограничено движението на всички МПС по път III-539 Дюлино - Русокастро поради обилен снеговалеж, силен вятър и снегонавявания. Път I-9 Обзор-Слънчев бряг затворен за движение за всички МПС. Ограничено е движението за всички МПС по път III-6009 Каблешково - Ахелой поради снегонавявания и лоша видимост. Ограничено е движението за всички МПС по път I-9 Несебър - Равда поради снегонавявания и лоша видимост. Временно движението по път III-906 в участъка Каблешково – Бургас е ограничено за всички МПС поради обилен снеговалеж, силен вятър и снегонавявания. Временно движението по път I-9 Поморие – Слънчев бряг е ограничено за всички МПС поради обилен снеговалеж, силен вятър и снегонавявания. В Община Малко Търново селата Граматиково, Калово, Визица, Заберново,  Евренозово няма ток. Ситуацията в община Малко Търново е динамична. Екипите на Електроразпределение \"Юг\" работят без прекъсване. Напълно възстановено е електроснабдяването в с. Звездец, в с. Близнак възстановяването на този етап е частично. От Дружеството имат готовност да монтират агрегати. Без ток е бургаският квартал Рудник и село Изворище. Няма ток и в айтоското село Дрянковец, поморийските села Козичино, Дъбник. След постъпили сигнали на телефон 112 за закъсали автомобили в затворени за движение пътни участъци в област Бургас, хората са били евакуирани. Обслужени са родилките и болните на хемодиализа. Утрешният ден ще бъде неучебен в общините Айтос, Бургас, Камено, Несебър и Средец. Четвъртък и петък ще бъдат неучебни дни за всички училища от общините Карнобат, Малко Търново, Поморие, Созопол и Сунгурларе.Всички пътища на територията на община Шумен са отворени за движение. Продължава работата на снегопочистващите фирми и в момента машините работят по вътрешните улици на селата. Във всички населени места има ток и вода. Проблем със зареждане на хляб и хранителни продукти има само в село Друмево, но не заради непроходими пътища, а поради авария на автомобила, с който стоката се транспортира. Независимо от тежките зимни условия от фирмата „Пътнически автотранспорт“ съобщават, че градският транспорт ще продължи да обслужва нормално линиите в града и към селата. \r\nЦялата налична техника на фирмите, пригодена за почистване на сняг, е навън от два часа тази нощ, обясни зам.-кметът Боян Тодоров. Към момента основните улици и булеварди в Шумен са проходими. Продължава почистването и в кварталите. Няма информация за закъсали шофьори и бедстващи хора на територията на общината. Ситуацията обаче продължава да бъде тежка и от администрацията отново призовават да се пътува само ако е неотложно. Обстановката в област Русе се успокоява и движението по Дунав мост бе възстановено.. Няма селища, които да имат нарушено електроснабдяване или водоснабдяване. Пътят за София бе обработен и тежкотоварните автомобили над 12 тона бяха пуснати. Румънската страна също отвори трафика към Букурещ, така че и движението по Дунав мост бе възстановено. Някои общини все още има затруднен достъп, но машините работят в непрекъснат режим. По последна информация бедственото положение в общините Борово и Сливо поле все още е в сила, но достъпът до всички населени места е осигурен. Затворени са участъци от републиканската пътна мрежа на територията на област Разград. Голяма част от пътните направления в областта са затворени или ограничени. Откъснати населени места и селища с прекъснато електозахранване и водоснабдяване няма. Със заповед на кмета на Община Разград д-р Валентин Василев за днес бе обявена ваканция за учащите на територията на общината. От Общината информираха, че към този момент няма основания за обявяване на бедствено положение.Усложнена продължава да е зимната обстановка във Великотърновска област, сходно е положението в Габровско. Най-сериозни проблеми има в Свищовско, където снежната покривка вече достига 69 см. Там временно е ограничено движението за МПС над 12 т по път гара Бяла – Вардим поради обилен снеговалеж, силен вятър и снегонавявания. Ограничено е движението и по път Алеково – Козловец, както и по път Павел – Совата за МПС над 12 тона, поради снегонавяване и нулева видимост. В останалата част то областта няма допълнително въведени ограничения. Пътните настилки са заснежени и заледени, но се почистват и опесъчават. И днес остава забраната за тежкотоварни автомобили над 12 тона по направление Русе. По настояване на кмета на община Свищов Генчо Генчев, министърът на образованието и науката Красимир Вълчев издаде заповед, с която определи 1 и 2 март 2018 година като неучебни дни, за учениците от всички училища на територията на общината. 35 сантиметра достига снежната покривка в община Велико Търново. Пътната мрежа е проходима при зимни условия. 20 машини работят по улиците на града. Оперативен щаб следи обстановката в реално време и държи постоянна връзка с фирмите по зимна поддръжка. 70 служители на ОП „Зелени системи“ работят по разчистването на тротоари, стълбища и обществени пространства, входове на училища, детски градини, здравни и социални заведения. В общината няма затворени пътища, нито населени места без ток и вода. 26 машини обработваха пътните настилки на територията на област Габрово през изминалото денонощие. В региона няма допълнително въведени ограничения. Въпреки това обстановката и тук остава усложнена. Настилките навсякъде са заснежени, обработват се срещу заледявания и се опесъчават. Прохода Шипка е отоврен за движение. Там обаче остава в сила ограничение за МПС за превоз на товари, с технически допустима максимална маса над 12 тона. И днес автобусите от Габрово към Варна и Свищов бяха спрени. Височината на снежната покривка в централна градска част е 40-45 см.През нощта снежната покривка  в Сливенско достигна повече от 60-70 см в планинската част и около 25-30 в равнината. До 1 метър достигна снежната покривка в Котел. Образувани са снегонавявания по пътя Бинкос-Твърдица. Заради зимната обстановка остават наложените ограничения за движение на товарни камиони над 12 тона в участъка Гурко-Нова Загора и през Котленския проход /от пътен възел \"Петолъчката\" до границата на Сливенска с Търговищка област/. Забрана за движение на товарни автомобили над 12 тона е въведена и за сливенския участък на главния път І-6 от Бургас за София. Пътищата от републиканската мрежа  на територията на Сливенска област са проходими при зимни условия. Няма населени места без ток и вода. Приключи обработката по проходимостта в района на м. Рамануша и улиците в селата Горно Александрово, Блатец, Калояново, Тополчане, Мечкарево, Чинтулово, Гавраилово, Селиминово, Стара река, Средорек. Това е станало с допълнително привлечена техника, съобщиха от Община Сливен. В раната утрин предстои ръчно осоляване на недостъпните за обработка с техника места. Поради силния вятър и образувалите се преспи в отсечката с.Чинтулово – с. Гавраилово многократно е оказана помощ на закъсали автомобили и е изпратена допълнителна техника за обработка на пътното платно. Машините за почистване и осоляване ще продължат работа и в тъмната част на денонощието. 31 училища  в Сливенска област бяха затворени днес. Сравнително спокойна е обстановката в Област Благоевград, въпреки валежите от сняг през деня. Пътищата в региона са проходими при зимни условия. Пътните настилки са мокри и хлъзгави, на места заледени и заснежени, но се почистват и обработват периодично. Проходът „Предел“ е отворен за движението на всички видове моторни превозни средства. От 19.35 часа на 25 февруари е въведено ограничени за движението на ТИР-ове над 12 тона с ремаркета и полуремаркета по второкласен път – 84 Разлог – Велинград. С прекъснато електричество е село Пирин, поради авария. Екипи на ЧЕЗ работят по нейното отстраняване. Движението през граничните пунктове на територията на област Благоевград се извършва без проблеми и без въведени ограничения за движението.Пътищата в Северозападна България на територията на трите области – Враца, Монтана и Видин са заснежени, обработени и проходими при зимни условия.  Няма ограничения за преминаването на тежкотоварните камиони по главен път Е 79 на територията на трите области. Проходим е пътят през прохода Петрохан, там пътят също е заснежен и обработен. През прохода остава забраната за преминаване на тежкотоварни автомобили над 12 тона. На територията на трите области няма населени места без електрозахранване и  водоподаване. В област Монтана няма затворени пътни участъци от републиканската пътна мрежа. Във Видинска област все още остава затворен пътя Шишенци- Кула, както и пътя  Раброво до разклона за с.Бориловец , временно е ограничено движението и по пътя Церова вода – Раковица.Зимната обстановка в Кюстендил се нормализира. На територията на Кюстендилска област няма бедстващи хора, блокирани заради снега населени места. Навсякъде има електрозахранване и водоподаване. Фирмите за поддържане на републиканската и общинските пътни мрежи продължават работа. Между 10 и 15 сантиметра е новата снежна покривка в Кюстендил, след валежите през нощта и тази сутрин. Продължава почистването на улиците и на общинските пътища в Кюстендил. Почистени са основните пътни артерии, както и междуселските общински пътища. Предстои да се извърши опесъчаване. В оперативния център са получени два сигнала. Единият е за непочистен път до село Буново, което е затруднило придвижването на училищен автобус, насочена е била техника която да почисти пътя. Вторият сигнал е за липса на вода на адрес на улица „Раковска”. Този сигнал е подаден към ВиК дружеството в града. Снощи линейка е закъсала в снега по пътя за град Рила, наложила се е намеса на екип на противопожарната служба, който да освободи специализирания автомобил. Линейката е била повикана заради мъж, получи инсулт. Пациентът е транспортиран до болницата в Благоевград. До обяд беше въведено ограничение за движението на товарни автомобили над 12 тона по пътя Кюстендил – ГКПП – „Гюешево”. Причината е прекратеното пропускате на тежкотоварни автомобили през македонската граница на пункта „Деве баир” заради усложнена зимна обстановка в района на Крива Паланка. В Дупница фирмите работят по почистване на пътищата и пешеходните зони. Имало е нови навявания от преспи по пътя между селата Яхиново и Крайници. В училището в село Крайници учебните часове са били намалени на 20 минути заради липсата на ток. Детската градина не работи.   Учениците от Бобов дол са в двудневна ваканция заради лошото време. Обявената двудневна ваканция е в правомощията на общинския кмет, издадена е заповед за прекратяване на учебните занятия до 1 март, включително. Причината е влошената метеорологична обстановка. Във ваканция са възпитаниците на Средно училище „Христо Ботев”, Основно училище „Никола Вапцаров”  и Професионалната гимназия в града.Проходими при зимни условия са пътищата в област Пазарджик. Слаб сняг вали само по високите планински части.  Няма получени сигнали за бедстващи автомобили или затворени пътища.  От Областно пътно управление – Пазарджик съобщиха, че пътните настилки са заснежени и хлъзгави, по високите и усойни места на Родопите и Средногорието – заледени, но обработени и опесъчени.  Затворен за товарни автомобили над 12 тона с ремаркета и полуремаркета  е пътят Белово-Юндола.  Временно движението по пътя Разлог – Велинград е ограничено за МПС над 12 тона поради снегопочистване, както и по направлението  Пещера – Батак – Доспат. Там всички останали МПС задължителни трябва да са с вериги. 60 снегопочистващи машини са на терен на територията на област Пазарджик. 17 от тези машини чистят и обработват настилката по АМ „Тракия“. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.Нормална за зимни условия е обстановката в област Смолян. Снежната покривка, натрупана през нощта достига около 60 см на места в Родопите. Няма затворени пътища в областта. Не са получавани сигнали за населени места без електрозахранване и водоснабдяване, както и за бедстващи хора. Пътищата са проходими при зимни условия. Няма затворени пътища от републиканската пътна мрежа. Остава в сила забраната за движение на товарни автомобили над 12 тона и с ремаркета и полуремаркета през прохода Превала, както и по направленията Батак – Доспат и Гоце Делчев – Доспат – Девин. По пътя Рожен – Лъки и Момчиловци – местност „Момина вода“ остава ограничението за движение с вериги, както и за товарните автомобили, които трябва да са под 12 тона и без ремаркета и полуремаркета. През деня не са поучавани сигнали за инциденти по пътищата в областта, както и за закъсали автомобили. Въпреки усложнената зимна обстановка на територията на София, няма блокирани основни пътни артерии.  Във всички 24 района на Столична община са обработени улици и булеварди, по които се движи градския транспорт, опасни и стръмни участъци, общински пътища, Южната дъга на околовръстен път, както и основни улици в квартали. Извършена е обработка тип „ветрило” с помощта на няколко снегорина едновременно на трасето на бул.”България”. На терен работят 138 снегопочистващи машини. Шест екипи на дирекция „Аварийна помощ и превенция” подпомагат на терен дейностите и заедно с екипи на Пътна полиция съдействат за организацията на движение. В двата кризисни центъра на Столична община са настанени 182 души, останали без дом. Центровете са отворени 24 часа и в тях нуждаещите се получават подслон и храна. Няма данни за проблеми с електрозахранването или бедстващи хора. По данни на НИМХ през нощта облачността ще намалее, а утре на много места ще е предимно слънчево. В следобедните часове от запад отново ще се заоблачи и привечер на места в западните райони ще превали сняг. Вятърът ще отслабне , ще е слаб до умерен от запад-югозапад. Сутринта ще е студено с минимални температури предимно между минус 10° и минус 15°, в отделни райони и по-ниски. Максималните температури ще са между минус 5° и 0°, в крайните югозападни райони до 3°. Жълт код за ниски температури е в сила за цялата страна.", "date": "2018.02.28", "title": "Усложнена остава зимната обстановка в някои части на страната (ОБЗОР)"}
{"url": "http://www.focus-news.net/news/2018/02/28/2494427/api-vazstanoveno-e-dvizhenieto-na-motorni-prevozni-sredstva-do-35-t-po-pat-ii-49-kubrat-staro-selo.html", "text": "Възстановено е движението на моторни превозни средства до 3.5 т по път II-49 Кубрат - Старо село. Това съобщиха от пресцентъра на Агенция \"Пътна инфраструктура\".", "date": "2018.02.28", "title": "АПИ: Възстановено е движението на моторни превозни средства до 3.5 т по път II-49 Кубрат - Старо село"}
{"url": "http://www.focus-news.net/news/2018/02/28/2494431/pazardzhik-detsa-izrabotiha-martenichki-v-art-atelieto-na-tsentara-za-obshtestvena-podkrepa-vav-velingrad.html", "text": "Децата, които участваха в арт-ателието на Центъра за обществена подкрепа във Велинград, изработиха традиционни български мартенички, съобщи за Радио „Фокус“ – Пазарджик Бояна Кирилова, експерт в общинската администрация. С помощта на психолозите Елена Цокова и Георги Божанов те направиха и интересни сувенири по случай Баба Марта. Изработените мартенички и тематични изделия ще бъдат подарени на децата, посещаващи Дневния център за деца и младежи с увреждания „Надежда“ в курорта.\r\nАлбена ЖИЛЕКОВА", "date": "2018.02.28", "title": "Пазарджик: Деца изработиха мартенички в арт-ателието на Центъра за обществена подкрепа във Велинград"}
{"url": "http://www.focus-news.net/news/2018/02/28/2494430/plovdiv-obshtogradsko-sabranie-i-kontsert-pod-nadslov-podvig-i-slava-shte-se-provedat-v-grada-po-povod-140-godini-ot-osvobozhdenieto-na-balgariya.html", "text": "Общоградско събрание и концерт под надслов „Подвиг и слава“ ще се проведат в Пловдив по повод 140 години от Освобождението на България. Това съобщиха за Радио „Фокус“ – Пловдив организаторите от Общински комитет „Васил Левски“ в Пловдив. Проявите ще бъдат на 2 март в салона на читалище „Христо Ботев“ и са част от програмата в месеца под надслов „Подвиг и слава“ в града. За датата 2-ри март са предвидени още три събития. Първото започва в 13.00 часа в НЧ „Димитър Благоев“, където ще се проведе инициативата „Освободителите“ на Младежкия клуб за активен живот. От 14.00 часа в читалище „Иван Вазов“ в кв. „Коматево“ ще се състои прожекция на филма „Тя беше родена свободна“ за баба Тонка Обретенова. От 17.00 часа в НЧ „Пейо К. Яворов“ в Пловдив ще се състои рецитал „Ботев и неговото свято слово“.\r\nКулминацията на събитията е на 3-ти март, когато от 11.00 часа ще се състои Общоградски митинг по случай Освобождението на България до Паметника на руските освободители на Бунарджика. Програмата в месеца под надслов „Подвиг и слава“ приключва на 12 март в Народна библиотека „Иван Вазов“, където ще бъдат отчетени резултатите от обявените ученически конкурс по случай датата 3-ти март.\r\nМесецът под надслов „Подвиг и слава“ се провежда в Пловдив по повод три исторически годишнини – 140 години от Освобождението на България от турско робство, 145 години от обесването на Васил Левски и 170 години от рождението на поета-революционер Христо Ботев. Събитията започнаха на 13 февруари.\r\nТони МИХАЙЛОВ", "date": "2018.02.28", "title": "Пловдив: Общоградско събрание и концерт под надслов „Подвиг и слава“ ще се проведат в града по повод 140 години от Освобождението на България"}
{"url": "http://www.focus-news.net/news/2018/02/28/2494428/varna-25-godishen-frantsuzin-tragnal-na-pateshestvie-iz-evropa-s-velosipeda-si-nameri-spasitelen-pristan-ot-studa-v-devnya.html", "text": "25-годишен французин, тръгнал на пътешествие из Европа с велосипеда си, намери спасителен пристан от студа в Девня. Това съобщиха от Община Девня. На 14 октомври м.г. младият режисьор Александър Хагенмюлер предприема самостоятелен велопоход из Стария континент, за да снима документален филм. Минава през десет държави, преди да стигне до България.\r\nВъв вторник, 27 февруари, той тръгнал от Варна за Сливен, но по пътя осъзнал, че зимата в България не е като на други географски ширини. Премръзнал, французинът с немска фамилия се озовал с колелото си в Девня и потърсил убежище в местен автосервиз. Майсторите го приютили, нагостили го със суджук, ябълки и червено вино, след което се обадили на заместник-кмета Донка Йорданова, за да съобщят за странния гост.\r\nОт Община Девня своевременно осигуриха подслон и храна на бедстващия пътешественик, а кметът Свилен Шитов се запозна лично с госта и му предложи да остане в Девня до 3 март, за да се включи в общоградското честване по повод 140 години Свободна България. Александър откликна на поканата и благодари на кмета и местната общественост за гостоприемството и топлото отношение. „Първоначално много се притесних от тази среща. Бях с мръсни дрехи и в ужасен вид, но кметът ме посрещна радушно, здрависа се с мен и ме накара да се почувствам специален“, сподели Александър.\r\nАлександър е роден в Страсбург и преди година завършва „Културен и арт мениджмънт“ в Университета в Ла Рошел. Казва, че като режисьор иска да покаже общуването на един велосипедист с хора от различни култури и носители на различен манталитет.\r\nСнощи група девненци решиха да изненадат чужденеца и да го изкарат от приюта, в който е временно настанен. Те го разведоха до Вълшебния извор и му показаха река Девненска, след което отседнаха в местно барче. На по бира Александър бе запознат с древната история на града, прочете очерк на английски за неговото минало и настояще и получи подарък. Днес гостът разгледа експозициите в Музея на мозайките, които ще влязат в неговия филм. Едночасовата лента наесен ще гледат посетителите на различни по тематика фестивали, както и аудиториите на средни и висши училища във Франция.", "date": "2018.02.28", "title": "Варна: 25-годишен французин, тръгнал на пътешествие из Европа с велосипеда си, намери спасителен пристан от студа в Девня"}
{"url": "http://www.focus-news.net/news/2018/02/28/2494429/parlamentat-othvarli-iskaneto-za-izslushvane-na-premiera-boyko-borisov-za-chez-bsp-vnesoha-predlozhenie-za-anketna-komisiya-obzor.html", "text": "Парламентът отхвърли искането за изслушване на премиера Бойко Борисов за ЧЕЗ, БСП внесоха предложение за анкетна комисия. Още от сутринта темата за дебат между управляващи и опозиция бе сделката за продажбата на ЧЕЗ. От опозицията в лицето на БСП поискаха премиерът Бойко Борисов да бъде изслушан в Народното събрание по сделката с ЧЕЗ. Заместник-председателят на ПГ на „БСП за България“ Драгомир Стойнев заяви, че премиерът трябва да отговори кой ще гони до дупка и кой клати правителството, на което председателят на Правна комисия и депутат от ГЕРБ Данаил Кирилов призова БСП да погледнат себе си, да се запитат и тогава отговорите ще бъдат налице.  Кирилов обясни, че на съвместно заседание на Комисията по енергетика и тази по контрол над службите ще бъдат изслушани компетентните институции по сделката за ЧЕЗ. В крайна сметка депутатите отхвърлиха предложението на БСП с 82 гласа „за“, 98 – „против“ и 10 „въздържал се“. \r\nСлед това от ПГ на „БСП за България“ внесоха в деловодството на парламента проекторешение с 60 подписа искане за създаване на Анкетна комисия по сделката с ЧЕЗ, каквото намерение изразиха вчера. Заместник-председателят на ПГ на „БСП за България“ Жельо Бойчев обяви, че заедно със своите колеги е посетил секретното деловодство на НС, за да видят каква информация и документи е предоставил премиерът Бойко Борисов по сделката за ЧЕЗ. „Това, което видяхме там, е поредната подигравка на министър-председателя Борисов към всички нас. Беше ни предоставен един хвърчащ лист, без никакъв подпис, без никакъв печат с информация, която няма никакво основание да бъде класифицирана. Настояваме това да бъде предоставено и разсекретено, за да може да бъде ползвано утре на заседанието на Комисията по енергетика, за да има смисъл от това изслушване“, каза Бойчев. Той настоя на същото заседание на комисията да бъде поканено ръководството на Българската банка за развитие, да обясни защо е излъгала, че няма никакво отношение към покупко-продажбата на ЧЕЗ. По думите му след като Българската банка за развитие стои зад купувача на ЧЕЗ, правителството на Бойко Борисов стои зад Гинка Върбакова. \r\nПредседателят на енергийната комисия Делян Добрев коментира искането на БСП за комисия и посочи, че няма нужда да се правят извънредни анкетни комисии в Народното събрание, защото си има постоянно действащи, които се занимават с темата.  Според него няма смисъл от извънредна комисия, тъй като това ще означава само допълнителни разходи за Народното събрание. Добрев заяви, че на съвместното заседание на Комисиите по енергетика и за контрол над службите е поканена и Гинка Върбакова. Във връзка с искането на БСП да бъде поканена Българската банка за развитие, Добрев заяви: „Притеснението ни да каним банки е, че по този начин в известен смисъл нарушаваме и класифицирания документ от Министерски съвет, защото показваме кои са банките. Ако БСП са толкова сигурни, че няма нищо секретно в документа - нека да го оповестят те, да кажат кои са банките, да поканят и трите банки, изброени в документа и тогава можем да ги поканим в комисия“. \r\nНесъстоялото се изслушване на премиера в парламента по сделката с ЧЕЗ коментира и  президентът Румен Радев. „Видяхте, че тази сутрин никой не уважи искането на парламента за изслушване. Чух даже и закани към някакви гадове. Според мен в скандала с продажбата на ЧЕЗ жертвата не е властта. Жертвата сме ние – абонатите на електроразпределителните дружества, българските граждани. Затова и държим да знаем как така тази фирма без история и капацитет получава такива големи банкови гаранции“, коментира Радев и попита кои са банките и какви са най-вече механизмите за финансиране и получила ли е тази фирма политическа подкрепа, за да бъдат банките толкова щедри към нея. Държавният глава каза, че би поканил чешкия президент на разговори за ЧЕЗ, но обърна внимание, че отговорността остава на България.  Радев допълни, че би свикал КСНС по обща тема за енергетиката. \r\nДеница КИТАНОВА", "date": "2018.02.28", "title": "Парламентът отхвърли искането за изслушване на премиера Бойко Борисов за ЧЕЗ - БСП внесоха предложение за анкетна комисия (ОБЗОР)"}
{"url": "http://www.focus-news.net/news/2018/02/28/2494395/radio-svobodna-evropa-makedoniya-zhan-klod-yunker-predupredi-bosnenskite-lideri-sreshtu-opasnostite-na-natsionalizma.html", "text": "Председателят на Европейската комисия Жан-Клод Юнкер призова лидерите на Босна и Херцеговина да преодолеят различията си, ако искат страната да се присъедини към Европейския съюз, предава   „Радио Свободна Европа“    в своята македонска редакция.\r\n\"Национализмът е отрова и противоречи на европейските ценности\", заяви Юнкер пред босненския парламент в Сараево. Босна кандидатства за членство в ЕС преди 18 месеца, но процесът на реформи изостава заради  политическите спорове сред лидерите на страната. \"Необходими са съвместни усилия една държава да стане член\", заяви  Юнкер пред депутатите. \"Когато има различия, това води до парализа, което води до закъснения\", каза Юнкер.\r\nТой получи въпросник от босненските депутати относно готовността на страната да влезе в Съюза. Босненските власти се надяват страната им да получи статут на страна кандидат за членство в ЕС по-късно тази година. Виктор Турмаков", "date": "2018.02.28", "title": "„Радио Свободна Европа“ (Македония): Жан-Клод Юнкер предупреди босненските лидери срещу опасностите на национализма"}
{"url": "http://www.focus-news.net/news/2018/02/28/2494425/reuters-sadat-v-turtsiya-dobavi-pet-godini-kam-dozhivotnata-prisada-na-zatvoren-zhurnalist.html", "text": "Съдът в Турция добави пет години към присъдата на известния журналист Ахмет Алтън по обвинения за тероризъм. Преди две седмици той бе осъден на доживотен затвор, предава  Reuters.\r\nАлтън, брат му и четирима други журналисти бяха осъдени този месец, че са съучаствали за опита за преврат през 2016 г. в страната – обвинения, които те отричат. Братята Алтън са обвинени, че са предавали тайни послания по телевизионно предаване ден преди преврата. Присъдата предизвика критика от правозащитните организации по света и от ООН. \r\nВ сряда съдът осъди Алтън на още пет години по обвинения свързани със статия, публикувана преди време в частна медия. Съдът отсъди, че езикът, който е използвал, за да опише  конфликта с кюрдите в югоизточната част на страната е изобразявал обявената от Анкара за терористична организация ПКК за невинна. Съдът смята, че въпросната статия е обида към президента на страната Реджеп Тайип Ердоган, което според турското законодателство е обида.  Виктор Турмаков", "date": "2018.02.28", "title": "Reuters: Съдът в Турция добави пет години към доживотната присъда на затворен журналист"}
{"url": "http://www.focus-news.net/news/2018/02/28/2494404/alsat-m-makedoniya-kosovo-tryabva-da-izvarshi-rabota-po-patya-kam-es.html", "text": "Председателят на Европейската комисия Жан-Клод Юнкер призова косовските власти да работят по пътя към ЕС, а депутатите на страната да ратифицират споразумението за демаркация на границите с Черна гора, предава македонската медия  “Алсат-М“.\r\nТой изрази задоволство, че заедно с върховния представител за външната политика и сигурността на ЕС Федерика Могерини и с еврокомисаря по разширяването Йоханес Хан, именно в Прищина завършва обиколката си на Балканите.\r\n„Нашата публикувана стратегия обхваща целия регион на Западните Балкани. Европейските ценности и правовата държава трябва да бъдат крайъгълният камък. По този начин косоварите ще намерят по-сигурно бъдеще в Европа. Важно е вашият парламент да гласува за демокрацията  с Черна гора възможно най-скоро. Това е неизбежна ключова стъпка към либерализиране на визовия режим“, заяви Юнкер на съвместна пресконференция с президента на Косово Хашим Тачи.\r\nТой също така посъветва властите в Косово да се борят по-енергично срещу  престъпността и корупцията. Виктор Турмаков", "date": "2018.02.28", "title": "„Алсат-М“ (Македония): Косово трябва да извърши работа по пътя към ЕС"}
{"url": "http://www.focus-news.net/news/2018/02/28/2494436/aleksandar-vuchich-do-2023-godina-shte-zavarshim-metroto-i-kabinkoviya-lift-v-belgrad.html", "text": "„Запомнете, през 2020 година започваме изграждането на метро, имаме нужда от две или три години, за да го завършим. Както и кабинков лифт на Калемегдан. Също до края на 2023 година трябва да завършим цялата канализация на Белград. Тогава ще може да кажем, че сме град. Искаме да отделяме еднакво внимание на всяка част от Белград“, заяви президентът на Сърбия Александър Вучич на заключителният конгрес на листата „Александър Вучич – Защото обичаме Белград“, цитиран от електронното издание на белградския вестник „Политика“.\r\nВ обръщение пред препълнената зала „Александър Николич“ (\"Пионир\"), Вучич помоли привържениците си да агитират приятелите и роднините си, защото, както изтъкна той, всеки глас е важен. „Не искам да се хвалим с 10,20 или 30 процента. Нашата цел на изборите в неделя е да имаме абсолютно мнозинство в градския парламент, което ще ни позволи да покажем своята храброст. Изборите ще са трудни и непредвидими, но те винаги са трудни за онези, които печелят... Много е важно да победим убедително, по-убедително, отколкото мечтаем и очакваме“.\r\nПревод и редакция:", "date": "2018.02.28", "title": "Александър Вучич: До 2023 година ще завършим метрото и кабинковия лифт в Белград"}
{"url": "http://www.focus-news.net/news/2018/02/28/2494435/bloomberg-prezidentat-na-afganistan-predlozhi-politichesko-priznanie-na-talibanite.html", "text": "Президентът на Афганистан Ашраф Гани представи най-всеобхватния мирен план на талибаните, в опит да ги привлече на масата за преговори и да сложи край на 17-годишната война в страната, предава Bloomberg, като уточнява, че САЩ са дали сигнали, че подкрепят този ход.\r\nГани е заявил пред делегатите на мирна конференция в столицата Кабул, проведена в сряда, че ще признае талибаните за политическа група и ще инициира разговори, ако те се съгласят на примирие. Освен това той е предложил ревизия на афганистанската конституция, като начин за изграждане на доверие между двете страни. Афганистанският държавен глава е обещал, че ще освободи талибаните от затворите, ще премахне международните санкции срещу групировката и ще им помогне с издаването на паспорти и визи.\r\nСпоред думите на афганистанския президент, неговата администрация ще се погрижи за „сигурността на всички афганистанци, включително тези, които сключат мир и се присъединят към правителството“.\r\nBloomberg коментира, че инициативата на Гани спрямо талибаните идва, след като групировката наскоро призова САЩ да се включат към мирните преговори. По-рано този месец от Кабул са отхвърлили изненадващата увертюра, като са настояли, че бунтовниците, които контролират около половината от територията на страната, трябва първо да се съгласят на примирие, а след това да искат преговори с правителството на Афганистан.\r\nСлед кървавите нападения в азиатската страна през януари, президентът на САЩ Доналд Тръмп също е отхвърлил възможността за провеждане на директни преговори с талибаните, но сега САЩ изглежда са променили позицията си, пишат от американската агенция.\r\n„Присъединяваме се към правителството на Афганистан и международната общност в призива към Талибаните да се включат в мирните преговори с афганистанското правителство и да участват в политическия живот на страната“, е заявил говорителят на Държавния департамент Хедър Науърт в сряда. „Талибаните носят отговорността за прекратяването на тяхната кървава кампания и трябва да демонстрират, че са готови за мирни преговори с избраното правителство на Афганистан.\r\nПревод и редакция:", "date": "2018.02.28", "title": "Bloomberg: Президентът на Афганистан предложи  политическо признание на талибаните"}
{"url": "http://www.focus-news.net/news/2018/02/28/2494433/posolstvoto-na-republika-azerbaydzhan-privezhda-otgovor-na-pozitsiyata-na-erevan-za-sabitiyata-v-sumgait-prez-1988-godina.html", "text": "Във връзка с позиция на Посолството на Република Армения за събитията в Ходжали от 25-26 февруари 1992 г., Посолството на Република Азербайджан в София предостави на Агенция \"Фокус\" Съвместно изявление на Министерството на външните работи и Генералната прокуратура на Република Азербайджан във връзка с безредиците в Сумгаит от 1988 г. \r\nОт дипломатическата мисия на Баку в София изразяват увереност, че Ереван \"води кампания, необоснованa с никакви достоверни факти, за да отвлече вниманието на международната общност от геноцида в Ходжали и да скрие истината за безредиците в Сумгаит, за които са виновни сами\".\r\nВ приведения текст се подчертава, че резултатите от проведено разследване показват, че събитията в Сумгаит са \"предварително организирана провокация, извършена от бившия Комитет за държавна сигурност на СССР и арменските националисти\". В приложеното съвместно заявление на Министерството на външните работи и Генералната прокуратура на Република Азербайджан са представени доказателства, събрани в процеса на разследването. От тях - съгласно текста - става ясно, че \"етническите стълкновения от февруари 1988 г. са кулминация на преднамерени провокации\" от страна на Армения. \r\nВ заявлението се подчертава, че в Сумгаит \"никога не се е случвал етнически конфликт\" и към днешна дата Сумгаит, както и по-рано, е \"многонационален и многоконфесионален град\".\r\nОтносно събитията от 22 февруари 1988 г. в заявлението се посочва, че те са провокирани от \"арменски екстремисти и диверсанти\", които с действията си са допринесли за прерастването на мирен протест срещу убийството на двама азербайджански младежи в \"масови безредици\". По-натам в текста се представят резултатите от проведеното разследване, в резултат от което са издадени присъди срещу 93-ма души, един от които е осъден на смърт. Уточнява се, че само част от тях изтърпяват наказанията, а организаторите и инициаторите на събитията така и не са идентифицирани. \r\nПрез 2010 г. по нареждане на президента на Азербайджан Илхам Алиев разследването е подновено. Заключенията - според текста, са в подкрепа на тезата, че безредиците в Сумгаит са \"провокация срещу Азербайджан, организирана от арменските специални служби и Комитета за държавна сигурност на СССР.  Чрез тях \"арменските идеолози и открито подкрепящите ги представители на СССР\" аргументират с тях \"невъзможното съвместно живеене на арменци и азербайжданци\" с цел \"да осъществят пълното изгонване на азербайжданците от територията на Армения и да дискредитират Азербайджан\". \r\nЦелта на Комитета за държавна сигурност на СССР, съгласно разпространения текст, е била да \"засили напрежението в съветската периферия, да оправдае тежките репресивни методи и да демонстрира, че без силната централизирана съветска власт съветските републики няма да оцелеят сами\". Привежда се информация, съгласно която разположените в региона сили на МВР на СССР не са предприели никакви действия, за да бъде задържана под контрол ситуацията.", "date": "2018.02.28", "title": "Посолството на Република Азербайджан привежда отговор на позицията на Ереван за събитията в Сумгаит през 1988 година"}
{"url": "http://www.focus-news.net/news/2018/02/28/2494437/ria-novosti-uvolniha-ukrainski-sluzhitel-predpolozhil-che-zatvaryaneto-na-kinosalon-e-svarzano-s-nepopulyarnostta-na-filmite-na-ukrainski-ezik.html", "text": "Кметът на украинския град Днепър (бившия Днепропетровск) Борис Филатов уволни своята заместничка Светлана Епифанцева заради изказванията й относно украинския език, предава РИА Новости.\r\nКакто съобщава „Вести“, на 25 февруари Епифанцева е публикувала коментар във \"Фейсбук\", в който е съобщила за закриването на киносалон в града заради непопулярността на филмите на украински език. При това тя е споменала, че показването на руски филми е забранено. След това заместник-кметът е изтрила публикацията заради множеството оскърбления в коментарите.\r\nВ сряда, Филатов е споделил запис в социалните мрежи, в който се казва, че на Епифанцева е предложено да си подаде оставката „заради изказванията й относно статута на държавния език и нарушаване на етиката на държавен служител“.\r\nПо-късно Епифанцева е потвърдила уволнението си. Освен това, тя е публикувала скрийншот на преписката си с Филатов. В нея, кметът на града заявява, че „държавен служител от втора категория не може да има собствено мнение“.\r\nОт своя страна, кметът е отговорил в социалните мрежи с друг запис, свързан с уволнението на заместничката си. Той е подчертал, че служителят трябва да изказва своето мнение „в кухнята, а не на всеослушание“.\r\n„Такива като Епифанцева, почувствали се неприкосновени, не разбират, че публичните разсъждения на служител за статута на държавния език като минимум изправят едни срещу други жителите на града, а като максимум нарушават крехката стабилност в страната“, се казва в публикацията на кмета на Днепър.\r\nПревод и редакция:", "date": "2018.02.28", "title": "РИА Новости: Уволниха украински служител, предположил, че затварянето на киносалон е свързано с непопулярността на филмите на украински език"}
{"url": "http://www.focus-news.net/news/2018/02/28/2494432/ria-novosti-amerikanski-general-zayavi-che-rusiya-e-edinstvenata-zaplaha-za-sasht-i-prechi-na-vazdushnata-im-dominatsiya.html", "text": "САЩ смятат Русия за най-голямата заплаха, а Северна Корея за най-непредсказуемата страна, заяви началникът на Стратегическото командване на Въоръжените сили на САЩ генерал Джон Хайтън, предава РИА Новости.\r\n„Мисля, че Русия е най-голямата заплаха, просто, защото те реално са единствената заплаха за нашата страна в момента“, заяви Хайтън по време на конференция в американския щат Вирджиния. При това, той подчерта, че Северна Корея представлява най-голямата заплаха в краткосрочен план и че тя е опасна със своята непредсказуемост.\r\nСпоред неговите думи, САЩ разработват различни подходи към противниците си, към които отнесе и Китай.\r\n„Срещу (Северна) Корея използваме отбрана, срещу Русия и Китай – космическа и киберотбрана“, заяви Хайтън.\r\nРИА привежда думите на началника на американското Централно командване Джоузеф Вотел, изказани в доклад за комитета на американския Конгрес по Въоръжените сили по-рано в сряда. Американският военен е заявил, че Русия пречи на въздушната доминация на САЩ в Близкия Изток. Той е определил като най-големи заплахи за САЩ Иран, Русия и Китай, като последните, според мнението на генерала, могат да подкопаят водещите позиции на Вашингтон.\r\nРуската агенция припомня, че в средата на януари Пентагонът е обнародвал несекретните части на новата „Национална стратегия за отбрана“ – първият подобен документ за последните девет години. Като главни заплахи за американската сигурност в него са посочен и Китай, Русия, Северна Корея и Иран. Отбелязва се, че най-съществената заплаха за Съединените американски щати е ядреното оръжие на Русия. Вашингтон също обвини Москва, че финансира „дестабилизацията в киберпространството“.\r\nПревод и редакция:", "date": "2018.02.28", "title": "РИА Новости: Американски генерал заяви, че  Русия е единствената заплаха за САЩ и пречи на въздушната им доминация"}
{"url": "http://www.focus-news.net/news/2018/02/28/2494398/prof-nikolay-radulov-nyama-izpalnitelna-vlast-ili-pravitelstvo-koeto-po-edin-ili-drug-nachin-da-ne-mozhe-da-razvali-sdelkata-za-chez.html", "text": "Няма изпълнителна власт или правителство, което по един или друг начин да не може да развали сделката за ЧЕЗ. Това обясни в интервю за Радио \"Фокус\" проф. Николай Радулов, експерт по национална сигурност.  Той допълни, че ако евентуално тази сделка се осъществи, първото нещо, което ще се случи, е да се направи преоценка на възможностите на новите ръководители на компанията да работят с класифицирана информация. „Тогава ще се види дали ДАНС прави нещо или е послушен изпълнител на чужда воля и даже може и да не е правителствената. Въпреки всичко невъзможно е премиерът да няма информация за това, защото не е само ДАНС, има и разузнаване, има и ГДБОП и т.н. на които информацията и информационните им източници са преплетени, така че все някой би трябвало да подаде информацията. Междувременно отговорността на държавата е колективна, т.е. ничия и ние най-накрая ще трябва да плащаме, не дай Боже, високи сметки. Доказал го е това животът от последните 20-30 години: българинът започва да действа активно, чак когато му бръкнат в джоба“, коментира проф. Радулов. \r\nТой каза още, че сделката за ЧЕЗ е част от преразпределението на икономическото пространство в България, което взима за залог 3 млн. души, сигурността на страната и на правителството. Той допълни, че не за първи път съдбата на хората у нас е залог за нечие внезапно и феноменално забогатяване.", "date": "2018.02.28", "title": "Проф. Николай Радулов: Няма изпълнителна власт или правителство, което по един или друг начин да не може да развали сделката за ЧЕЗ"}
{"url": "http://www.focus-news.net/news/2018/02/28/2494434/protothema-zhan-klod-yunker-zayavi-che-byurm-e-byurokratichen-termin.html", "text": "Говорейки за проведената обиколка в шестте западнобалкански държави (Албания, Босна и Херцеговина, Косово, Черна гора, Македония (в оригиналния текст – Бивша югославска република Македония (БЮРМ)) и Сърбия) и техните перспективи за присъединяване към ЕС, председателят на Европейската комисия Жан-Клод Юнкер определи БЮРМ като бюрократично име, което се използва в разговорите, пише електронното издание на гръцкия вестник Protothema.\r\nТой изказа това мнение в интервю пред германската редакция на Deutsche Welle, като точните му думи са били: „В Македония, БЮРМ, както се нарича в бюрократичната терминология, открих, че македонците правят значителен прогрес към Европа, но не съм обещал на никой дата за присъединяване, включително на тези, които все още не водят преговори. Важното за мен е същината на преговорите, а не датата“.\r\n„Това бе разбрано по-добре в БЮРМ, отколкото в Албания“, заяви Юнкер. Той подчерта, че е направен прогрес по пътя към Европа, но даде да се разбере, че не е обещал на никой страна дата за присъединяване или за начало на преговорен процес и повтори отново, че сред условията за членство е затварянето на всички отворени гранични спорове на Западните Балкани.\r\nПревод и редакция:", "date": "2018.02.28", "title": "Protothema: Жан-Клод Юнкер заяви, че БЮРМ е „бюрократичен термин“"}
