{"url": "http://www.focus-news.net/news/2018/12/12/2601227/plovdiv-kmetat-ivan-totev-i-poslanika-na-kosovo-edon-tsana-obsadiha-vazmozhnosti-za-savmestni-kulturni-proekti.html", "text": "Възможностите за реализиране на съвместни културни мероприятия, филмов фестивал и популяризиране на Пловдив в Косово обсъдиха по време на работна среща кметът на Пловдив Иван Тотев и Н. Пр. Едон Цана, посланик на Косово в Пловдив. Това съобщиха за  Радио „Фокус“- Пловдив  от общината. „Пловдив като Европейска столица на културата не е само важен за България, важен е и за цяла Източна Европа. Това е гордост за всички източноевропейци“, заяви и Н. Пр. Едон Цана. По думите му град Призрен напомня на Пловдив и също е така важен за Република Косово, както и за населението там, ето защо се дискутира възможността за организиране на срещи с представители на местните власти. \r\nОт своя страна, кметът на Пловдив Иван Тотев акцентира на доброто икономическо развитие на града през последните години, просперитетът на индустрията, все по-големите чуждестранни инвестиции, както и добрите взаимоотношения с побратимените градове и съседните държави. \r\n„Пловдив е посещаван от близо 1 милион туристи, а броят на нощувките е 500 000, факт, с който много се гордеем“, посочи още кметът. \r\nПо време на днешната среща беше обсъден и въпросът за културен обмен и организиране на седмица на България в Косово с представяне и на град Пловдив и обратно.", "date": "2018.12.12", "title": "Пловдив: Кметът Иван Тотев и посланика на Косово Едон Цана обсъдиха възможности за съвместни културни проекти"}
{"url": "http://www.focus-news.net/news/2018/12/12/2601226/pravitelstvoto-otpusna-blizo-135-mlrd-leva-za-izgrazhdaneto-na-134-km-ot-avomagistrala-hemus-obzor.html", "text": "Министерският съвет отпусна допълнителни средства в размер до 1 349 856 000 лв. по бюджета на Министерството на регионалното развитие и благоустройството за 2018 г. за изграждането на 134,2 км от автомагистрала „Хемус“ между Боаза и път I-5 Русе - Велико Търново. Това обяви министърът на регионалното развитие и благоустройството Петя Аврамова, която представи по време на седмичното правителствено заседание проекта на постановление за допълнителни разходи по бюджета на МРРБ за 2018г. за изграждане на автомагистрала „Хемус“. Министър Аврамова уточни, че средствата се осигуряват за сметка на централния бюджет чрез преструктуриране на разходи и трансфери. По думите ѝ средствата ще бъдат използвани за изграждане на участък, който е от изключително важен държавен и обществен интерес за развитието на пътната инфраструктура в Северна България. „С построяването на отсечката на автомагистрала „Хемус“ ще се повиши както безопасността на движението, така и ще се постигне максимална скорост“, допълни тя. Министър Аврамова припомни, че общата дължина на автомагистрала „Хемус“ от София до Варна е 420 км, от които са изградени 170. По думите ѝ в момента се строят 26 км от автомагистралата - отсечката Ябланица-Боаза от 9,3 км и Буховци-Белокопитово от 16,32 км. „Цялостното изграждане на автомагистрала „Хемус“ е основен приоритет в работата на правителството“, каза още министър Аврамова. \r\nПремиерът Бойко Борисов също подчерта, че завършването на магистралата и развитието на Северна България е сред основните приоритети на кабинета. „Знаете, че преди години „Хемус“ не знам поради какви причини, но по времето на друго управление, беше извадена от възможността да бъде финансирана от европейски програми. А ние искаме да направим процесът необратим“, посочи премиерът. „Затова с нашето решение заделяме парите, за да можете като си отидете, да кажете на хората това, което сме поели като ангажимент - не само на юг –„Струма“, „Марица“, „Тракия“, а и „Хемус“ да е необратим проект и после да няма някой, който да каже, че няма пари“, обърна се Борисов към присъстващите на заседанието кметове на Варна, Търговище, Велико Търново, Севлиево, Ловеч и Плевен.„Така че си изпълняваме днес ангажимента. Парите сме ги събрали повече от битката с корупцията и контрабандата. Това е ясно и затова изцяло са бюджетни пари“, допълни премиерът.  \r\nКметът на Велико Търново Даниел Панов благодари от името на 122 общини и 13 области от Северна България за поетия и изпълнен ангажимент. Той заяви, че магистрала „Хемус“ е от огромно значение за икономиката на север от Стара планина и чертае бъдещето на Северна България. „Благодарение на правителството, за магистралата вече няма да говорим за уточняване на трасета и срокове, а ще има реално изпълнение“, заяви още Панов.  \r\nЦялостното доизграждане на автомагистрала „Хемус“ бе обявено като основен приоритет в управленската програма на правителството с оглед бъдещето на Северна България и модернизирането на региона, осигуряването на по-бърза и безопасна пътна комуникация между София и Варна, както и връзка с пристанището във Варна, което е ключово за търговията с Русия, Украйна и Турция.  \r\nВесела АЛЕКСАНДРОВА", "date": "2018.12.12", "title": "Правителството отпусна близо 1,35 млрд. лева за изграждането на 134 км от авомагистрала „Хемус“ (ОБЗОР)"}
{"url": "http://www.focus-news.net/news/2018/12/12/2601225/atanas-telcharov-obs-sadovo-ochakva-se-ministarat-na-energetikata-da-predlozhi-posledvashti-deystviya-na-ms-za-otmyana-na-otkrivane-na-kontsesiya-za-dobiv-na-inertni-materiali-v-s-katunitsa.html", "text": "чаква се министърът на енергетиката да подготви предложение за отмяна на решението на МС за откриване на концесия за добив на инертни материали в землището на с. Катуница. Това съобщи за Радио „Фокус“-Пловдив председателят на Общински съвет-Садово Атанас Телчаров. Преди около две седмици той изпрати писмо до премиера на Република България Бойко Борисов и до всички вицепремиери с настояването да бъде отменено решение на МС №85 от февруари месец във връзка с откриване на концесионна площ за добив на инертни материали в землището на с. Катуница. Получен е отговор от Румяна Бъчварова, началник на политическия кабинет на премиера, в което тя се обръща към министъра на енергетиката Теменужка Петкова, която отговаря за разкриването на концесиите за добив на инертни материали, и я упълномощава да подготви предложение, с което да посочи какви да са последващите действия на МС за тази концесионна площ. „Силно се надяваме министърът на енергетиката, съвместно с всички останали министри и най-вече се надяваме на добрата воля на министър-председателя и на вицепремиерите, че ще вземат подобаващо отношение и ще отменят тази концесия, защото това е несправедливост“, каза Телчаров. \r\nМария РУСЕВА", "date": "2018.12.12", "title": "Атанас Телчаров, ОбС-Садово: Очаква се министърът на енергетиката да предложи последващи действия на МС за отмяна на откриване на концесия за добив на инертни материали в с. Катуница"}
{"url": "http://www.focus-news.net/news/2018/12/12/2601224/kmetat-na-shumen-lyubomir-hristov-ne-priema-predlozhenoto-ot-kevr-uvelichenie-na-tsenata-na-vodata-ot-nova-godina.html", "text": "Кметът на Шумен Любомир Христов не приема предложеното от Комисията за енергийно и водно регулиране увеличение на цената на водата от 1 януари 2019-та година. Това съобщиха от пресцентъра на  Община Шумен . Той призовава членовете на комисията да преосмислят решението си на предстоящото открито заседание на 17 декември. В становището си до председателя на комисията Иван Иванов кметът на Шумен посочва, че преди да се стигне до увеличение на цената на водата за потребителите, регулаторът трябва да провери как се изпълняват бизнес планът на ВиК оператора и програмата за оптимизиране на дейността и подобряване на ефективността в работата на водното дружеството. Начисляването на инфлацията при определяне на увеличението на цената за 2019-та година може да има нормативно основание, но за гражданите на Шумен то е неприемливо заради недоброто качество на предлаганите услуги най-вече в областта на водоснабдяването – влошено качество на подаваната питейна вода, чести аварии по мрежата, които водят до спиране на водоподаването за потребителите. Според Любомир Христов цената на услугата за гражданите не трябва да се превръща в основен инструмент за подобряване на работата във ВиК и за инвестиции в сектора. В текста се посочва още, че изграждането на пречиствателна станция за питейна вода за гр. Шумен и подмяната на  магистралния  довеждащ водопровод от яз. Тича е приоритет за сегашното ръководство на общината. Христов припомня, че за три години са положени много усилия, за да получи Шумен необходимите за това средства по Оперативната програма „Околна среда” за периода 2014-2020. „Подкрепихме 5-годишния бизнес-план на ВиК, защото без него нямаше да можем да се включим в прединвестиционните проучвания на регионалното министерство. Ние бяхме  първата община, която представи готов работен проект за пречиствателната станция. В прединвестиционните проучвания освен изграждане на ПСПВ е предвидена и подмяна на довеждащия водопровод. Всичко това е изключително важно за града. Инвестицията за пречиствателната станция е на стойност 22 млн. лева, а за довеждащия водопровод е близо 60 млн. лева – средства, които нито държавата, още по-малко общината би могла да осигури през следващите години.”Кметът припомня още, че най-оспорваната част от бизнес-плана на водното дружество беше за цената на водата и нейното увеличение през този период. “И тогава, и сега продължавам да смятам, че процентът на нарастване е необосновано висок от гледна точка на потребителите. Освен това, няма как най-високата цена в страната да бъде определяна като социално поносима за Шумен и не съм сигурен, че подобно определение се основава на конкретни статистически данни. И отново ще кажа, че според мен цената на услугата за гражданите не трябва да се превръща в основен източник на средства за оптимизиране на работата във водния сектор. Още по-неприемливо е това увеличение, преди да са започнали реалните строителни дейности по изграждането на пречиствателната станция за питейни води и подмяната на магистралния  водопровод от язовир Тича.” Позицията на общинското ръководство ще бъде депозирана писмено в Комисията за енергийно и водно регулиране от зам.-кмета по строителство и екология Боян Тодоров. Инж. Тодоров ще участва в откритото заседание на комисията на 17 декември и ще представи публично аргументите на общината срещу така предложеното увеличение на цената на водата. Кметът Любомир Христов се обръща към областния управител Стефан Желев и председател на Асоциацията по ВиК, както и към обществения посредник Иван Капралов с покана да се включат в заседанието и също да защитят интересите на шуменци.", "date": "2018.12.12", "title": "Кметът на Шумен Любомир Христов не приема предложеното от КЕВР увеличение на цената на водата от Нова година"}
{"url": "http://www.focus-news.net/news/2018/12/12/2601221/plovdiv-dve-koledno-novogodishni-sabitiya-podgotvya-obshtina-sadovo.html", "text": "Две коледно-новогодишни събития подготвя Община Садово за жителите и гостите на града. Това съобщи за  Радио „Фокус“-Пловдив  Ели Стоянова от Общината. Те ще се състоят на 20 декември. От 16.00 часа за около два часа в Читалището Центърът за обществена подкрепа организира празник с Дядо Коледа, Снежана, които ще раздават подаръци на децата. От 18.30 часа ръководството на Община Садово подготвя коледен концерт за своите граждани. В него ще участват певицата Ваня Маркова, Танцова група „Пловдивъ“ и академичният хор на руските песни „Валдай“. \r\nМария РУСЕВА", "date": "2018.12.12", "title": "Пловдив: Две коледно-новогодишни събития подготвя Община Садово"}
{"url": "http://www.focus-news.net/news/2018/12/12/2601229/futbol-rezultati-ot-poluvremenata-na-machovete-ot-shampionskata-liga.html", "text": "Футбол: В момента се играят два от седемте мача в груповата фаза на Шампионската лига. Ето и резултатите след първите полувремена на двубоите: \r\nПилзен-Рома 0:0 \r\nРеал Мадрид – ЦСКА Москва 0:2 \r\nПо-късно тази вечер предстоят и останалите пет срещи:  \r\nАякс-Байерн-Мюнхен,  \r\nБенфика-АЕК,  \r\nВаленсия- Манчестър Юнайтед,  \r\nЙънг Бойс-Ювентус,  \r\nМанчестър Сити-Хофенхайм,  \r\nШахтьор-Лион", "date": "2018.12.12", "title": "Футбол: Резултати от полувремената на мачовете от Шампионската лига"}
{"url": "http://www.focus-news.net/news/2018/12/12/2601228/veliko-tarnovo-42-godishen-mazh-stana-donor-na-babretsi-i-cheren-drob.html", "text": "В навечерието на най-светлите християнски празници, 42-годишен мъж, изпаднал в мозъчна смърт в реанимацията на Великотърновската болница, стана донор на бъбреци и черен дроб. След спонтанен мозъчен кръвоизлив, в понеделник комисия от трима лекари е констатирала необратимото състояние на мозъчна смърт. Това съобщиха за  Радио „Фокус“ – Велико Търново  от пресцентъра на МОБАЛ „Д-р Стефан Черкезов“. В най-трудният момент, близките му са взели благородното и хуманно решение да дарят органите му. Във вторник екип на ВМА – София е пристигнал на място и взел донора. Органите  му са експлантирани там. Още веднага черният дроб е бил трансплантиран на 55-годишна жена с последен стадий на чернодробно заболяване. Операцията е продължила 5 часа, като жената вече е в стабилно състояние, контактна и адекватна, съобщи  проф. д-р Никола Владов, ръководител на Клиниката  по чернодробно- панкреатична и трансплантационна хирургия. Бъбреците на мъжа са взети в Александровска болница. Екипът на МОБАЛ  „Д-р Стефан Черкезов”, координаторите по донорство за Велико Търново, д-р Сибила Маринова и д-р Ваня Лъчезарова, както и лекарите от ВМА и Александровка болница, благодарят на близките на донора за благородното и хуманно решение да спасят други човешки животи въпреки тежката загуба. От началото на 2018-та година, това е втора донорска ситуация във МОБАЛ  „Д-р Стефан Черкезов” и 11-ти случай на мозъчна смърт, уточни началникът на Интензивното отделение д-р Сибила Маринова. След поредната успешно реализирана донорска ситуация, екипът на ВМА изказа и огромната си благодарност към колегите си от Велико Търново за доброто сътрудничество. \r\nЛуиза ТРАНЧЕВА", "date": "2018.12.12", "title": "Велико Търново: 42-годишен мъж стана донор на бъбреци и черен дроб"}
{"url": "http://www.focus-news.net/news/2018/12/12/2601231/veliko-tarnovo-pet-bezplatni-izlachvaniya-na-spektakala-zvuk-i-svetlina-podgotvyat-prez-dekemvri-vip-biletite-sa-na-promotsionalni-tseni.html", "text": "Пет безплатни излъчвания на аудио-визуалния спектакъл „Звук и светлина“ на крепостта Царевец предстоят през декември. Общинското туристическо предприятие „Царевград Търнов“ предлага и ВИП билети на промоционални цени. Това обобщи в ефира на  Радио „Фокус“ – Велико Търново  управителят на агенцията Борислав Йорданов. Поводът са предстоящите Коледни и Новогодишни празници. „За месец декември сме се постарали да има доста излъчвания на спектакъла „Звук и светлина“, за да може всички, които искат да му се насладят, да отделят време за това. Датите, които са фиксирани, могат да се видят на сайта на „Звук и светлина“, който се поддържа активно и информацията се обновява постоянно“, поясни още Йорданов и допълни, че спектакъла ще бъде излъчен безплатно на 13-ти, 15-ти, 22-ри, 25-ти и 30-ти декември. Началният час във всички дни е 18.00 часа. Билетите, с които той може да се гледа от ВИП площадката са на по-ниски цени през настоящия месец. Те могат да се намерят в Туристическия информационен център във Велико Търново. \r\nЛуиза ТРАНЧЕВА", "date": "2018.12.12", "title": "Велико Търново: Пет безплатни излъчвания на спектакъла „Звук и светлина“ подготвят през декември, ВИП билетите са на промоционални цени"}
{"url": "http://www.focus-news.net/news/2018/12/12/2601230/pravitelstvoto-otpusna-blizo-248-mln-leva-za-remont-na-samoleti-i-podobryavane-na-usloviyata-v-balgarskata-armiya-obzor.html", "text": "Общо 248 млн. лева са отпуснати за строително-ремонтни дейности, доставка на медицинска апаратура, възстановяване на летателната способност и подобряване на условията в Българската армия с цел по-добро изпълняване на нейните задължения. Това съобщи министърът на отбраната Красимир Каракачанов на брифинг след заседание на Министерски съвет. Той уточни, че кабинетът е гласувал три постановления за допълнителни средства за армията на обща стойност от 113 млн. лева, които заедно с одобрените преди две заседания 134 млн. правят сума от близо 248 млн. лева. Министър Каракачанов обясни, че средствата ще бъдат използвани за възстановяване на летателната годност на самолетите МИГ-29, СУ-25, L-39, „Кугър“-ите, както и за ремонт на танковете Т-72.  \r\n33 443 000 лв. ще бъдат осигурени за строително-ремонтни дейности и доставка на медицинска апаратура. За поддържане на авиационна техника, комуникационни, информационни и навигационни системи от състава на Военновъздушните сили средствата са в размер на 58 803 664 лв. Одобрени са разходи и до 21 232 080 лв., които са необходими за изграждане на полеви апаратни за привързване на полевата комуникационна и информационна система към стационарната комуникационна система на Българската армия - „Странджа-2“ и доставка на мобилни и ръчни абонатски терминали от система „Автоматизирана мрежа за свръзка с подвижни обекти“ по стандарт TETRA. Средствата и по трите правителствени постановления се осигуряват за сметка на преструктуриране на разходите по централния бюджет за 2018 г.  \r\nПо време на заседанието на кабинета премиерът Борисов отбеляза, че с отпускането на средствата правителството изпълнява ангажиментите си към армия. По думите му парите за отбрана към момента са давани така, че да не бъдат обезпечени по никакъв начин и не се е изпълнявала нужната поддръжка на техниката. „Важно е като си отидете по службите да каже на съставите, че парите които са необходими са заделени, за да придобият нормален вид”, обърна се Борисов към присъстващите на заседанието военни. \r\nНачалникът на отбраната ген. Андрей Боцев благодари от името на Българската армия за отпуснатите средства и увери, че те ще бъдат използвани за възстановяване годността на въоръжението и военната техника. Той припомни, че през последните 2 години се осигурява допълнително финансиране за повишаване на доходите и способностите на българските военни. По думите му подобряването и на битовите условия в казармите и полигоните също ще допринесе за по-голямото им спокойствие и по-качественото изпълнение за задълженията.  \r\nКомандирът на Военновъздушните сили генерал-майор Цанко Стойков отбеляза от своя страна, че чрез предвидените средства до края на годината ще бъдат сключени договори за поддръжка на почти всички самолети и вертолети.  \r\nВесела АЛЕКСАНДРОВА", "date": "2018.12.12", "title": "Правителството отпусна близо 248 млн. лева за ремонт на самолети и подобряване на условията в Българската армия  (ОБЗОР)"}
{"url": "http://www.focus-news.net/news/2018/12/12/2601222/dha-zapochna-voennoto-sasredotochavane-na-turskata-armiya-po-granitsata-sas-siriya.html", "text": "След днешните изявления на президента Реджеп Тайип Ердоган за провеждането до дни на операция срещу Отрядите за народна самозащита (ОНС) на Партията на демократичното единство (ПДЕ) на сирийските кюрди, тази вечер се изпращат допълнителни танкове и гаубици от провинция Килис към границата със Сирия в района, източно от река Ефрат, предаде информационната агенция  ДХА . \r\nВъв вечерните часове военен конвой от 18 превозни средства, включително гаубици и бронирани машини, достигна до град Килис. Техниката е от войскови части, разположени в различни градове на провинцията.  Военният конвой продължава да се движи при строги мерки за сигурност. Стана известно, че ще бъде разположен в бази по границата със Сирия, посочва още ДХА.  Георги Димов", "date": "2018.12.12", "title": "ДХА: Започна военното съсредоточаване на турската армия по границата със Сирия"}
{"url": "http://www.focus-news.net/news/2018/12/12/2601243/reuters-avstriyskiyat-lider-pozdravi-tereza-mey-s-pobedata-pri-vota-na-doverie.html", "text": "Австрийският канцлер Себастиян Курц в сряда вечерта  поздрави британския премиер Тереза Мей  с победата при вота на недоверие в нейната Консервативна партия, току-що (23.24 ч. бълг. време – бел. ред.) съобщи  Reuters .  \r\n“Радвам се от резултатите от тазвечерния вот във Великобритания. Очаквам да видя Тереза Мей утре,” е заявил Курц и е добавил „Обща наша споделена цел е да избегнем сценария „без сделка“.  \r\nАвстрия в момента председателства ЕС на ротационен принцип. В четвъртък и петък в Брюксел е срещата на върха на европейските лидери. Ивелина Ватова", "date": "2018.12.12", "title": "Reuters: Австрийският лидер поздрави Тереза Мей с победата при вота на доверие"}
{"url": "http://www.focus-news.net/news/2018/12/12/2601234/varna-chetvarto-izdanie-na-ulitsata-na-gotvachite-predstoi-ot-14-do-16-dekemvri-vav-varna.html", "text": "Четвъртото издание на „Улицата на готвачите“ вече къкри на котлона, а организаторите подготвят щандовете, които ще радват сетивата на любителите на вкусни ястия, ще подсилят коледното настроение и потопят варненци в света на кулинарията. Това съобщи в интервю за  Радио „Фокус“ – Варна  Николай Узунов, един от организаторите. Мотото на коледното издание на фестивала е „три дни яли, пили и се веселили“.  Николай Узунов, разказва, че всяко издание се променя, за да улови духа на сезона и да впечатли почитателите на добрата кухня с нещо нетрадиционно. Той разкри, че гости на събитието ще бъдат готвачи от Бразилия, Австралия, Франция и редица други държави.  Кулинарните аромати ще вилнеят от 14 до 16 декември пред Фестивален и конгресен център – Варна. 15 различни щанда ще представят специални изкушения, много забавления, коледно настроение и сгряващи душата напитки и събития. А посетителите могат да очакват присъствието на местни храни, въпреки коледните пости, каза още Николай Узунов. „Конкретно сме насочили менютата да бъдат по-коледни, че въпреки студеното време, варненци да усетят коледното настроение и наближаващите празници“, разказа още той. Дори и без апетит, ароматът и начинът, по който храната е поднесена ще привлече вниманието на хората, смята Николай Узунов. Атрактивният похват, по който храната се приготвя от майстор готвачи пред самите посетители изкушава сетивата и ги предразполага да опитат нещо различно, допълни още той. „Ще има различни разнообразни наденички, каравана с бургери, ребърца, доста разнообразни местни, и не само, ястия. Очаквайте интересни десерти, както и горещ шоколад и греяно вино“, поясни Николай Узунов. На събитието ще има бар, който ще предлага различно коктейли. Организаторите са подсигурили коледното настроение и с участието на децата от две варненски училища, които ще пеят на 16 декември. Ако след всичко това на някой все още му е студено, в неделя ще се проведе  Лютата руска рулетка. На всеки участник ще бъдат предоставени 5 ястия и 1 напитка, подлютени с различни сосове. Ще спечели този, който успее да погълне и последната хапка. \r\nБояна АТАНАСОВА", "date": "2018.12.12", "title": "Варна: Четвърто издание на „Улицата на готвачите“ предстои от 14 до 16 декември във Варна"}
{"url": "http://www.focus-news.net/news/2018/12/12/2601235/parvite-20-elektrobusa-veche-se-dvizhat-po-sofiyskite-ulitsi-obzor.html", "text": "Първите 20 електробуса с нулеви емисии за околната среда вече се движат по линии №309 и №9 в София. „Това са първите електробуси в страната като градски транспорт“, обясни кметът на столицата Йорданка Фандъкова. Електробусите са с вградени батерии с капацитет 324 kWh и 320 км пробег с едно зареждане, като в гаражите на Столичния градски транспорт са изградени 10 единични и 5 двойни зарядни станции. Автобусите разполагат с климатична система, ниско подови са, с рампи за облекчаване на движението на хора с двигателни проблеми, както и за детски колички. Оборудвани са с USB-гнезда за зареждане на мобилни устройства, видеонаблюдение, планира се в скоро време да бъде пуснат и безплатен Wi Fi достъп \r\nДо края на тази и следващата година ще бъдат пуснати още 162 нови автобуса на природен газ с най-високия екостандарт ЕВРО6. Модернизацията на градския транспорт е част от мерките за подобряване на качеството на въздуха. До момента сме подменили 60% от автобусите, а догодина процентът на новите автобуси на линия ще е 90. \r\nЗа да се стимулира използването на електрически автомобили от Столична община е подготвен и конкурс за изграждане на 50 зарядни станции в различни точки на града. Йорданка Фандъкова отбеляза, че частните електрически превозни средства в София към момента са 350, а Столична община разполага с 5, които се използват от столичния инспекторат, както и при обслужването и работата по столичните паркове и градини.  \r\nТеодора ПАТРОНОВА", "date": "2018.12.12", "title": "Първите 20 електробуса вече се движат по софийските улици (ОБЗОР)"}
{"url": "http://www.focus-news.net/news/2018/12/12/2601233/kolednite-ukrasi-i-praznichni-sabitiya-uvelichavat-potreblenieto-na-elektroenergiya-v-kraya-na-godinata.html", "text": "Tрадиционнo в края на годината от електроразпределителното дружество напомнят, че месец декември се характеризира със завишена консумация на електроенергия. Това съобщиха за  Радио „Фокус”- Пловдив  от пресцентъра на дружеството. Тази тенденция става още по-изразена по време на коледните и новогодишни празнични и почивни дни. Това се отнася както за битовите клиенти, така и за консумацията на общинските обекти, където се поставят коледни украси с голям брой осветителни тела, организират се празнични прояви, коледни базари, фестивали, тържества, концерти и др. \r\nВ тази връзка дружеството напомня на общините да следят потреблението на електроенергия в различните общински имоти. Опитът от предишни сезони показва, че през зимния период се използват обекти с временно предназначение, в които е налице значително потребление на електроенергия. С тази информация се цели отново да се обърне внимание на общинските администрации, че допълнителното енергийно потребление в техни обекти ще се отрази в увеличение на количествата изразходвана електроенергия спрямо предишен период. Следейки своето потребление, общините могат да предприемат редица мерки, в случай че желаят да оптимизират разхода си за енергия.", "date": "2018.12.12", "title": "Коледните украси и празнични събития увеличават потреблението на електроенергия в края на годината"}
{"url": "http://www.focus-news.net/news/2018/12/12/2600789/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Според социологическо изследване  58% от жителите на Украйна смятат, че Русия е извършила акт на военна агресия срещу страната им, когато задържа военните кораби в Керченския проток на 25 ноември; Турция разговаря с ООН за разследването на убийството на известния саудитски журналист Джамал Хашгоги; Пет седмици след деня на изборите, републиканците в Камарата на представителите все още спорят за ролята на президента Тръмп в загубата на 40 места от мнозинството, на което се радваха  - това са някои от основните теми в световиня печат от изминалия 11 декември. \r\n*** Решението за налагане на военно положение не се подкрепя от почти 60% от анкетираните. Това се доказва от резултатите от проучване на социологическата група \"Рейтинг\", цитирано от украинския вестник  “Кореспондент“ \r\nСпоред изследването  58% от анкетираните смятат, че Русия е извършила акт на военна агресия срещу Украйна по време на задържането на военните кораби в Керченския проток на 25 ноември. Обратното мнение е изразено от 22% от анкетираните, като всеки пети не може да реши. \r\nРешението за военното положение се подкрепя само от половината от тези, които смятат, че Русия е агресор. Решението се подкрепя повече от жителите на Западна (44%) и Централна (39%) Украйна, по-малко на юг (24%), най-малко на изток (14%); От анкетираните , които комуникират у дома на украински 45% одобряват мярката, а от тези  на руски (17%); сред мъжете 38% подкрепят военното положение, а сред жените - 28%. \r\nСоциолозите подчертаха, че решението за налагане на военно положение в продължение на 60 дни и на цялата територия на Украйна се подкрепя само от 14% , а  76% не го подкрепят. \r\n\"По-голямата част от анкетираните(69%) смятат, че налагането на военно положение е закъсняло решение и са убедени, че е трябвало да бъде въведено през 2014 г. след анексирането на Крим и началото на военните действия в Донбас\", се казва в изследването. \r\nСоциолозите казват, че почти две трети от анкетираните признават, че президентът Петро Порошенко иска да наложи военно положение в Украйна за 60 дни, за да отложи президентските избори. \r\n*** Турция разговаря с ООН за разследването на убийството на известния саудитски журналист Джамал Хашгоги, съобщи турският външен министър Мевлют Чавушоглу., цитиран от англоезичното електронно издание на турския вестник  Hurriyet . \r\nМиналата седмица Върховният комисар  за човешките права Мишел Бачелет заяви, че е необходимо международно разследване, за да се определи кой е отговорен за убийството на Хашоги, убит в консулството на Саудитска Арабия в Истанбул на 2 октомври. \r\n\"Заявленията за международно разследване започнаха да идват, продължаваме разговорите с ООН по този въпрос\", каза Чавушоглу, по време на пресконференция в Анкара. \"Нашето очакване всъщност е нищо от това да не бъде необходимо и  Саудитска Арабия да сътрудничи за това отговорните да бъдат разкрити.\" \r\n*** Пет седмици след деня на изборите, републиканците в Камарата на представителите все още спорят за ролята на президента Тръмп в загубата на 40 места от мнозинството, на което се радваха, пише американският вестник  The Washington Examiner . \r\nРепубликанците в Конгреса, които споделиха общи позиции с Тръмп и  повечето от които оцеляха в междинните избори, обвиняват за тежката загуба през ноември нелоялността към президента и съпротива срещу неговата програма. Републиканците от предградията, където демократите спечелиха най-много места, отхвърлят този аргумент и посочват, че Тръмп и фокусът му върху имиграцията са главните виновници за техните загуби. \r\nНякои партийни дейци, които работят, за нов републикански президент през 2020 година, хвърлят по-голямата част от вината за Белия дом, заявявайки, че фокусът на Тръмп върху имиграцията в последните дни е дал обратен ефект. \r\n\"Водим сериозен дебат, много от нас участват в него\", заяви пред изданието конгресмена Адам Кинзингер – републиканец от Илинойс, който описва дебата като доста интензивен. \"В някои региони се представихме повече от добре, но особено, ако погледнете предградията, ние не успяхме.  За нас, ако искаме да бъдем здрава партия и занапред е важно да го признаем.\" \r\nРепубликанците, които сега формулират планове за битки за следващите избори, подкрепят кандидатите от предградията , обвиняващи Тръмп, за загубата на места в Конгреса. При прегледа на изборните резултати  те откриха, че провокативната имиграционна реторика на президента е по-вредна за републиканците от Конгреса през последните седем до десет дни от кампанията, отколкото са го осъзнали тогава по време на кампанията.", "date": "2018.12.12", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/12/2600791/sport-rezultati-ot-machovete-ot-shampionskata-liga.html", "text": "Изиграха се осем мача от последния кръг в груповата фаза на Шампионската лига. Ето и резултатите след двубоите от Група \"А\" до Група \"D\": \r\nГалатасарай-Порто 2:3 \r\nШалке 04-Локомотив Москва 1:0 \r\nБарселона – Тотнъм 1:1 \r\nИнтер – ПСВ Айндховен 1:1 \r\nБрюж – Атлетико Мадрид 0:0 \r\nЛивърпул – Наполи 1:0 \r\nМонако – Дортмунд 0:2 \r\nЦървена звезда – Пари Сен Жермен 1:4", "date": "2018.12.12", "title": "Спорт: Резултати от мачовете от Шампионската лига"}
{"url": "http://www.focus-news.net/news/2018/12/12/2600792/predstoyashti-sabitiya-v-stranata-za-12-dekemvri-agentsiya-fokus.html", "text": "От 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 07.00 до 12.00 часа Камарата на строителите организира мирни демонстрации със строителна техника и внасяне на подписка за подкрепа на строителния бранш в Народното събрание. \r\n*** \r\nОт 09.00 часа в зала „Панорама“ на хотел „Бест Уестърн Експо“ ще се състои форумът „Битката за талантите“ \r\n*** \r\nОт 09.30 часа 8-и състав на Специализирания наказателен съд ще заседава по делото „КТБ“ за  образуване и ръководене на организирана престъпна група. \r\n*** \r\nОт 09.30 часа в Националния военноисторически музей ще започне вторият ден на международната конференция на тема „Когато (не) загърбваме конфликтите: ролята на музеите“. \r\n*** \r\nОт 10.00 часа 6-и състав на Специализирания наказателен съд ще заседава по делото срещу бившия областен управител на София Веселин Пенев и Юлия Димитров за продажбата на т. нар. „Царски конюшни“. Двамата са с повдигнати обвинения за сключване на неизгодна сделка. \r\n*** \r\nОт 10.00 часа в зала „Витоша“ в Интер Експо Център ще се проведе национална кръгла маса на тема „Да направим възможен дематериализирания достъп до информация и активи в съдебното изпълнение в Европейския съюз“. \r\n*** \r\nОт 10.30 часа в зала „Запад“ на Народното събрание лидерът на „Атака“ и член на Комисията по външна политика Волен Сидеров организира среща власт-медии на тема „Антиевропейският пакт за миграция на ООН“. \r\n*** \r\nОт 10.30 часа в Конферентната зала на хотел КООП ще се състои и заключителното събитие по петгодишен проект на Главна дирекция „Национална полиция“ на МВР за превенция на детската престъпност, изпълнен с подкрепата на швейцарското правителство. \r\n*** \r\nОт 11.00 часа в Националния пресклуб на БТА, „Индекс на болниците“  организира пресконференция на тема „Какво показват обективните данни за дейността на болниците в сферата на ортопедията и кардиохирургията”.  \r\n*** \r\nОт 11.00 часа в Аулата на СУ „Св. Климент Охридски“ ще се състои тържествена церемония, на която проф. Бари Бариш от Калифорнийския технологичен институт ще бъде удостоен с почетното звание „доктор хонорис кауза“ на Софийския университет. \r\n*** \r\nОт 11.00 часа в сградата на Полиграфия офис център, главният изпълнителен директор на „Български пощи“ ЕАД Деян Дънешки ще представи малотиражно пощенско-филателно издание посветено на 100 годишнината от рождението на Нелсън Мандела. \r\nВ официалната церемония ще участва посланикът на Република Южна Африка в България Ванеса Калверт. Изданието ще бъде пуснато за продажба в същия ден и час в зала 2 на Централна поща, София, ул. „Гурко“ № 6. \r\n*** \r\nОт 11.00 часа в ЧЕСУ „Дорис Тенеди“, БЧК организира коледен празник, на който партньорите от Националния дарителски фонд ще връчат финансова помощ на 9 семейства от София с проблеми в отглеждането и лечението на деца, пострадали при пътни инциденти. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 9-и състав на Специализирания наказателен съд ще заседава по делото срещу Деян С., Михаил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Валентин Х., Николай Р. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в Европейския кът в сградата на Народното събрание ще бъде представена благотворителна изложба с картини на деца от 143 СОУ „Георги Бенковски“ и от Националната търговско-банкова гимназия. \r\n*** \r\nОт 12.00 часа 3-ти състав на Специализирания наказателен съд ще заседава по делото срещу Богдан К., Александър Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа на официална церемония на пл. „Александър Невски“ ще бъдат предадени 20 нови напълно електрически автобуса Yutong E12 на Столичен автотранспорт ЕАД. \r\n*** \r\nОт 12.00 часа пред сградата на Столична община е насрочен протест на таксиметровите шофьори. \r\n*** \r\nОт 12.30 часа във „Витоша Парк Хотел“ ще се състои официалната церемония по награждаването на най-стилните българи за 2018 година – БГ МОДНА ИКОНА 2018. \r\n*** \r\nОт 13.30 часа ще започне седмичното заседание на Прокурорската колегия на Висшия съдебен съвет. \r\n*** \r\nОт 13.30 часа в зала 4 в сградата на Софийски районен съд на бул. „Генерал Михаил Д. Скобелев“ № 23, 5-и съдебен състав ще заседава по делото срещу А. Бончев, който е обвинен в за това, че е заплашил с убийство сина си. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Деян С., Михаил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа под патронажа на Комисията по здравеопазването в зала „Изток“ на Народното събрание ще се състои кръгла маса на тема „Психиатрията в България – Предизвикателства и перспективи“. \r\n*** \r\nОт 15.00 часа в Националния военноисторически музей ще бъде представена изложбата „Българската армия. Приказки за деца“. \r\n*** \r\nОт 17.00 часа в Кино „Култура” ученици от столични гимназии ще присъстват на прожекция на филма „Вездесъщият” и ще се срещнат с екипа, създал българското предложение за „Оскар” за чуждоезичен филм за 2018 г. \r\n*** \r\nОт 17.00 часа в Литературен клуб „Перото“ ще се проведе среща-разговор, посветена на Емил Чакъров. Събитието е част от съпътстващата програма на Новогодишен музикален фестивал. \r\n*** \r\nОт 17.00 часа ще бъде открита изложба с икони, рисунки и проекти за стенописи на църкви на художниците Атанас Атанасов и Станимир Желев. \r\n*** \r\nОт 18.00 часа в зала 6 на НДК ще бъде представена биографичната книга на Христо Стоичков – „Христо Стоичков. Историята“. \r\n*** \r\nОт 18.00 часа в Книжарница корпус 1 -  Център за книгата на Нов български университет ще бъде открит Драматургичен клуб с водещ Георги Тенев. \r\n*** \r\nОт 18.30 часа в кино „Люмиер Лидл“ ще бъде показан филмът на Екатерина Дочева „Като дъх музика“ I и II част. \r\n*** \r\nОт 18.30 часа в зала „Надежда“ на Столична библиотека ще бъде представена новоизлязлата книга „Криминалистите“ от Людмил Георгиев. \r\n*** \r\nОт 18.30 часа в Централния военен клуб Френско-българската търговска и индустриална камара ще връчи годишни награди за иновации. \r\n*** \r\nОт 19.00 часа в Литературен клуб „Перото“ ще се състои официалната премиера на книгата „Години любов. Невена Коканова“ с автор Георги Тошев. \r\n*** \r\nОт 19.00 часа в „Камерна зала България“ ще се състои концерт на „София квартет“. \r\n*** \r\nОт 19.00 часа в зала 10 на НДК  ще се проведе творческа среща разговор със Стойчо Керев. \r\n*** \r\nОт 19.05 часа, с полет AZ 521 по маршрута София - Рим – Сантяго де Чили – Пунта Аренас, заминава осемчленната втора група на 27-та Националната антарктическа експедиция. \r\n*** \r\nОт 19.30 часа в ДНК ще бъде представен спектакълът „Пътуване към Ада“ под режисурата на Ани Васева. \r\n*** \r\nОт 19.30 часа в Центъра за култура и дебат „Червената къща” ще бъде представен спектакълът „Сбогом, Йохан Райс”. \r\n*** \r\nОт 20.00 часа в зала 1 на НДК ще бъде представен спектакълът на Нешка Робева „Има такова шоу“. \r\n*** \r\nОт 20.00 часа в Арт хотел „Симона“ ще се проведе конференция за произхода на живота на Земята. \r\n*** \r\nОт 11.00 часа ще се проведе пресконференция с кмета на Асеновград д-р Емил Караиванов по актуални теми от дейността на общинска администрация. \r\n*** \r\nОт 11.00 часа в Конферентната зала на Областна администрация Благоевград ще се проведе заключителна пресконференция, свързана с проучване състоянието на военните паметници в Област Благоевград.  \r\n*** \r\nОт 14.00 часа в Заседателната зала на община Бургас ще бъде проведена заключителна пресконференция, на която ще бъдат отчетени резултатите от изпълнението на проекта „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас“. \r\n*** \r\nОт 17.30 часа в зала „Георги Баев“ на Културен център „Морско казино“ ще бъде представена уникална антология на починалите бургаски поети. Антологията е дело на Недялко Йорданов и Георги Райков. Тя е издание на Община Бургас и издателство „Милениум“ - София.  \r\n*** \r\nОт 09.30 часа в Наказателна зала 1 състав на Варненския окръжен съд ще заседава по делото срещу шофьора, блъснал и убил балетиста Мартин Чиканов на пешеходна пътека. \r\n*** \r\nОт 10.30 часа на Терминал 2 на Летище Варна ще се състои пресконференция на Wizz Air и Фрапорт България във връзка с бъдещите планове за развитие на  Wizz Air в България. \r\n*** \r\nОт 11.00 часа в зала „Аула“ на Икономическия университет ще се състои благотворителният концерт „Заедно за Коледа“, организиран от Областното ръководство на Българския Червен кръст във Варна. \r\n*** \r\nОт 14.30 часа състав на Административен съд – Варна ще заседава по делото за затворения общински приют за безстопанствени кучета. \r\n*** \r\nОт 16.30 часа в Първа аудитория (ет. 4) в Медицински университет – Варна ще се проведе заключителен форум: 135 години от създаването на Варненско медицинско дружество. На форума ще бъдат представени за първи път документален филм и книга, които екип на университета подготви, посветени на бележитите лекари, участвали активно в обществения живот на Варна. \r\n*** \r\nОт 10.00 часа в хотел „Панорама“ центърът за междуетнически диалог и толерантност „Амалипе“ организира регионална среща „Комплексният подход за интеграция на ромите – работещи модели и заплахи”. \r\n***  \r\nОт 11.00 часа в информационния център на  РИОСВ-Велико Търново инспекцията организира годишна пресконференция.  \r\n*** \r\nОт 18.00 часа в зала 30 на Младежкия дом ще се проведе Коледен концерт на учениците от класа по пиано с преподавател Росица Тарапанова. \r\n***  \r\nОт 18.00 часа в ХГ „Борис Денев“ ще бъде открита юбилейната ретроспективна изложба на художника Иван Мутафов.  \r\n*** \r\nОт 19.00 часа в Клуб 7 ще се проведе среща с текстописеца Александър Петров. \r\n*** \r\nОт 19.00 часа в Музикално-драматичен театър „Константин Кисимов” ще се състои премиерата на спектакъла „Йоан, синът на Асен”. \r\n*** \r\nОт 12.00 часа кметът на Община Видин Огнян Ценков, ще награди победителите от коледния турнир по лека атлетика, който ще се проведе в закритата лекоатлетическа писта „Радуканови“, в близост до стадион „Георги Бенковски“. \r\n*** \r\nОт 19.00 часа в Спортна зала „Фестивална” ще се проведе концерт на група „Кикимора” и Симфониета – Видин.  \r\n*** \r\nОт 17.30 часа в Градска концертна зала ще се проведе Коледен концерт на смесен хор „Орфей” при НЧ „Развитие-1869”. \r\n*** \r\n От 18.00 часа в ресторанта на хотел „Хемус“ ще се състои церемонията по награждаване на  \r\n10-те най-добри спортисти, отбор, треньор и най-перспективен млад състезател на Община Враца за 2018 г. \r\n*** \r\nОт 19.30 часа в Младежкия дом ще бъде представена книгата на Михаил Митев „Между”. \r\n*** \r\nОт 09.30 часа в църква „Св. Богоявление“ в Етнографския музей на открито „Етър“ ще бъде отслужена света литургия и водосвет за Деня на св. Спиридон – празника на занаятчиите. \r\n*** \r\nОт 10.00 часа в НЧ „Съединение-1888“ ще бъде представена битова изложба на тема „Бъдни вечер“. \r\n***  \r\nОт 16.00 часа в  Клуб на пенсионера „Асен Разцветников“ ще започне „Филмова Коледа“ – прожекция на коледни филми.  \r\n*** \r\nОт 17.30 часа в Исторически музей – Горна Оряховица  ще бъде открита Коледна изложба – базар. \r\n*** \r\nОт 18.00 часа в НЧ „Напредък-1869“ ще се проведе Коледен концерт на Балетна школа „Грация“. \r\n*** \r\nОт 10.30 часа в Художествената галерия ще се проведе работилница за въображение с коледни занимания. \r\n*** \r\nОт 13.30 часа в Регионална библиотека „Дора Габе“ ще се проведе библиотерапия с потребители на ЦПЗ „Д-р Петър Станчев”. \r\n*** \r\nОт 14.00 часа в Младежкия център ще започне коледен концерт на певчески състави от пенсионерските клубове в Добрич. \r\n*** \r\nОт 16.30 часа в Концертна зала „Добрич“ ще бъде представена изложба на коледни картички и играчки за елха „Коледно вълшебство“ на детските градини в Добрич.  \r\n*** \r\nОт 17.30 часа в Художествената галерия ще бъде представена коледна изложба на Дружество на художниците – Добрич. \r\n*** \r\nОт 17.30 часа в Художествена галерия – Добрич ще бъде открита годишната изложба на Дружество на добричките художници. \r\n*** \r\nОт 18.00 часа в концертна зала „Добрич“ ще започне концерт на Български камерен оркестър - Добрич с диригент Алексей Измирлиев - „Барок за Коледа“. \r\n*** \r\nОт 17.30 часа в Художествената галерия ще бъде открита изложбата „РазЛичен“ на Христо Генев. \r\n*** \r\nОт 11.30 часа в Регионална библиотека „Гео Милев“ ще бъде открит нов детски кът „Магически кутии“. \r\n*** \r\nОт 18.00 часа в храм „Св. св. Кирил и Методий” ще се проведе Коледен концерт на Мъжки хор към НЧ „Разум 1883“. \r\n*** \r\nОт 18.00 часа в читалище „Развитие”  ще се играе постановката  „Самодива” – музикален спектакъл на Държавния музикалния театър и ДТ „Любомир Кабакчиев”. \r\n*** \r\nОт 10.00 часа в Регионалния пресклуб  на БТА кметът на Община Червен бряг инж. Данаил Вълов ще даде пресконференция. \r\n*** \r\nОт 10.00 часа в базата на Общински детски комплекс – Пловдив ще се проведе коледна инициатива под надслов „Заедно за едно ново начало“. \r\n*** \r\nОт 10.00 часа в Регионалния етнографски музей ще се проведе традиционният Еснафски празник „Св. Спиридон“. От 11.00 часа ще бъде отслужена празнична Света литургия в храм „Св. Петка“, а от 12.30 часа ще бъдат връчени майсторски свидетелства на новите майстори в музея. \r\n*** \r\nОт 10.30 часа в заседателната зала в сградата на район ‚Северен“ ще се проведе благотворителен коледен базар в подкрепа на Комплекса за социални услуги \"Олга Скобелева.  \r\n*** \r\nОт 11.00 часа в Голямата заседателна зала на Община Пловдив ще се проведе церемония по награждаване на най-активните училища в Пловдив, взели участие в инициативата „Европейски ден на спорта в училище 2018“. \r\n*** \r\nОт 11.00 часа в СКЛАД (ул. „Екзарх Йосиф“ 16) на 4 етаж ще се състои пресконференция по повод откриващия уикенд на Пловдив – Европейска столица на културата 2019. \r\n*** \r\nОт 11.00 часа в Регионалния пресклуба на БТА – Пловдив ще се състои пресконференция на Сдружение „Зелени Балкани“ по повод 30-годишнината от създаването му. \r\n*** \r\nОт 17.30 часа в Rock’N’Бар „БезистенЪ“ ще бъде представена книгата „Без плейбек. Близки срещи от пети вид“. \r\n*** \r\nОт 16.00 часа в зала „Култура“ ще се състои премиерата на документалния филм \"30 години по-късно\", продължение на филма „Шест жени“. Филмът е част от честванията на 30-годишнината от първите екологични демонстрации в България. \r\n***   \r\nОт 11.00 часа, в зала № 105 на Община Сливен,  ще се проведе Пресконференция на председателя на Общински съвет - Сливен Димитър Митев и неговите заместници. Пресконференцията е по повод предстоящото заседание на Общинския съвет. \r\n***   \r\nОт 11.45 часа в зала № 105 на Община Сливен ще се състои пресконференция на Мат Хагенгрубер - аташе по въпросите на културата и образованието на посолството на САЩ у нас. Поводът е гостуването на джаз квартетът от Ню Йорк на Ари Роланд в Сливен. \r\n*** \r\nОт 17.00 часа в галерия „Май“ ще бъде открита Коледна изложба на сливенските художници. \r\n*** \r\nОт 18.00 часа на сцената на Драматичен театър „Стефан Киров“ - Сливен в сряда, 12 декември, ще излезе джаз квартетът от Ню Йорк на Ари Роланд. Празничният концерт е част от коледно-новогодишната програма на Община Сливен. \r\n*** \r\nОт 09.30 часа Белоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Спиридон“ в село Алдомировци. \r\n*** \r\nОт 10.00 часа в малката зала на ОДМВР-Смолян ще се проведе пресконференция на тема „Състояние на престъпността и безопасността на движението през м. ноември 2018 г. и предприети мерки са сигурност през предстоящия зимен туристически сезон“.  \r\n***   \r\nОт 09.00 до 14.00 часа в Хранителен блок към МБАЛ-Търговище БЧК започва раздаване на  пакети с основни хранителни продукти по Оперативна програма за храни и/или основно материално подпомагане.  \r\n*** \r\nОт 09.30 часа пред Административния съд ще се състои  второто по ред съдебно заседание по дело срещу заповедта, с която  се заличава регистрацията на животновъдния обект на Ани Петрова и е разпоредено повторно принудителното евтаназиране на животните й. Пред сградата ще има протест на несъгласните със заличаването на фермата.", "date": "2018.12.12", "title": "Предстоящи събития в страната за 12 декември (Агенция „Фокус“)"}
{"url": "http://www.focus-news.net/news/2018/12/12/2600787/afp-minuta-malchanie-v-pamet-na-zhertvite-v-strasburg.html", "text": "Френският сенат, който в този момент е обсъждал проекта за реформа в правосъдната система, изразява своята солидарност с жертвите на стрелбата край коледен базар в Страсбург, информира  AFP .  \r\nПри нея най-малко двама души са убити и единадесет са ранени.  \r\n\"С колегите изразяваме своята солидарност със семействата на жертвите при нападението тази вечер, при което има няколко смъртни случаи и няколко ранени\", е заявил Оливър Бехт, депутат в Народното събрание на Франция от департамент Горен Рейн, който е родом от Страсбург.  „Изразяваме болката и тъгата си заедно с жителите на този град и вярваме, че скоро стрелецът ще бъде заловен \", е добавил той.", "date": "2018.12.12", "title": "AFP: Минута мълчание в памет на жертвите в Страсбург"}
{"url": "http://www.focus-news.net/news/2018/12/12/2600793/teror-v-strasburg-kakvo-znaem-za-napadenietoi-obzor.html", "text": "След месеци на относително спокойствие тероризмът отново напомни на себе си на европейците. Мишената отново е Франция, където след Париж, Ница и Марсилия, терорът застигна източния град Страсбург, в историческия регион Елзас. Какво знаем за нападението и извършителя му \r\nОколо 19:00 часа местно време (20:00 часа българско време) неизвестено лице - според медии 29-годишен мъж, откри стрелба с автоматично оръжие на популярния сред туристите традиционен коледен базар в града. Военнослужещите на място, задействани за охрана на базара по стартираната след терористичните нападения в Париж от ноември 2015 г. операция \"Сентинел\" откриха стрелба по извършителя, но той успя да избяга от местопрестъплението. И докато издирването му продължава, полицията съобщи, че самоличността му е идентифицирана, макар към момента да не са представени допълнителни подробности. Източници, близки до разследването, разкриха, че лицето е трябвало да бъде арестувано в сутрешните часове на вторник по подозрение за опит за убийство.  \r\nМедии съобщиха и за втори случай на стрелба, но информацията не бе потвърдена от властите. Жертвите \r\nДанните са жертвите и пострадалите са противоречиви. Първоначално бе съобщено за един загинал и 10 ранени, но малко по-късно властите приведоха информация за двама загинали и 11 ранени, някои от които - критично. Позовавайки се на местни власти, медии съобщиха последно за четири жертви и 11 ранени. \r\nВ средствата за масова информация броят на пострадалите варира между девет и 12, а на загиналите - между един и двама. Според местния телевизионен канал BFMTV при престрелката един от френските войници, които патрулират по улиците на френските градове като част от антитерористичната операция \"Сентинел\", е ранен.  Мерките на властите \r\nФренското министерство на вътрешните работи, без да уточнява подробности за случилото се, го описа като \"изключително сериозно събитие по отношение на обществената сигурност\". Малко по-късно бе обявено, че Отделът за борба с тероризма на Прокуратурата в Париж поема разследването на нападението на коледния базар в Страсбург. След оценка на ситуацията, Прокуратура във френската столица откри разследване за \"убийства, опити за убийство във връзка с терористична групировка и мрежа за престъпни конспиративни престъпления\", се казва в изявление, разпространено от органа. \r\nВ социалната мрежа \"Туитър\" френският вътрешен министър Кристоф Кастанер, най-напред написа: \"Аз съм в кризисния център. Мобилизирани са всички полицейски и спасителни служби. Моля ви, да не разпространявате слухове и спазвайте указанията на местните и централните власти“. По-късно стана ясно, че по заповед на държавния глава Еманюел Макрон министърът е отпътувал за Страсбург.  \r\nКореспондент на Deutsche Welle, който се е намирал в Европейския парламент по време на нападението, предаде, че изходите от сградата са затворени. Той обърна внимание на факта, че през деня охранителите са извършвали щателни проверки на личните вещи и чантите на хора, които се насочили към центъра на Страсбург. Тази седмица градът е домакин на пленарните заседания на Европейския парламент, поради което има стотици депутати и техните служители. \r\nСпоред друг кореспондент на същата медия, към момента правоохранителните органи са отцепили два периметъра в центъра на града. Единият е с по-широк обхват, а другият - в непосредствена близост до коледния пазар пред катедралата в Страсбург. Тереза Герова", "date": "2018.12.12", "title": "Терор в Страсбург - какво знаем за нападението? (ОБЗОР)"}
{"url": "http://www.focus-news.net/news/2018/12/12/2601232/reaktsii-u-nas-sled-atentata-v-strasburg-obzor.html", "text": "Две жертви, един човек в състояние на мозъчна смърт, и 12 са ранени - това е равносметката от последния терористичен акт в Европа, при който след като 29-годишен мъж откри стрелба на коледен базар в източния френски град Страсбург. Хиляди хора бяха евакуирани или блокирани в съседни сгради, тъй като нападателят успя да избяга. Атентатът предизвика вълна от съпричастност и коментари в цяла Европа, включително и у нас.  Според експертите  нападението е изблик на агресия срещу цялостния християнски модел на цивилизацията в Европа. Арабистът проф. Владимир Чуков определи терористът като „хибрид между процесите на маргинализация, криминализация, ислямизация и радикализация“. „Трудно е да се каже дали нападателят е част от някаква организация като Ислямска държава – въпросът е дали е част от мрежа, която действа на френска територия“, уточни проф. Владимир Чуков. Той отбеляза, че за охраната на този базар са предвидени повече от 1 млн. евро и между 500 и 600 души охрана и въпреки това системата за сигурност на Франция не е сработила срещу този „вълк единак“. По думите му протестите във Франция несъмнено дават своето отражение върху отслабената система за сигурност в страната. \r\nГен. Кирчо Киров, началник на Националната разузнавателна служба в периода 2002-2012 г., коментира от своя страна, че „Ислямска държава“ е почти ликвидирана, но опасността от терористични актове остава. Според него службите за борба с тероризма са повишили ефективността си, за което свидетелстват множеството предотвратени актове както в Европа, така и в Русия. По думите му опасността от извършване на подобни атентати е възможна и занапред, защото те са дело не толкова на сериозна организация зад граница, а преди всичко на една своеобразна вътрешна саморадикализация на отделни елементи, които споделят идеологията на „Ислямска държава“ и подобни на нея структури. \r\nЕкспертът по антитероризъм Христо Смоленов обясни, че и този път не трябва да говорим за религиозен тероризъм, защото в същността си тероризмът представлява пораждане и разпространение на масов страх с финансово-икономически или политически дестабилизиращи цели. „Това обаче бива прикрито зад религиозни, психологически и личностни мотиви“, уточни Смоленов. „Това са хора, представители на друга цивилизационна форма, която не уважава човешкия живот по начина, по който го прави християнската цивилизация“, коментира той. По думите му масовият внос на индивиди, травмирани от действащ и до днес тероризъм, всъщност „минира“ европейската цивилизация. Според експерта трябва да бъде поет ангажимент за предпазване на българите, без значение от етническа и религиозна принадлежност, от внесения радикализъм. \r\nСпоред експертът по национална сигурност проф. Николай Радулов отвличането на вниманието от проблема с тероризма може да доведе до човешки жертви, включително у нас. По думите му опасността от тероризъм по никакъв начин не е намаляла. Проф. Радулов допълни, че сигурността в България зависи от два фактора – добрата подготовка на органите на реда и непривлекателността на България както за мигранти, така и за хора, свързани с Ислямска държава. Това не бива да ни успокоява, предупреди професорът. \r\nПолитическото ръководство на  службите за сигурност  в лицето на вътрешния и военния министър увериха от своя страна, че към момента в страната ни няма необходимост от промяна на мерките за сигурност с оглед атентата в Страсбург. Министърът на вътрешните работи Младен Маринов отбеляза все пак, че на всички дирекции е разпоредено осигуряването на засилено полицейско присъствие при прояви на открито, свързани с предстоящите празници. Министърът на отбраната Красимир Каракачанов поясни, че службите ни винаги имат готовност да реагират с необходимите мерси при подобни ситуации. „Крайно време е да излезем от този сън и да спрем да си въобразяваме, че някакви леко полудели хора правят атентати в Европа“, коментира той. „Става въпрос за война между 2 цивилизации или по-точно за агресия към християнската европейска цивилизация и докато институциите в Брюксел се грижат за лекуване на последиците, ние в България не трябва да чакаме последиците, а да вземем законови мерки, чрез които да предотвратяваме тези процеси още в техния зародиш, а не да ги чакаме да узреят“, каза още той.", "date": "2018.12.12", "title": "Реакции у нас след атентата в Страсбург (ОБЗОР)"}
{"url": "http://www.focus-news.net/news/2018/12/12/2600794/deutsche-welle-izhodite-ot-sgradata-na-ep-v-strasburg-sa-zatvoreni-ottsepeni-sa-dva-perimetara-v-tsentara-na-grada.html", "text": "Кореспондент на  Deutsche Welle , който се е намирал в Европейския парламент по време на нападението, предаде, че изходите от сградата са затворени. Той обърна внимание на факта, че през деня охранителите са извършвали щателни проверки на личните вещи и чантите на хора, които се насочили към центъра на Страсбург. Тази седмица градът е домакин на пленарните заседания на Европейския парламент, поради което има стотици депутати и техните служители. \r\nСпоред друг кореспондент на същата медия, към момента правоохранителните органи са отцепили два периметъра в центъра на града. Единият е с по-широк обхват, а другият - в непосредствена близост до коледния пазар пред катедралата в Страсбург. Тереза Герова", "date": "2018.12.12", "title": "Deutsche Welle: Изходите от сградата на ЕП в Страсбург са затворени, отцепени са два периметъра в центъра на града"}
{"url": "http://www.focus-news.net/news/2018/12/12/2600798/afp-strelbata-v-strasburg-makron-otide-na-ploshtad-bovo.html", "text": "Президентът Еманюел Макрон е отишъл в междуведомствения кризисен щаб на площад „Бово“ в Париж,  AFP  информира. \r\nСлед полунощ Макрон е отишъл на площад „Бово“, където се намира специализираната служба към френската Национална полиция за охрана и защита на най-висшите френски и чуждестранни лица и се предоставя техническа помощ за сигурност.  \r\nТова са съобщили от Елисейския дворец преди минути (01.17 мин. бълг.време – бел.ред.). Ивелина Ватова", "date": "2018.12.12", "title": "AFP: Стрелбата в Страсбург: Макрон отиде на площад „Бово“"}
{"url": "http://www.focus-news.net/news/2018/12/12/2600788/afp-strasburg-zapodozreniyat-e-tryabvalo-da-bade-arestuvan-vav-vtornik-sutrinta.html", "text": "Заподозреният за нападението на традиционния коледен базар в Страсбург, който вече бе идентифициран от полицията, е трябвало да бъде арестуван още в сутрешните часове на вторник, предава  AFP , като се позовава на свой източник, близък до разследването. \r\nСъгласно думите му лицето е било заподозряно за опит за убийство. \r\nКъм настоящия момент извършителят не е заловен. Той избяга след стрелбата, при която уби двама души и рани 11 други. Издирването му продължава. Тереза Герова", "date": "2018.12.12", "title": "AFP: Страсбург: Заподозреният е трябвало да бъде арестуван във вторник сутринта"}
{"url": "http://www.focus-news.net/news/2018/12/12/2600796/deutsche-welle-broyat-na-zhertvite-na-strelbata-v-strasburg-sa-chetiri-postradalite-11.html", "text": "По последни данни жертвите на стрелбата в източния френски град Страсбург са четирите, а пострадалите - 11, предава кореспондент на  Deutsche Welle . \r\nГерманската медия съобщава, че открилият стрелба с автоматично оръжие е 29-годишен мъж, но не пояснява откъде разполага с информацията. Тереза Герова", "date": "2018.12.12", "title": "Deutsche Welle: Броят на жертвите на стрелбата в Страсбург са четири, пострадалите - 11"}
{"url": "http://www.focus-news.net/news/2018/12/12/2600800/afp-frenskiyat-parlament-glasuva-zakonoproekta-za-reforma-v-pravosadnata-sistema.html", "text": "Френският парламент гласува законопроекта за реформа в правосъдната система, информира  AFP . \r\nЗатворите са пренаселени, съдилищата – претоварени. Това бе мотивацията за внасяне в парламента на законопроект за реформа на съдебната система. Той е оценяван като амбициозен, но спорен. В него има специален текст за престъпления, извършени от малолетни и непълнолетни лица.  \r\nКъсно във вторник срещу сряда текстът бе приет на първо четене с 88 гласа „за“ срещу 83 – „против“.  Ивелина Ватова", "date": "2018.12.12", "title": "AFP: Френският парламент гласува законопроекта за реформа в правосъдната система"}
{"url": "http://www.focus-news.net/news/2018/12/12/2600797/faz-parva-reaktsiya-na-politik-ot-es-za-napadenieto-v-strasburg-yunker-podnese-saboleznovaniya-za-zhertvite.html", "text": "Председателят на Европейската комисия Жан-Клон Юнкер е сред първите политици от ЕС, които направиха официално изявление за нападението в Страсбург, отбелязва германският вестник  Die Frankfurter Allgemeine Zeitung . \r\nЮнкер поднесе съболезнования чрез съобщение в социалната мрежа \"Туитър\": \"Моите мисли са с жертвите на стрелбата в Страсбург, която категорично осъждам. Страсбург е символичен град за мира и европейска демокрация. Ценности, които винаги ще защитаваме. ЕК застава зад Франция\", написа люксембургският политик. \r\nОт редакцията подчертават, че през 2000 г. е била предотвратена атака на алжирска групировка срещу популярния коледен базар в Страсбург, който е и един от най-старите. Тереза Герова", "date": "2018.12.12", "title": "FAZ: Първа реакция на политик от ЕС за нападението в Страсбург - Юнкер поднесе съболезнования за жертвите"}
{"url": "http://www.focus-news.net/news/2018/12/12/2601223/parlamentat-reshi-na-parvo-chetene-da-otpadne-nomeratsiyata-v-byuletinite-i-da-ima-videonablyudenie-v-izbiratelnite-sektsii-obzor.html", "text": "Парламентът прие на първо четене промени в Изборния кодекс. С тях се предвижда да отпадне изписването на номера пред партиите и коалициите в бюлетината за гласуване. Предложението цели да се предотврати феноменът „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия. \r\nИзмененията предвиждат и „Информационно обслужване“ АД да изработва специализираните устройства за машинно гласуване, а ЦИК да възложи разумен срок за това. Така машинно гласуване няма да има за предстоящите избори през 2019 година. Въвежда се възможност ЦИК да определи броя и номерата на избирателните секции, в които да има машинно гласуване, като следва техният брой да не бъде по-малко от 1000. Машинно гласуване няма да се произвежда в избирателни секции с по-малко от 300 избиратели. Предвидено е и дистанционното електронно гласуване да се реализира поетапно, след провеждане на проучване и създаване на защити на резултатите. \r\nНародните представители приеха и предложението на ПГ на „Воля“ да има видеонаблюдение в избирателните секции. Така избирателите ще могат да наблюдават на живо изборния ден на сайта на районната избирателна комисия и всеки гражданин ще има възможност да подаде сигнал за нарушения в изборния процес. От „Воля“ предлагат да се промени и начинът, по който се формира съставът на районните избирателни комисии. Според тях парламентарно представените партии и коалиции трябва да предлагат брой членове, в зависимост от действителните гласове, които са получили на последните избори.  \r\nДебатите по промените предизвикаха спор в парламента. Народният представител от ГЕРБ Данаил Кирилов коментира, че управляващите имат амбицията електронното дистанционно гласуване да стане факт, но когато има технологична сигурност и обезпеченост на процеса. Той посочи още, че въпреки първоначалното силно обществено одобрение, мненията за въвеждането на машинното гласуване вече не са еднопосочни. Кирилов обясни, че темата е била обсъждана многократно, както и че този вид гласуване се е прилагало досега само на местни избори. Като основни недостатъци той посочи двойното осъществяване на броенето, възможността за възникване на грешки и случаите, при които паметта не е била предадена на флашка от съответната машина в секционни избирателни комисии. \r\nОт своя страна, депутатът от ПГ на „БСП за България“ Крум Зарков заяви, че с този законопроект се постигат нови низини в законотворчеството на 44-тото Народно събрание. Той посочи, че за пет години постоянно действащата изборна администрация не е успяла да се справи с осигуряването на няколко хиляди машини за изборния ден. Зарков коментира още, че не е ясно по какви критерии ЦИК ще избира къде да има машини и къде - не. „Или някой не иска да има машинно гласуване именно заради подобренията, които то предоставя относно честността на изборния процес, или вносителите искат просто да угодят на ЦИК и да се разтоварят от едно непосилно за тях бреме. Единственият резултат от този закон ще бъде още по-ниска степен на доверие“, заяви той. \r\nНародният представител от ПГ на ДПС Хамид Хамид обясни, че партията подкрепя законопроекта, като посочи, че той е правилна, но недостатъчна крачка към връщане на доверието на гражданите в изборната ни система. „Недостатъчна е, защото нашето становище е да се върви само към машинното гласуване, трябва да извадим хартиените бюлетини от изборния процес. Недостатъчна е и защото се предвижда то да започне с поне 1000 секции, а нашето желание е да бъде масово още на следващите избори“, заяви Хамид. Той посочи, че между първо и второ четене ДПС ще предложи по-добри варианти за решаване на проблема „15-15“. \r\nСекретарят на ПГ на „Обединени патриоти“ Юлиан Ангелов коментира, че е важно номерацията в бюлетините да отпадне, защото българите трябва да гласуват за кандидати, а не за номера. „Хората трябва да бъдат интелигентни, когато отидат да направят избора си“, коментира Юлиан Ангелов. „ЦИК е създаден при доминацията на БСП и ДПС и е доминирана от тези партии. Ние се съобразяваме с тяхното мнение. Ако БСП не са съгласни с мнението на ЦИК, които може би са най-компетентният орган за изборния процес, да си снемат доверието от хората там“, посочи той.  \r\nЦветилена СИМЕОНОВА", "date": "2018.12.12", "title": "Парламентът реши на първо четене да отпадне номерацията в бюлетините и да има видеонаблюдение в избирателните секции (ОБЗОР)"}
{"url": "http://www.focus-news.net/news/2018/12/12/2600795/afp-napadenieto-v-strasburg-aktivira-premiera-filip-da-zadeystva-mezhduvedomstven-krizisen-shtab.html", "text": "Премиерът Едуард Филип задейства междуведомствения щаб за работа при кризи към вътрешното министерство, съобщава  AFP по информация от правителството. В него влизат представители на заинтересованите министерства и правителствени институции, които ще наблюдават и контролират ситуацията в Страсбург след произшествието във вторник късно вечерта. \r\nПри стрелбата на Коледния пазар в Страсбург бяха убити двама граждани, а тринайсет - ранени, се казва в правителственото съобщение. Ивелина Ватова", "date": "2018.12.12", "title": "AFP: Нападението в Страсбург активира премиера Филип да задейства междуведомствен кризисен щаб"}
{"url": "http://www.focus-news.net/news/2018/12/12/2600802/izvestiya-zaginalite-pri-strelbata-v-strasburg-stanaha-chetirima.html", "text": "Загиналите при стрелбата в Страсбург станаха четирима, пише вестник  „Известия“ , като се позовава на информация от френската телевизия BFM \r\nПо-рано в комюнике на префекта на провинция Гранд Ест („Голям Изток“ – букв. пр., - бел. ред.) се съобщава за 2 убити и още 11 ранени, от които седем са в тежко състояние, вестникът цитира руската агенция ТАСС.   \r\nЗложелателят е открил стрелба недалеч от коледен базар в центъра на Страсбург във вторник, 11 декември, вечерта. Властите определят събитието като терористичен акт. Подразделение на антитерористичната прокуратура в Париж е започнала разследване. \r\nЗасега не са успели да задържат стрелеца, но той е ранен в престрелка с полицията в един от кварталите на Страсбург. Историческата част на града е отцепена. На местопроизшествието има военни части.   \r\nУстановена е личността на нападателя, пише „Известия“ и цитира РИА „Новости“, според която това е човек, който и преди е нарушавал законите, включен е в списъка на заподозрените в тероризъм лица. Той е трябвало да бъде задържан сутринта във вторник, 11 декември, по дело за убийство, но не е бил намерен у дома си.  \r\nНа местопроизшествието е министъра на вътрешните работи на Франция по поръчение на държавния глава Еманюел Макрон. Ивелина Ватова", "date": "2018.12.12", "title": "„Известия“: Загиналите при стрелбата в Страсбург станаха четирима"}
{"url": "http://www.focus-news.net/news/2018/12/12/2600804/afp-streletsat-izbyaga-sled-kato-ubi-chetirima-na-koleden-bazar-v-strasburg.html", "text": "Стрелецът, който уби четирима и рани близо 12 души на оживен коледен базар във френския град Страсбург във вторник, е изчезнал, обобщава информацията до 03.00 ч.  AFP , като съобщава и последни данни от властите.  \r\nПродължава преследването на убиеца, който в 20.00 ч. местно време (21.00 ч. бълг. време – бел. ред.) откри огън на една от най-натоварените улици в града и накара тълпи вечерни продавачи в магазините да се разбягат, за да се спасят.   \r\nВойниците, които са патрулирали в района като част от редовна антитерористична операция, са открили огън и са го ранили, докато той е бягал, но не са успели да го спрат. \r\nКметът Ролан Риес е съобщил за AFP, че убитите са четирима, а трима-четирима от ранените са в критично състояние. По-рано официално бе съобщено за двама убити. \r\nСтрелецът е идентифициран и е в списъка на наблюдаваните заподозрени екстремисти, според изявление на местните служби за сигурност.  \r\nСилите за сигурност на Франция са в повишена готовност след серията от терористични атаки след 2015 година. В момента те са в особено висока готовност, като се вземат под внимание и антиправителствените протести, които заливат страната.   \r\n\"Чух стрелба и след това започнаха безредиците и врявата“, е заявил пред телеграфната агенция един свидетел, обявил се като Фатих. Той е видял трима души да лежат на земята ранени, само на няколко метра от гигантското коледно дърво в центъра на града.   \r\nВеднага след стрелбата в района на базара са пристигнали полицейски коли и линейки. „Една жена падна на земята, не знам дали беше ранена или се препъна“, е казал очевидец, помолил за анонимност.  \r\nПрезидентът Еманюел Макрон е отишъл на среща по кризата с представители на правителството в Париж малко след полунощ, а вътрешният министър Кристоф Кастанер е заминал за Страсбург.   \r\nНа полицията е известно, че … \r\nСтрелецът е 29-годишен и е от града; \r\nИмето, под което го знаят, е Шериф; \r\nВъв вторник сутринта е трябвало да бъде арестуван; \r\nРазследван е за опит за убийство. \r\nТова са заявили за AFP двама независими източника от службите за сигурност, които са помолили за анонимност  \r\nВ много ресторанти и барове, които са затворили, има хора, които са подири подслон.  „Пуснахме всеки, който дойде във винарната. Всички са заключени“, е казал 33-годишният Муад за AFP. \r\nИзточник от полицията, също пожелал анонимност, твърди, че силите за сигурност са открили огън в район, където се смята, че се укрива заподозреният. Той обаче не е посочил адрес и не е ясно дали мястото, където се укрива стрелецът е локализирано..  \r\nВ последните години няколко жители на Страсбург са обвинени в опит да се присъединят към джихадистки групи в Сирия или са били арестувани след като са се върнали от там.   \r\nТуристическа атракция  \r\nЕвропарламентът, който е в Страсбург, също е затворен, като депутатите, администрацията и журналистите, които в момента на стрелбата са били в сградата, не са я напуснали. Хората са в парламентарния бар в очакване на информация за развитието на събитията навън.   \r\n\"Първата ни мисъл беше за колегите, които вече бяха тръгнали към центъра,\" казва белгийския депутат Катлийн Ван Бремпт, \"Сега просто чакаме.\" \r\nКоледният базар в Старсбург и илюминациите в града са годишна туристическа атракция, която привлича стотици хиляди хора.   \r\nВ последните години охраната е засилена, след атентатите във Франция от ислямистки активисти. Базарът отдавна е наблюдаван от службите като евентуална тяхна цел.   \r\n В Страсбург са създадени специални антитерористични армейски части, които редовно патрулират по улиците. Според сулжбите в момента терористите са променили тактиката си и вместо координирани нападения, те са се насочили към атаки от „вълци единаци“ – саморадикализирани индивиди, който действат без връзки с терористични групировки като „Ислямска държава“.   \r\nСлед 2015 година във Франция при терористични нападения са убити общо 246 души. Това са данни от проучване, организирано от агенция AFP. Ивелина Ватова", "date": "2018.12.12", "title": "AFP: Стрелецът избяга, след като уби четирима на коледен базар в Страсбург"}
{"url": "http://www.focus-news.net/news/2018/12/12/2600807/bsp-razkritikuva-upravlyavashtite-za-razdadenite-118-mln-lv-bonusi-na-darzhavnata-administratsiya-obzor.html", "text": "БСП разкритикува управляващите за раздадените 118 млн. лв. бонуси на държавната администрация. Това бе основната тема на пресконференцията на БСП след редовното заседание на Изпълнителното бюро на партията.  Заместник-председателят на ПГ на „БСП за България“ Драгомир Стойнев  заяви, че БСП се противопоставя на политиката, колкото по-голям гаф направиш, толкова повече пари да получиш от държавния бюджет. Стойнев обърна внимание,  че няма пари за възрастни хора и млади семейства, а на българската администрация са изплатени 118 млн. лв. под формата на бонуси. Той заяви, че за двамата избягали затворници Министерство на правосъдието си дава по 500 хил. лв., а Агенцията по вписванията, която блокира държавата, получава бонуси за 1 млн. 275 хил. лв. По думите му заради работата по чистотата на въздуха МОСВ си е раздало над 2 млн. лв. Стойнев обърна внимание, че за „Гранична полиция“ са раздадени 1 млн. 465 хил. лв., въпреки случващото се на летище „София“. „Още повече, че при едно дясно правителство, което съвсем нормално да води някаква административна реформа, се прави точно обратното“, обясни зам.-председателят на ПГ на „БСП за България“. Стойнев коментира, че  водещи по бонуси са Министерство на финансите, където са си раздали 43 млн. лв. и Министерство на труда и социалната политика - 13 млн. лв.   \r\nОт  Министерство на финансите  отговориха на БСП, като обявиха, че цитираната сума на брифинга на БСП от 43 млн. лв. е редно да бъде съпътствана с уточнението, че тя се разпределя на 12 215 служители за цялата 2018 г. От финансовото министерство поясниха, че допълнително възнаграждение за постигнати резултати (ДВПР) е изплащано четири пъти годишно – през април, юли и октомври за текущата година и през януари – за предходната. Министерството изтъкна, че разходите за ДВПР не надхвърлят 30 на сто от тези за заплати, възнаграждения и задължителни осигурителни вноски по бюджетите на разпоредителите с бюджет. От Финансово министерство подчертаха, че ДВПР са определени въз основа на оценка на постигнатите резултати от основните структурни звена и отделните служители през изтекло календарно тримесечие, както и че размерът на ДВПР на отделен служител не надвишава 80 на сто от начислените му за съответната година основни заплати.  \r\nОт  БДЖ  заявиха, че от служителите им не са получавани допълнителни материални възнаграждения през 2018 г. По повод твърдението на БСП, че не са предоставили информация за допълнителни трудови възнаграждения,  изплатени на служителите, от дружеството обявиха, че такава е предоставена в Народното събрание в отговор на въпрос от депутата Георги Свиленски в рамките на парламентарен контрол. От  Летище „София“  съобщиха, че над 1,4 млн. лева са материалните придобивки за служителите от началото на 2018 г., след съгласуване със синдикатите. От летището уточниха, че социалните придобивки са регламентирани с вътрешни правила и колективен трудов договор. По време на кабинета „Орешарски“ сумата на придобивките възлиза на 2,1 млрд. лева, а за целия мандат (от 06.2013 г. до 07.2014 г.) е в размер 2,6 млрд. лева. От  Министерството на труда и социалната политика  заявиха, че сумата от 13 млн. лева за допълнителни възнаграждения е получена от 8000 служители през 2018 г. От министерството уточняват, че общата сума включва четири плащания на ДВПР през 2018 г. Средната сума на получените средства от един служител е 409,47 лв. на тримесечие или 136,49 лв. на месец.  \r\nДеница КИТАНОВА", "date": "2018.12.12", "title": "БСП разкритикува управляващите за раздадените 118 млн. лв. бонуси на държавната администрация (ОБЗОР)"}
{"url": "http://www.focus-news.net/news/2018/12/12/2600799/reuters-strelets-ubi-pone-chetirima-na-frenski-koleden-bazar.html", "text": "Стрелец е убил поне четирима и е ранил други 11 души край коледен базар в Страсбург във вторник вечерта преди да бъде притиснат до стената от полицията, съобщава  Reuters . \r\nМотивите на стрелеца все още не са известни, но във Франция е обявена висока степен на тревога след вълната от нападения, поръчани или инспирирани от „Ислямска държава“, които заливат страната от началото на 2015 година. Прокурорът за борба с тероризма е започнал разследване. \r\nБлизо два часа след нападението, полицаи от елитна част са притиснали до стената заподозрян за инцидента, имало е стрелба, съобщава на Reuters източник, близък до провежданата операция. Френските медии съобщават, че  нападателят е бил задържан в склад на улица „Епинал“.  Ивелина Ватова", "date": "2018.12.12", "title": "Reuters: Стрелец уби поне четирима на френски коледен базар"}
{"url": "http://www.focus-news.net/news/2018/12/12/2600809/nad-45-hil-studenti-sa-preminali-uspeshno-praktichesko-obuchenie-po-proekt-studentski-praktiki-faza-1-obzor.html", "text": "Над 45 хил. студенти са преминали успешно практическо обучение по проект „Студентски практики - Фаза 1“ (ОБЗОР) \r\nПовече от 45 хил. студенти са преминали успешно практическото обучение по проект „Студентски практики- Фаза 1“ по ОП „Наука и образование за интелигентен растеж“ към Министерство на образованието и науката, а над 20% от тях впоследствие са получили предложение за работа. Това обявиха зам.-министърът на образованието и науката Деница Сачева и ръководителят на проекта Соня Кръстанова, директор на дирекция „Финанси“ в Министерството на образованието и науката.  \r\nПочти 36 млрд. лв. е стойността на проекта, като срокът за реализацията му е бил от 2016 до 2018 г. Основната цел е да се увеличи практическата насоченост на висшето образование и да се засили гъвкавостта на завършващите спрямо динамиката на пазара на труда. За участие в проекта са се регистрирали 6118 работодатели – обучаващи организации, и 48 висши учебни заведения, като в практическото обучение са се включили 46 077 студенти и 4 607 академични наставници. Публикувани са над 17 хил. обяви за над 176 хил. работни места.  Българската академия на науките (БАН) е обучила най-много практиканти в своите институти - над 2 600. След нея се нареждат УМБАЛ „Света Марина“ - Варна, УМБАЛ „Д-р Георги Странски“-Плевен и др. А най-голям интерес сред студентите е имало за специалностите „Медицина“, „Теория на изкуствата“, „Химични технологии“ и „Стоматология“.  \r\n„За нас връзката между университетите и реалната работна среда продължава да бъде един от основните приоритети, за това ще предложим този проект да продължи с втора фаза и вероятно планирането ѝ ще започне началото на следващата година“, заяви зам.-министър Сачева.", "date": "2018.12.12", "title": "Над 45 хил. студенти са преминали успешно практическо обучение по проект „Студентски практики - Фаза 1“ (ОБЗОР)"}
{"url": "http://www.focus-news.net/news/2018/12/12/2600805/the-times-signal-za-teroristichno-napadenie-i-povishena-gotovnost-sled-avtomatichna-strelba-v-strasburg.html", "text": "Сигнал за  терористично нападение и повишена готовност след автоматична стрелба в Страсбург, пише вестник  The Times . \r\nСлед серия от атентати във Франция от ислямистки стрелци службите за сигурност са обкръжили Коледния базар в Страсбург, който привлича стотици хиляди  посетители.   \r\nФренската антитерористична полиция преследва въоръжен стрелец, който във вторник вечерта уби четирима човека и рани 12 край един от най-популярните в страната коледни базари в Страсбург.   \r\nАтентаторът е бил ранен от полицията. Той е стрелял с AK-47, разменил е изстрели с полицаите и е взел такси, с което е избягал от местопроизшествието. Според полицията той може би е напуснал града.   \r\nЕдин от ранените е войник от патрулите, които охраняват потенциални цели на терористите. Шестима от ранените са в тежко състояние.   Ивелина Ватова", "date": "2018.12.12", "title": "The Times: Сигнал за терористично нападение и повишена готовност след автоматична стрелба в Страсбург"}
{"url": "http://www.focus-news.net/news/2018/12/12/2600808/the-guardian-strelba-na-koledniya-bazar-v-strasburg-zapodozreniyat-izbyagal-sled-kato-ubil-trima.html", "text": "Стрелба на Коледния базар в Страсбург, заподозреният избягал, след като убил трима, пише вестник  „The Guardian” . \r\nФранция повиши нивото си на сигурност, а полицията преследва стрелец, който уби трима и рани 12 други при терористично нападение на прочутия Коледен базар в Страсбург във вторник вечерта. \r\nНападателят е изчезнал, след като е стрелял по пешеходци в оживения градски център. Шест часа по-късно вътрешният министър Кристоф Кастанер обяви, че правителството е повишило нивото на риск до най-високо равнище. Това означава засилване на пограничния контрол и специални охранителни мерки на коледните базари и други прояви. В специално изявление Кастанер е казал, че стрелецът е открил огън на три различни места в града преди да влезе в престрелка с патрулиращите войници. „ На два пъти е отвръщал на нашите сили за сигурност“, е пояснил Кастанер.   \r\nФренските медии съобщават, че мъжът е бил ранен при една от престрелките, след което е скочил в такси и е изчезнал.   \r\nПолицията незабавно е отрязала изходите от града и е започнала масирана операция, в която участват 350 души жандармерия и войници, както и хеликоптери, за да го открие. От френските служби за сигурност се идентифицирали нападателя – това е 29-годишен мъж, родом от Страсбург, известен на полицията и включен в списъка на лицата, които са потенциална заплаха за реда и сигурността, т. нар. „Фиш S”.   \r\nМалко преди 20.00 ч. местно време мъжът, въоръжен с автоматично оръжие, е прекосил един от многобройните мостове на Страсбург около Гран Ил към Коледния базар, който всяка година привлича милиони посетители. Според свидетели, той е стрелял наоколо и после е продължил надолу по улицата преди да открие отново огън.   \r\nМестният жител Йоан Базар е заявил, че е чул „два-три изстрела“ и викове. През прозореца видял хора да бягат и затворил капаците му. „После чух още повече изстрели… наистина беше шокиращо. Имаше много викове.“  \r\nЖурналистът на свободна практика Камий Белсьор разказва, че е бил в апартамента на приятел в градския център и отначало взел изстрелите за фойерверки. „Отворихме прозореца. Видях войник да стреля, 12-15 пъти“.  Други войници са предупреждавали хората да стоят по домовете си и викали „Вървете си! Прибирайте се!“ \r\nЕдин от убитите се оказва тайландски турист, той е улучен в главата до входа на ресторант, персоналът и посетителите му са се опитвали да го спасят, но без успех.   \r\nАнтитерористичната секция на прокуратурата в Париж е обявила инцидента за терористичен акт и е започнала разследване за „убийство и опит за убийство във връзка с криминално деяние“.   \r\nФренският президент незабавно е провел среща В Париж във вътрешното министерство по кризата. \r\nСтрелецът е открил огън по войници, които са част от патрула, участващ в националната операция  „Sentinelle“, френска военна операция, въведена след терористичните нападение в и около Париж през януари 2015 година.   \r\nНяколко евродепутати са били в централни ресторанти в града и съобщават за стрелба. Ричард Корбет, депутат от Йоркшир и Хъмбър, пише в Туитър, че е вечерял, когато „започна стрелбата. От ресторанта не позволиха на никого нито да влиза, нито да излиза.“  \r\nВ Туитър Тереза Мей е написала, че е“шокирана и покрусена“ от „ужасната“ атака в Страсбург. “Моите мисли са с всички пострадали и с френския народ“. \r\nМестната префектура е съобщила да се избягват местата около централата на полицията в града и подстъпите към магистрала A35, тъй като те са блокирани. \r\nПолицията в Германия съобщава за затягане на контрола на френско-германската граница край Страсбург. Полицейски части от Баден-Вюртенберг, провинция с обща граница с Франция, са предприели специални извънредни мерки, заради стрелбата. Спряно е движението на транснационалния трамвай между Германия и Франция.   \r\nВ първите часове на сряда кметът Ролан Рис е съобщил, че се отменят всякакви културни прояви, а Коледния базар ще е затворен в сряда.   \r\nБазарът в Страсбург е открит в 1570 година и е сред най-популярните сезонни атракции във Франция. Той е на Гран Ил (Големият остров – бел. ред.), заобиколен е с вода и е достъпен само през мостовете.  \r\nНападението се случва във време на голямо напрежение в цяла Франция след четирите седмици на граждански протест срещу правителството и срещу президента, организиран от движението на жълтите жилетки.   Ивелина Ватова", "date": "2018.12.12", "title": "The Guardian: Стрелба на Коледния базар в Страсбург, заподозреният избягал, след като убил трима"}
{"url": "http://www.focus-news.net/news/2018/12/12/2600813/pregled-na-nyakoi-osnovni-temi-v-ruskiya-pechat-agentsiya-fokus.html", "text": "При стрелбата в Страсбург са загинали четирима души, пише  „Ведомости“ . \r\nВ центъра на Страсбург около коледния базар е имало стрелба. Френските власти отначало съобщиха за двама загинали и 12 пострадали. По-късно кметът на града Роланд Рис обяви четирима убити и още трима или четирима се намират в критично състояние, руският всекидневник цитира информация от Франспрес.   \r\nПо данни на правоохранителните органи 29-годишен местен жител е открил стрелба по разхождащи се пешеходци. По-рано във вторник той е трябвало да бъде задържан по подозрение за съучастие в убийство, но полицията не го открила в дома му.   \r\nЗаподозреният похитил такси и избягал от местопроизшествието, това е информация на френската новинарска телевизия France Info, на която „Ведомости“ също се позовава.  Шофьорът на таксито твърди, че престъпникът е бил ранен.   \r\nПолицията е затворила цялата централна част на града, жителите са помолени да не излизат на улицата. Затворена е и сградата на Европарламента заради произшествието. Да издирването на стрелеца са мобилизирани около 600 сътрудника на полицията.   \r\n*** Стана ясно как стрелецът от Страсбург е избягал от местопрестъплението, пише вестник  „Взгляд“  и цитира френския телевизионен канал BFM. \r\nПо данни от френската телевизия мъжът, стрелял по коледния базар в Страсбург, е успял да избяга от местопроизшествието. Засега не са успели да го открият.    \r\nВестникът цитира и руската агенция РИА „Новости“, която съобщава: «По информация, която събрахме от наши източници, напускайки района на коледния базар в Страсбург,  стрелецът е взел такси“. И РИА „Новости“ се позовава на съобщение от френската телевизия.   \r\nПо думите на шофьора, мъжът е бил ранен. Телевизионната медия уточнява, че в него е стрелял военен от операция „Sentinelle“. \r\nКметът на Страсбурт Ролан Рис е обявил траур за загиналите. Коледният базар няма да работи в сряда, 12 декември. Пак по решение на кметството на Страсбург отменени са всички представления в театрите, съобщава ТАСС.  \r\nПрезидентът на Франция Еманюел Макрон пристигнал в Страсбург и е свикал спешно съвещание на кризисния щаб на Министерството на вътрешните работи във връзка с антитерористичната операция в града. Държавният глава се е срещнал с премиера Едуард Филип и ръководителите на министерствата. Съвещанието се провежда при закрити врати.   \r\n„Във вторник вечерта във френския град Страсбург край коледния базар се разнася стрелба, в резултат на която, по последни данни, са загинали четирима човека. Съобщава се за 121 пострадали, като шестима от тях са в тежко състояние“, описва ситуацията „Взгляд“.   \r\nСтрелецът побягнал. Установена е самоличността му: това е 29-годишен жител на Страсбург, родом от града, съден по-рано за въоръжено нападение и с присъда за затвор. В сутринта на вторник трябвало да го задържат, но както пишат френските медии, „той не бил в дома си“. При обиска на адреса, на който живеел, са открити гранати.   \r\nВластите във Франция разглеждат случилото се като терористичен акт. Жителите на Страсбург са помолени да не напускат домовете си. Градският транспорт не работи. \r\n*** Загиналите при стрелбата в Страсбург станаха четирима, пише вестник  „Известия“ , като се позовава на информация от френската телевизия BFM \r\nПо-рано в комюнике на префекта на провинция Гранд Ест („Голям Изток“ – букв. пр., - бел. ред.) се съобщава за 2 убити и още 11 ранени, от които седем са в тежко състояние, вестникът цитира руската агенция ТАСС.   \r\nЗложелателят е открил стрелба недалеч от коледен базар в центъра на Страсбург във вторник, 11 декември, вечерта. Властите определят събитието като терористичен акт. Подразделение на антитерористичната прокуратура в Париж е започнала разследване. \r\nЗасега не са успели да задържат стрелеца, но той е ранен в престрелка с полицията в един от кварталите на Страсбург. Историческата част на града е отцепена. На местопроизшествието има военни части.   \r\nУстановена е личността на нападателя, пише „Известия“ и цитира РИА „Новости“, според която това е човек, който и преди е нарушавал законите, включен е в списъка на заподозрените в тероризъм лица. Той е трябвало да бъде задържан сутринта във вторник, 11 декември, по дело за убийство, но не е бил намерен у дома си.  \r\nНа местопроизшествието е министъра на вътрешните работи на Франция по поръчение на държавния глава Еманюел Макрон.", "date": "2018.12.12", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/12/2600801/bbc-strelbata-v-strasburg-streletsat-e-na-svoboda-sled-kato-ostavi-dvama-ubiti-i-12-raneni.html", "text": "Стрелецът е известен на службите за сигурност. Той е избягал, след като е бил преследван от полицията. Бил е ранен при размяна на изстрели с един войник, съобщава британската  BBC , като се позовава на полицейска информация.   \r\nПроизшествието е станало недалеч от коледен базар близо до площад „Клебер“, един от централните площади в Страсбург. Прокурорът на Франция, който се занимава с контратероризма, е започнал разследване.    \r\nФренският вътрешен министър Кристоф Кастанер, който е потвърдил смъртта на двама души, е обявил, че това е „ сериозен инцидент, засягащ обществената сигурност“ . \r\nШестима от ранените, се казва в съобщение от полицията, са в много тежко състояние, останалите шест души са с леки наранявания.   \r\nМестният журналист Бруно Пусар, който живее в центъра на Страсбург, е написал в страницата си в Туитър, че е имало дузина изстрели на неговата улица – един-два в началото, а после серия от изстрели.   \r\nЕманюел Фулон, служител в пресслужбата на Европейския парламент, съобщава, че в центъра е имало „паника“, последвана от стрелба с автоматично оръжия, а полицаи са тичали по улиците.   \r\nЗа телевизия BFM собственик на магазин е съобщил: \"Имаше стрелба и хората тичаха навсякъде. Всичко продължи 10 минути.\"  \r\nБританският евродепутат Ричард Корбет е съобщил в Туитър, че е бил в ресторант в града, когато вратите се затворили. \r\nПо информация от полицията заподозреният е 29-годишен,  родом от Страсбург, известен е на службите за сигурност като лице, което е възможно да извърши терористичен акт. По информация на BFM, мъжът е напуснал апартамента си в квартал Ньодоф във вторник сутринта, а по-късно полицията го е потърсила с обвинение за грабеж. Жителите на този квартал са били специално предупредени да стоят по домовете си, тъй като по непотвърдени данни, стрелецът обикаля наоколо.   \r\nСградата на Европейския парламент, която е наблизо, е затворена в момента. Председателят на Европарламента Антонио Таджани е съобщил в Туитър, че „няма опасност от терористични или криминални нападения“. Ивелина Ватова", "date": "2018.12.12", "title": "BBC: Стрелбата в Страсбург: Стрелецът е на свобода след като остави двама убити и 12 ранени"}
{"url": "http://www.focus-news.net/news/2018/12/12/2600811/ministerstvoto-na-turizma-vrachi-godishnite-nagradi-v-sektora-za-2018-g-obzor.html", "text": "Министерството на туризма връчи Годишните награди за туризъм за 2018 г. Официалната церемония се състоя в зала „Концертна“ на Централния военен клуб. Домакинът  министър Николина Ангелкова  каза, че церемонията на Годишните награди на туризма показва високото качество на туристическия продукт на страната. „Тази церемония е символ на всеотдайната работа на всеки един от вас“, посочи Ангелкова. Тя благодари на премиера Бойко Борисов и на колегите си от кабинета за подкрепата, която оказват в ежедневната си работа, на Народното събрание, на местната власт и на представителите на бизнеса. Министър Ангелкова отчете, че за последните години има 31% ръст на международните туристи в страната. \r\nВъв видео обръщение  председателят и главен изпълнителен директор на Световния съвет за пътувания и туризъм (WTTC) Глория Гевара  заяви, че туризмът е ключов сектор за икономиката на България и е сред бързо развиващите се индустрии. „За изминалата година приносът на отрасъла към БВП на страната е седмият най-висок в Европейския съюз“, каза Гевара и поздрави България за постиженията й в сектор „Туризъм“.  \r\nНа събитието присъства и  председателят на парламента Цвета Караянчева , която заяви, че туризмът не трябва да бъде нещо допълнително, а гръбнакът на българската икономика. „Прекрасната природа, която притежаваме и националните културни богатства са най-големият ни капитал, защото туризмът е здраве, туризмът е памет, туризмът е дух. Поздравявам всички, които участваха, всички, които ще бъдат наградени. Пожелавам ви светли Коледни и Новогодишни празници“, каза Караянчева и връчи първа награда „Избор на българите“ за Белоградчишките скали. В категорията „Избор на българите“ на второ място бе отличена Панорама „Плевенска епопея“, а на трето храм „Свети великомъченик Георги“ – Каварна.  \r\nЗа Агенция „Фокус“  кметът на Община Каварна Нина Ставрева  коментира, че храм „Свети Великомъченик Георги“ има специално място в живота на Каварна и в сърцата на каварненци. „Убедена съм, че и всеки гост на Каварна е виждал храм „Свети Георги“. Камбанарията му, построена при възстановяването на опожарения по време на Каварненското въстание храм, се извисява и среща погледа на преминаващите хора през центъра на града“, каза Ставрева.  Община Банско  получи първо място на Годишните награди за туризъм 2018 г. в категорията „Община за Планински туризъм“. От Общината благодариха на хората, които са гласували и възприеха наградата като признание за работата на екипа на кмета Икономов като цяло.  Община Велинград  спечели първо място в категория „Община за балнео и спа туризъм“ на Годишните награди за туризъм 2018 г.  „Удоволствие за мен е да получа тази награда за втори път. Изминалата 2018 г. беше изключително успешна за туристическия бранш във Велинград. Получени са много награди, както на национално, така и на балканско ниво“, каза кметът на Велинград Иван Лебанов.  Предаването „Балкански туристически часовник“ на Радио „Фокус“  бе отличено на Годишните награди за туризъм 2018 г. на Министерство на туризма. Отличието бе прието от водещата на предаването Милослава Ангелова. Тя неуморно и с нестихващ ентусиазъм всяка сряда и всяка неделя  ви информира какво трябва да знаете и от какво да се пазите, ако сте избрали балканска туристическа дестинация, къде сме ние и къде са съседите ни в сферата на туризма, какво трябва вземем от тях и как да реализираме нашите предимства. Освен рубриката Милослава Ангелова води предаването „Всички в час“, което се излъчва всяка сряда на честотите на Радио „Фокус“. Тя е една от водещите на дневния блок „Добър ден“ и най-младият водещ, седнал на стола на седмичното обзорно публицистично предаване „Метроном“.  Водещата Милослава Ангелова  заяви, че „Балкански туристически часовник“ стои твърдо зад убеждението, че българският турист трябва да бъде винаги добре информиран за предизвикателствата по пътя към поредната дестинация на Балканите, защото трябва и защото го заслужава. „На фона на всичко, което се случва на Балканите, България остава като единствен оазис, незасегнат от стари и по-нови претенции – да го пазим. Ние ще продължим да работим. Не забравяйте, че Радио „Фокус“ винаги е на ваша страна“, обяви Милослава Ангелова.  \r\nНа събитието присъстваха още вицепремиерът Мариян Николова, министри от кабинета, народни представители, кметове на общини и медии.  \r\nДеница КИТАНОВА", "date": "2018.12.12", "title": "Министерството на туризма връчи Годишните награди в сектора за 2018 г. (ОБЗОР)"}
{"url": "http://www.focus-news.net/news/2018/12/12/2600814/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Стрелба в Страсбург: трима мъртви и 14 ранени  на Коледния базар, въоръжени полица влизат в престрелка с въоръжен нападател, пише  The Daily Express .    \r\nАтентаторът е идентифициран като 29-годишен мъж, подозиран в грабежи и кражби. Той е известен на службите за вътрешна сигурност и ред на Франция като заподозрян носител на риск, се казва в заявление на местната полиция.   \r\nВъв Франция в списъка на заподозрени в риск са 26 000 души, те влизат в т. нар. „Фиш S“. От тях за 10 000 души се вярва, че са се радикализирали, в салафистки джамии в страната или в чужбина.   \r\nЕманюел Макрон се държи в течение за развоя на ситуацията, а вътрешният министър Кристоф Кастанер е изпратен на местопроизшествието.   \r\nФранция продължава да е с висока степен на тревога след атаките от 2015 и 2016, когато бяха убити повече от 200 души.   \r\nВ и-мейл до евродепутат се съобщава: “Имаше няколко стрелби с автоматично оръжие в градския център. Ако сте някъде в него, молим ви да останете в ресторанта или в сградата, не излайте навън.“В тези дни Европейският парламент заседава в Страсбург.  \r\nВ Туитър евродепутати споделят: “Страсбург е символ на мира и единството. Нищо не може да промени това.“  \r\nЖан-Клод Юнкер, председателят на Европейската комисия, също е споделил в социалната мрежа: “Мислите ми са със жертвите на стрелбата в Страсбург, която заклеймявам по най-категоричен начин. Страсбург е отличен символ на мира и европейската демокрация. Ценности, които ние винаги ще браним.“ \r\n*** Стрелба на Коледния базар в Страсбург, заподозреният избягал, след като убил трима, пише вестник  „The Guardian” . \r\nФранция повиши нивото си на сигурност, а полицията преследва стрелец, който уби трима и рани 12 други при терористично нападение на прочутия Коледен базар в Страсбург във вторник вечерта. \r\nНападателят е изчезнал, след като е стрелял по пешеходци в оживения градски център. Шест часа по-късно вътрешният министър Кристоф Кастанер обяви, че правителството е повишило нивото на риск до най-високо равнище. Това означава засилване на пограничния контрол и специални охранителни мерки на коледните базари и други прояви. В специално изявление Кастанер е казал, че стрелецът е открил огън на три различни места в града преди да влезе в престрелка с патрулиращите войници. „ На два пъти е отвръщал на нашите сили за сигурност“, е пояснил Кастанер.   \r\nФренските медии съобщават, че мъжът е бил ранен при една от престрелките, след което е скочил в такси и е изчезнал.   \r\nПолицията незабавно е отрязала изходите от града и е започнала масирана операция, в която участват 350 души жандармерия и войници, както и хеликоптери, за да го открие. От френските служби за сигурност се идентифицирали нападателя – това е 29-годишен мъж, родом от Страсбург, известен на полицията и включен в списъка на лицата, които са потенциална заплаха за реда и сигурността, т. нар. „Фиш S”.   \r\nМалко преди 20.00 ч. местно време мъжът, въоръжен с автоматично оръжие, е прекосил един от многобройните мостове на Страсбург около Гран Ил към Коледния базар, който всяка година привлича милиони посетители. Според свидетели, той е стрелял наоколо и после е продължил надолу по улицата преди да открие отново огън.   \r\nМестният жител Йоан Базар е заявил, че е чул „два-три изстрела“ и викове. През прозореца видял хора да бягат и затворил капаците му. „После чух още повече изстрели… наистина беше шокиращо. Имаше много викове.“  \r\nЖурналистът на свободна практика Камий Белсьор разказва, че е бил в апартамента на приятел в градския център и отначало взел изстрелите за фойерверки. „Отворихме прозореца. Видях войник да стреля, 12-15 пъти“.  Други войници са предупреждавали хората да стоят по домовете си и викали „Вървете си! Прибирайте се!“ \r\nЕдин от убитите се оказва тайландски турист, той е улучен в главата до входа на ресторант, персоналът и посетителите му са се опитвали да го спасят, но без успех.   \r\nАнтитерористичната секция на прокуратурата в Париж е обявила инцидента за терористичен акт и е започнала разследване за „убийство и опит за убийство във връзка с криминално деяние“.   \r\nФренският президент незабавно е провел среща В Париж във вътрешното министерство по кризата. \r\nСтрелецът е открил огън по войници, които са част от патрула, участващ в националната операция  „Sentinelle“, френска военна операция, въведена след терористичните нападение в и около Париж през януари 2015 година.   \r\nНяколко евродепутати са били в централни ресторанти в града и съобщават за стрелба. Ричард Корбет, депутат от Йоркшир и Хъмбър, пише в Туитър, че е вечерял, когато „започна стрелбата. От ресторанта не позволиха на никого нито да влиза, нито да излиза.“  \r\nВ Туитър Тереза Мей е написала, че е“шокирана и покрусена“ от „ужасната“ атака в Страсбург. “Моите мисли са с всички пострадали и с френския народ“. \r\nМестната префектура е съобщила да се избягват местата около централата на полицията в града и подстъпите към магистрала A35, тъй като те са блокирани. \r\nПолицията в Германия съобщава за затягане на контрола на френско-германската граница край Страсбург. Полицейски части от Баден-Вюртенберг, провинция с обща граница с Франция, са предприели специални извънредни мерки, заради стрелбата. Спряно е движението на транснационалния трамвай между Германия и Франция.   \r\nВ първите часове на сряда кметът Ролан Рис е съобщил, че се отменят всякакви културни прояви, а Коледния базар ще е затворен в сряда.   \r\nБазарът в Страсбург е открит в 1570 година и е сред най-популярните сезонни атракции във Франция. Той е на Гран Ил (Големият остров – бел. ред.), заобиколен е с вода и е достъпен само през мостовете.  \r\nНападението се случва във време на голямо напрежение в цяла Франция след четирите седмици на граждански протест срещу правителството и срещу президента, организиран от движението на жълтите жилетки.   \r\n*** Сигнал за  терористично нападение и повишена готовност след автоматична стрелба в Страсбург, пише вестник  The Times . \r\nСлед серия от атентати във Франция от ислямистки стрелци службите за сигурност са обкръжили Коледния базар в Страсбург, който привлича стотици хиляди  посетители.   \r\nФренската антитерористична полиция преследва въоръжен стрелец, който във вторник вечерта уби четирима човека и рани 12 край един от най-популярните в страната коледни базари в Страсбург.   \r\nАтентаторът е бил ранен от полицията. Той е стрелял с AK-47, разменил е изстрели с полицаите и е взел такси, с което е избягал от местопроизшествието. Според полицията той може би е напуснал града.   \r\nЕдин от ранените е войник от патрулите, които охраняват потенциални цели на терористите. Шестима от ранените са в тежко състояние.", "date": "2018.12.12", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/12/2600806/vzglyad-stana-yasno-kak-streletsat-ot-strasburg-e-izbyagal-ot-mestoprestaplenieto.html", "text": "Стана ясно как стрелецът от Страсбург е избягал от местопрестъплението, пише вестник  „Взгляд“  и цитира френския телевизионен канал BFM. \r\nПо данни от френската телевизия мъжът, стрелял по коледния базар в Страсбург, е успял да избяга от местопроизшествието. Засега не са успели да го открият.    \r\nВестникът цитира и руската агенция РИА „Новости“, която съобщава: «По информация, която събрахме от наши източници, напускайки района на коледния базар в Страсбург,  стрелецът е взел такси“. И РИА „Новости“ се позовава на съобщение от френската телевизия.   \r\nПо думите на шофьора, мъжът е бил ранен. Телевизионната медия уточнява, че в него е стрелял военен от операция „Sentinelle“. \r\nКметът на Страсбурт Ролан Рис е обявил траур за загиналите. Коледният базар няма да работи в сряда, 12 декември. Пак по решение на кметството на Страсбург отменени са всички представления в театрите, съобщава ТАСС.  \r\nПрезидентът на Франция Еманюел Макрон пристигнал в Страсбург и е свикал спешно съвещание на кризисния щаб на Министерството на вътрешните работи във връзка с антитерористичната операция в града. Държавният глава се е срещнал с премиера Едуард Филип и ръководителите на министерствата. Съвещанието се провежда при закрити врати.   \r\n„Във вторник вечерта във френския град Страсбург край коледния базар се разнася стрелба, в резултат на която, по последни данни, са загинали четирима човека. Съобщава се за 12 пострадали, като шестима от тях са в тежко състояние“, описва ситуацията „Взгляд“.   \r\nСтрелецът побягнал. Установена е самоличността му: това е 29-годишен жител на Страсбург, родом от града, съден по-рано за въоръжено нападение и с присъда за затвор. В сутринта на вторник трябвало да го задържат, но както пишат френските медии, „той не бил в дома си“. При обиска на адреса, на който живеел, са открити гранати.   \r\nВластите във Франция разглеждат случилото се като терористичен акт. Жителите на Страсбург са помолени да не напускат домовете си. Градският транспорт не работи.  Ивелина Ватова", "date": "2018.12.12", "title": "„Взгляд“: Стана ясно как стрелецът от Страсбург е избягал от местопрестъплението"}
{"url": "http://www.focus-news.net/news/2018/12/12/2600810/the-daily-express-strelba-v-strasburg-trima-martvi-i-14-raneni-na-koledniya-bazar.html", "text": "Стрелба в Страсбург: трима мъртви и 14 ранени  на Коледния базар, въоръжени полица влизат в престрелка с въоръжен нападател, пише  The Daily Express .    \r\nАтентаторът е идентифициран като 29-годишен мъж, подозиран в грабежи и кражби. Той е известен на службите за вътрешна сигурност и ред на Франция като заподозрян носител на риск, се казва в заявление на местната полиция.   \r\nВъв Франция в списъка на заподозрени в риск са 26 000 души, те влизат в т. нар. „Фиш S“. От тях за 10 000 души се вярва, че са се радикализирали, в салафистки джамии в страната или в чужбина.   \r\nЕманюел Макрон се държи в течение за развоя на ситуацията, а вътрешният министър Кристоф Кастанер е изпратен на местопроизшествието.   \r\nФранция продължава да е с висока степен на тревога след атаките от 2015 и 2016, когато бяха убити повече от 200 души.   \r\nВ и-мейл до евродепутат се съобщава: “Имаше няколко стрелби с автоматично оръжие в градския център. Ако сте някъде в него, молим ви да останете в ресторанта или в сградата, не излайте навън.“В тези дни Европейският парламент заседава в Страсбург.  \r\nВ Туитър евродепутати споделят: “Страсбург е символ на мира и единството. Нищо не може да промени това.“  \r\nЖан-Клод Юнкер, председателят на Европейската комисия, също е споделил в социалната мрежа: “Мислите ми са със жертвите на стрелбата в Страсбург, която заклеймявам по най-категоричен начин. Страсбург е отличен символ на мира и европейската демокрация. Ценности, които ние винаги ще браним.“  Ивелина Ватова", "date": "2018.12.12", "title": "The Daily Express: Стрелба в Страсбург: трима мъртви и 14 ранени  на Коледния базар"}
{"url": "http://www.focus-news.net/news/2018/12/12/2600817/tenis-elina-svitolina-specheli-demonstrativniya-turnir-v-kan.html", "text": "Елина Свитолина спечели демонстративния турнир във френския град Кан за втора поредна година. На финала украинката се наложи над Александра Саснович от Беларус с 3:6, 6:3, 6:4 в двубой, продължил един час и 49 минути.  \r\nСветовната номер четири ще започне новата, 2019 г. с участие в турнира в Бризбън, където спечели първата си титла през настоящия сезон. През годината украинската тенисистка вдигна още три купи - от Дубай, Рим и Сингапур.", "date": "2018.12.12", "title": "Тенис: Елина Свитолина спечели демонстративния турнир в Кан"}
{"url": "http://www.focus-news.net/news/2018/12/12/2600812/vedomosti-ot-strelba-v-strasburg-sa-zaginali-chetirima-dushi.html", "text": "При стрелбата в Страсбург са загинали четирима души, пише  „Ведомости“ . \r\nВ центъра на Страсбург около коледния базар е имало стрелба. Френските власти отначало съобщиха за двама загинали и 12 пострадали. По-късно кметът на града Роланд Рис обяви четирима убити и още трима или четирима се намират в критично състояние, руският всекидневник цитира информация от Франспрес.   \r\nПо данни на правоохранителните органи 29-годишен местен жител е открил стрелба по разхождащи се пешеходци. По-рано във вторник той е трябвало да бъде задържан по подозрение за съучастие в убийство, но полицията не го открила в дома му.   \r\nЗаподозреният похитил такси и избягал от местопроизшествието, това е информация на френската новинарска телевизия France Info, на която „Ведомости“ също се позовава.  Шофьорът на таксито твърди, че престъпникът е бил ранен.   \r\nПолицията е затворила цялата централна част на града, жителите са помолени да не излизат на улицата. Затворена е и сградата на Европарламента заради произшествието. Да издирването на стрелеца са мобилизирани около 600 сътрудника на полицията.   Ивелина Ватова", "date": "2018.12.12", "title": "\"Ведомости“: От стрелба в Страсбург са загинали четирима души"}
{"url": "http://www.focus-news.net/news/2018/12/12/2600816/pregled-na-mezhdunarodnite-novini-do-6-chasa-agentsiya-fokus.html", "text": "За местните избори в Турция през март ще се търсят както вътрешни, така и външни врагове, и бъдещата военноморска база в Трабзон ще има отношение по темата. Това каза за обзорното предаване „Това е България“ на  Радио „Фокус“  бившият генерален консул на Република България в Одрин Георги Димов по повод изграждането на нова военноморската база в района на Трабзон. „На първо място, защото поводът да се появи информацията, е инцидентът в Керченския пролив, това е Черноморската тангента. Освен базата, за която говорим, нека да си припомним предложението на турския президент Реджеп Тайип Ердоган да е посредник в спора между Русия и Украйна. От страна на Москва последва ледено мълчание. На следващо място е различната позиция на САЩ и Европа за конфликта. Също така – деликатната ситуация на Анкара като защитник на правата на кримските татари“, каза още бившият генерален консул на България в Одрин.\" Георги Димов коментира, че идеята и за бъдеща военноморска база на НАТО в Черно море също е взета предвид от турската страна при избора на района на Трабзон. \r\n*** „На основата на Преспанския договор можем да градим доверие и взаимно разбиране“, това е заявил Йоанис Армаколас, експерт от гръцката Фондация за европейска и чужда политика ЕЛИАМЕП“, съобщава подробно скопският телевизионен канал  Телма . \r\nПрез последните години, особено след подписване на Договора, става ясно, че „двете общества трябва усилено да работят за изграждане на доверие, за да се опознаят по-добре“. Тази оценка анализаторът на гръцкия мозъчен тръст е направил по време на дискусията, която се е провела във вторник, на тема \"Сътрудничеството в областта на правосъдието и вътрешните работи като мярка за изграждане на доверие между Македония и Гърция\". Тя се организира със съдействие на шведското посолство в Скопие.  \r\n„ Опитваме се в няколко посоки да работим с различни неправителствени организации и мозъчен тръст, за да увеличим информацията в Гърция за вашата страна, както и повече да съобщаваме на вашето общество за гръцките проблеми. Този процес, мисля, че ще продължи няколко години“. Така  Армаколас е отговорил на въпрос за това как се приема подписването на Преспанския договор. Според него обаче е нужно да се положат още доста усилия, за да се постигне по-добро опознаване на двете общества, тъй като „общественото мнение и мнозинството в гръцкия парламент са против споразумението и не очаква това да се промени в следващите няколко месеца“. Той е заявил, че „почти две трети или около 65 процента от гръцките граждани са против него и не вярвам, че то ще има голяма подкрепа и в парламента. Ако то бъде ратифицирано, това ще е благодарение  на крехко мнозинство от един до двама депутати.“  \r\nСлед подобно одобрение, самото му изпълнение ще е предизвикателство за правителството и опозицията, които на практика ще трябва да работят по него след провеждането на следващите избори. По преценка на Армаколас те са дължни да разяснят на гръцкото общество защо е необходимо страната да е в добри отношения със съседите си и как да се засилят двустранните отношения, за да се изгради доверие помежду им. \r\n“Много хора се опасяват, че във вашата страна се забелязват иредентистки и националистически тенденции и те ще излязат на повърхността след подписването на договора. Ако това не е така, тогава те трябва да се убедят, че можем да градим отношения на доверие и че с национализма и иредентизма няма да има проблеми в близко бъдеще“, е мнението на Йоанис Армаколас от гръцкия мозъчен тръст ЕЛИАМЕП. \r\n*** Джумхуриет”: Турция ще реагира моментално, ако бъде застрашена националната й сигурност \r\nАнкара. Говорителят на управляващата Партия на справедливостта и развитието (ПСР) Йомер Челик направи първи изявления от името на президентското правителство за визитата на началника на Националната разузнавателна организация (МИТ) Хакан Фидан в САЩ, пише вестник  „Джумхуриет” .  \r\n„Включително и началникът на МИТ действа съгласувано и със знанието на президента Реджеп Тайип Ердоган. По отношение на визитата му в САЩ самото Президентство ще даде по-подробна информация и детайли. Това беше едно рутинно посещение вчера. Дадени са сведения относно осъществените контакти (подразбира се в Сирия - бел. ред.). Под предлог борба с ДАЕШ те (визира се САЩ - бел.ред.) са раздавали оръжие на терористични организации (имат се предвид Отрядите за народна самозащита (ОНС) на Партията на демократичното единство (ПДЕ) на сирийските кюрди - бел. ред.). Правиха така и в Афганистан. Това е погрешно. Държавата Република Турция ще предприеме действия незабавно, ако бъде застрашена нейната национална сигурност.”, посочва Йомер Челик, цитиран от „Джумхуриет”. \r\n*** Le Figaro:  Непознат мъж откри огън с автоматично оръжие в центъра на Страсбург, в резултат на което един е убит, а най-малко шест са ранени. В публикуван пост в Туитър френският вътрешен министър Кристоф Кастанер, пише:“Ааз съм в кризисния център. Мобилизирани са всички полицейски  и спасителни служби. Моля ви, да не разпространаявате слухове и да спазвате указанията на местните и централните власти.“ Според изданиято от Елисейския дворец Макрон е заявил малко преди 22ч., че има осем ранени и един убит. \r\n***  След месеци на относително спокойствие тероризмът отново напомни на себе си на европейците. Мишената отново е Франция, където след Париж, Ница и Марсилия, терорът застигна източния град Страсбург, в историческия регион Елзас. Какво знаем за нападението и извършителя му \r\nОколо 19:00 часа местно време (20:00 часа българско време) неизвестено лице - според медии 29-годишен мъж, откри стрелба с автоматично оръжие на популярния сред туристите традиционен коледен базар в града. Военнослужещите на място, задействани за охрана на базара по стартираната след терористичните нападения в Париж от ноември 2015 г. операция \"Сентинел\" откриха стрелба по извършителя, но той успя да избяга от местопрестъплението. И докато издирването му продължава, полицията съобщи, че самоличността му е идентифицирана, макар към момента да не са представени допълнителни подробности. Източници, близки до разследването, разкриха, че лицето е трябвало да бъде арестувано в сутрешните часове на вторник по подозрение за опит за убийство.  \r\nМедии съобщиха и за втори случай на стрелба, но информацията не бе потвърдена от властите. Жертвите \r\nДанните са жертвите и пострадалите са противоречиви. Първоначално бе съобщено за един загинал и 10 ранени, но малко по-късно властите приведоха информация за двама загинали и 11 ранени, някои от които - критично. Позовавайки се на местни власти, медии съобщиха последно за четири жертви и 11 ранени. \r\nВ средствата за масова информация броят на пострадалите варира между девет и 12, а на загиналите - между един и двама. Според местния телевизионен канал BFMTV при престрелката един от френските войници, които патрулират по улиците на френските градове като част от антитерористичната операция \"Сентинел\", е ранен.  Мерките на властите \r\nФренското министерство на вътрешните работи, без да уточнява подробности за случилото се, го описа като \"изключително сериозно събитие по отношение на обществената сигурност\". Малко по-късно бе обявено, че Отделът за борба с тероризма на Прокуратурата в Париж поема разследването на нападението на коледния базар в Страсбург. След оценка на ситуацията, Прокуратура във френската столица откри разследване за \"убийства, опити за убийство във връзка с терористична групировка и мрежа за престъпни конспиративни престъпления\", се казва в изявление, разпространено от органа. \r\nВ социалната мрежа \"Туитър\" френският вътрешен министър Кристоф Кастанер, най-напред написа: \"Аз съм в кризисния център. Мобилизирани са всички полицейски и спасителни служби. Моля ви, да не разпространявате слухове и спазвайте указанията на местните и централните власти“. По-късно стана ясно, че по заповед на държавния глава Еманюел Макрон министърът е отпътувал за Страсбург.  \r\nКореспондент на Deutsche Welle, който се е намирал в Европейския парламент по време на нападението, предаде, че изходите от сградата са затворени. Той обърна внимание на факта, че през деня охранителите са извършвали щателни проверки на личните вещи и чантите на хора, които се насочили към центъра на Страсбург. Тази седмица градът е домакин на пленарните заседания на Европейския парламент, поради което има стотици депутати и техните служители. \r\nСпоред друг кореспондент на същата медия, към момента правоохранителните органи са отцепили два периметъра в центъра на града. Единият е с по-широк обхват, а другият - в непосредствена близост до коледния пазар пред катедралата в Страсбург. \r\n*** Кореспондент на  Deutsche Welle , който се е намирал в Европейския парламент по време на нападението, предаде, че изходите от сградата са затворени. Той обърна внимание на факта, че през деня охранителите са извършвали щателни проверки на личните вещи и чантите на хора, които се насочили към центъра на Страсбург. Тази седмица градът е домакин на пленарните заседания на Европейския парламент, поради което има стотици депутати и техните служители. \r\nСпоред друг кореспондент на същата медия, към момента правоохранителните органи са отцепили два периметъра в центъра на града. Единият е с по-широк обхват, а другият - в непосредствена близост до коледния пазар пред катедралата в Страсбург. \r\n***  Председателят на Европейската комисия Жан-Клон Юнкер е сред първите политици от ЕС, които направиха официално изявление за нападението в Страсбург, отбелязва германският вестник  Die Frankfurter Allgemeine Zeitung . \r\nЮнкер поднесе съболезнования чрез съобщение в социалната мрежа \"Туитър\": \"Моите мисли са с жертвите на стрелбата в Страсбург, която категорично осъждам. Страсбург е символичен град за мира и европейска демокрация. Ценности, които винаги ще защитаваме. ЕК застава зад Франция\", написа люксембургският политик. \r\nОт редакцията подчертават, че през 2000 г. е била предотвратена атака на алжирска групировка срещу популярния коледен базар в Страсбург, който е и един от най-старите. \r\n***  Френският парламент гласува законопроекта за реформа в правосъдната система, информира  AFP . \r\nЗатворите са пренаселени, съдилищата – претоварени. Това бе мотивацията за внасяне в парламента на законопроект за реформа на съдебната система. Той е оценяван като амбициозен, но спорен. В него има специален текст за престъпления, извършени от малолетни и непълнолетни лица.  \r\nКъсно във вторник срещу сряда текстът бе приет на първо четене с 88 гласа „за“ срещу 83 – „против“. \r\n*** Стрелецът е известен на службите за сигурност. Той е избягал, след като е бил преследван от полицията. Бил е ранен при размяна на изстрели с един войник, съобщава британската  BBC , като се позовава на полицейска информация.   \r\nПроизшествието е станало недалеч от коледен базар близо до площад „Клебер“, един от централните площади в Страсбург. Прокурорът на Франция, който се занимава с контратероризма, е започнал разследване.    \r\nФренският вътрешен министър Кристоф Кастанер, който е потвърдил смъртта на двама души, е обявил, че това е „ сериозен инцидент, засягащ обществената сигурност“ . \r\nШестима от ранените, се казва в съобщение от полицията, са в много тежко състояние, останалите шест души са с леки наранявания.   \r\nМестният журналист Бруно Пусар, който живее в центъра на Страсбург, е написал в страницата си в Туитър, че е имало дузина изстрели на неговата улица – един-два в началото, а после серия от изстрели.   \r\nЕманюел Фулон, служител в пресслужбата на Европейския парламент, съобщава, че в центъра е имало „паника“, последвана от стрелба с автоматично оръжия, а полицаи са тичали по улиците.   \r\nЗа телевизия BFM собственик на магазин е съобщил: \"Имаше стрелба и хората тичаха навсякъде. Всичко продължи 10 минути.\"  \r\nБританският евродепутат Ричард Корбет е съобщил в Туитър, че е бил в ресторант в града, когато вратите се затворили. \r\nПо информация от полицията заподозреният е 29-годишен,  родом от Страсбург, известен е на службите за сигурност като лице, което е възможно да извърши терористичен акт. По информация на BFM, мъжът е напуснал апартамента си в квартал Ньодоф във вторник сутринта, а по-късно полицията го е потърсила с обвинение за грабеж. Жителите на този квартал са били специално предупредени да стоят по домовете си, тъй като по непотвърдени данни, стрелецът обикаля наоколо.   \r\nСградата на Европейския парламент, която е наблизо, е затворена в момента. Председателят на Европарламента Антонио Таджани е съобщил в Туитър, че „няма опасност от терористични или криминални нападения“. \r\n*** Стрелецът, който уби четирима и рани близо 12 души на оживен коледен базар във френския град Страсбург във вторник, е изчезнал, обобщава информацията до 03.00 ч.  AFP , като съобщава и последни данни от властите.  \r\nПродължава преследването на убиеца, който в 20.00 ч. местно време (21.00 ч. бълг. време – бел. ред.) откри огън на една от най-натоварените улици в града и накара тълпи вечерни продавачи в магазините да се разбягат, за да се спасят.   \r\nВойниците, които са патрулирали в района като част от редовна антитерористична операция, са открили огън и са го ранили, докато той е бягал, но не са успели да го спрат. \r\nКметът Ролан Риес е съобщил за AFP, че убитите са четирима, а трима-четирима от ранените са в критично състояние. По-рано официално бе съобщено за двама убити. \r\nСтрелецът е идентифициран и е в списъка на наблюдаваните заподозрени екстремисти, според изявление на местните служби за сигурност.  \r\nСилите за сигурност на Франция са в повишена готовност след серията от терористични атаки след 2015 година. В момента те са в особено висока готовност, като се вземат под внимание и антиправителствените протести, които заливат страната.   \r\n\"Чух стрелба и след това започнаха безредиците и врявата“, е заявил пред телеграфната агенция един свидетел, обявил се като Фатих. Той е видял трима души да лежат на земята ранени, само на няколко метра от гигантското коледно дърво в центъра на града.   \r\nВеднага след стрелбата в района на базара са пристигнали полицейски коли и линейки. „Една жена падна на земята, не знам дали беше ранена или се препъна“, е казал очевидец, помолил за анонимност.  \r\nПрезидентът Еманюел Макрон е отишъл на среща по кризата с представители на правителството в Париж малко след полунощ, а вътрешният министър Кристоф Кастанер е заминал за Страсбург.   \r\nНа полицията е известно, че … \r\nСтрелецът е 29-годишен и е от града; \r\nИмето, под което го знаят, е Шериф; \r\nВъв вторник сутринта е трябвало да бъде арестуван; \r\nРазследван е за опит за убийство. \r\nТова са заявили за AFP двама независими източника от службите за сигурност, които са помолили за анонимност  \r\nВ много ресторанти и барове, които са затворили, има хора, които са подири подслон.  „Пуснахме всеки, който дойде във винарната. Всички са заключени“, е казал 33-годишният Муад за AFP. \r\nИзточник от полицията, също пожелал анонимност, твърди, че силите за сигурност са открили огън в район, където се смята, че се укрива заподозреният. Той обаче не е посочил адрес и не е ясно дали мястото, където се укрива стрелецът е локализирано..  \r\nВ последните години няколко жители на Страсбург са обвинени в опит да се присъединят към джихадистки групи в Сирия или са били арестувани след като са се върнали от там.   \r\nТуристическа атракция  \r\nЕвропарламентът, който е в Страсбург, също е затворен, като депутатите, администрацията и журналистите, които в момента на стрелбата са били в сградата, не са я напуснали. Хората са в парламентарния бар в очакване на информация за развитието на събитията навън.   \r\n\"Първата ни мисъл беше за колегите, които вече бяха тръгнали към центъра,\" казва белгийския депутат Катлийн Ван Бремпт, \"Сега просто чакаме.\" \r\nКоледният базар в Старсбург и илюминациите в града са годишна туристическа атракция, която привлича стотици хиляди хора.   \r\nВ последните години охраната е засилена, след атентатите във Франция от ислямистки активисти. Базарът отдавна е наблюдаван от службите като евентуална тяхна цел.   \r\n В Страсбург са създадени специални антитерористични армейски части, които редовно патрулират по улиците. Според сулжбите в момента терористите са променили тактиката си и вместо координирани нападения, те са се насочили към атаки от „вълци единаци“ – саморадикализирани индивиди, който действат без връзки с терористични групировки като „Ислямска държава“.   \r\nСлед 2015 година във Франция при терористични нападения са убити общо 246 души. Това са данни от проучване, организирано от агенция AFP.", "date": "2018.12.12", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/12/2600819/", "text": "Интензивен е трафикът за товарни автомобили на изход на ГКПП „Капитан Андреево“- Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.12.12", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/12/12/2600818/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от пресцентъра на  Агенция \"Пътна инфраструктура\". \r\nІ. Метеорологичната обстановка: \r\nТемпературите са в интервала от - 15° до + 5°. \r\nВремето над страната е предимно облачно. \r\nСлаб вятър духа в областите: Варна, Велико Търново, Видин, Кюстендил, Пазарджик, Силистра, Смолян и Шумен. \r\nДъжд вали в областите: Разград, Русе и Силистра. \r\nСняг вали в област Габрово, както и в района на Априлци, „Троянски“ проход, Шипково и Рибарица /обл. Ловеч/; Любеново, Деков и Българене /обл. Плевен/; Банкя, АМ „Хемус“, АМ „Люлин“ и Дървена /обл. София/; проход „Република“ /обл. Стара Загора/ \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 100 м в района на Раднево /обл. Стара Загора/ \r\n- до 150 м в област Враца. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижение по АМ „Тракия“ посока София от км 1+170 до км 4+930 се осъществява с повишено внимание поради организирана акция на Камарата на строителите в аварийната лента. Срок от 06:00 до 12:00 часа на 12.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV.Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 15.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока София. Движението се извършва в активната лента. Срок 13.12.2018 г. от 07:30 до 17:00 часа \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока Калотина. Движението се извършва в активната лента. Срок 13.12.2018 г. от 07:30 до 17:00 часа \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Маринка – Панчарска рампа от км 255+000 до км 268+000 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок до 14.12.2018 г.  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nПът ІІІ-6041: Движението по път ІІІ-6041 Бобораци – Жедна Кондофрей – Гълъбник – гара Гълъбник – Долна Диканя Даскалово – Дупница от км 11+465 до км 17+000 е ограничено поради СМР на железопътен прелез.  \r\nОбходен маршрут: път I-1 „София – Кулата“ от км 307+940 до км 314+520 и общински път PER2129. Срок до 14.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 21.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 15.12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.12", "title": "Актуална пътна обстановка"}
{"url": "http://www.focus-news.net/news/2018/12/12/2600820/predstoyashti-sabitiya-v-stranata-za-12-dekemvri-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 07.00 до 12.00 часа Камарата на строителите организира мирни демонстрации със строителна техника и внасяне на подписка за подкрепа на строителния бранш в Народното събрание. \r\n*** \r\nОт 09.00 часа в зала „Панорама“ на хотел „Бест Уестърн Експо“ ще се състои форумът „Битката за талантите“ \r\n*** \r\nОт 09.30 часа 8-и състав на Специализирания наказателен съд ще заседава по делото „КТБ“ за  образуване и ръководене на организирана престъпна група. \r\n*** \r\nОт 09.30 часа в Националния военноисторически музей ще започне вторият ден на международната конференция на тема „Когато (не) загърбваме конфликтите: ролята на музеите“. \r\n*** \r\nОт 10.00 часа 6-и състав на Специализирания наказателен съд ще заседава по делото срещу бившия областен управител на София Веселин Пенев и Юлия Димитров за продажбата на т. нар. „Царски конюшни“. Двамата са с повдигнати обвинения за сключване на неизгодна сделка. \r\n*** \r\nОт 10.00 часа в зала „Витоша“ в Интер Експо Център ще се проведе национална кръгла маса на тема „Да направим възможен дематериализирания достъп до информация и активи в съдебното изпълнение в Европейския съюз“. \r\n*** \r\nОт 10.30 часа в зала „Запад“ на Народното събрание лидерът на „Атака“ и член на Комисията по външна политика Волен Сидеров организира среща власт-медии на тема „Антиевропейският пакт за миграция на ООН“. \r\n*** \r\nОт 10.30 часа в Конферентната зала на хотел КООП ще се състои и заключителното събитие по петгодишен проект на Главна дирекция „Национална полиция“ на МВР за превенция на детската престъпност, изпълнен с подкрепата на швейцарското правителство. \r\n*** \r\nОт 11.00 часа в Националния пресклуб на БТА, „Индекс на болниците“  организира пресконференция на тема „Какво показват обективните данни за дейността на болниците в сферата на ортопедията и кардиохирургията”.  \r\n*** \r\nОт 11.00 часа в Аулата на СУ „Св. Климент Охридски“ ще се състои тържествена церемония, на която проф. Бари Бариш от Калифорнийския технологичен институт ще бъде удостоен с почетното звание „доктор хонорис кауза“ на Софийския университет. \r\n*** \r\nОт 11.00 часа в сградата на Полиграфия офис център, главният изпълнителен директор на „Български пощи“ ЕАД Деян Дънешки ще представи малотиражно пощенско-филателно издание посветено на 100 годишнината от рождението на Нелсън Мандела. \r\nВ официалната церемония ще участва посланикът на Република Южна Африка в България Ванеса Калверт. Изданието ще бъде пуснато за продажба в същия ден и час в зала 2 на Централна поща, София, ул. „Гурко“ № 6. \r\n*** \r\nОт 11.00 часа в ЧЕСУ „Дорис Тенеди“, БЧК организира коледен празник, на който партньорите от Националния дарителски фонд ще връчат финансова помощ на 9 семейства от София с проблеми в отглеждането и лечението на деца, пострадали при пътни инциденти. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 9-и състав на Специализирания наказателен съд ще заседава по делото срещу Деян С., Михаил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще заседава по делото срещу Валентин Х., Николай Р. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа в Европейския кът в сградата на Народното събрание ще бъде представена благотворителна изложба с картини на деца от 143 СОУ „Георги Бенковски“ и от Националната търговско-банкова гимназия. \r\n*** \r\nОт 12.00 часа 3-ти състав на Специализирания наказателен съд ще заседава по делото срещу Богдан К., Александър Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа на официална церемония на паркинга на зала „Арена Армеец“ ще бъдат предадени 20 нови напълно електрически автобуса Yutong E12 на Столичен автотранспорт ЕАД. \r\n*** \r\nОт 12.00 часа пред сградата на Столична община е насрочен протест на таксиметровите шофьори. \r\n*** \r\nОт 12.30 часа във „Витоша Парк Хотел“ ще се състои официалната церемония по награждаването на най-стилните българи за 2018 година – БГ МОДНА ИКОНА 2018. \r\n*** \r\nОт 13.30 часа ще започне седмичното заседание на Прокурорската колегия на Висшия съдебен съвет. \r\n*** \r\nОт 13.30 часа в зала 4 в сградата на Софийски районен съд на бул. „Генерал Михаил Д. Скобелев“ № 23, 5-и съдебен състав ще заседава по делото срещу А. Бончев, който е обвинен в за това, че е заплашил с убийство сина си. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Деян С., Михаил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа под патронажа на Комисията по здравеопазването в зала „Изток“ на Народното събрание ще се състои кръгла маса на тема „Психиатрията в България – Предизвикателства и перспективи“. \r\n*** \r\nОт 15.00 часа в Националния военноисторически музей ще бъде представена изложбата „Българската армия. Приказки за деца“. \r\n*** \r\nОт 17.00 часа в Кино „Култура” ученици от столични гимназии ще присъстват на прожекция на филма „Вездесъщият” и ще се срещнат с екипа, създал българското предложение за „Оскар” за чуждоезичен филм за 2018 г. \r\n*** \r\nОт 17.00 часа в Литературен клуб „Перото“ ще се проведе среща-разговор, посветена на Емил Чакъров. Събитието е част от съпътстващата програма на Новогодишен музикален фестивал. \r\n*** \r\nОт 17.00 часа ще бъде открита изложба с икони, рисунки и проекти за стенописи на църкви на художниците Атанас Атанасов и Станимир Желев. \r\n*** \r\nОт 18.00 часа в зала 6 на НДК ще бъде представена биографичната книга на Христо Стоичков – „Христо Стоичков. Историята“. \r\n*** \r\nОт 18.00 часа в Книжарница корпус 1 -  Център за книгата на Нов български университет ще бъде открит Драматургичен клуб с водещ Георги Тенев. \r\n*** \r\nОт 18.30 часа в кино „Люмиер Лидл“ ще бъде показан филмът на Екатерина Дочева „Като дъх музика“ I и II част. \r\n*** \r\nОт 18.30 часа в зала „Надежда“ на Столична библиотека ще бъде представена новоизлязлата книга „Криминалистите“ от Людмил Георгиев. \r\n*** \r\nОт 18.30 часа в Централния военен клуб Френско-българската търговска и индустриална камара ще връчи годишни награди за иновации. \r\n*** \r\nОт 19.00 часа в Литературен клуб „Перото“ ще се състои официалната премиера на книгата „Години любов. Невена Коканова“ с автор Георги Тошев. \r\n*** \r\nОт 19.00 часа в „Камерна зала България“ ще се състои концерт на „София квартет“. \r\n*** \r\nОт 19.00 часа в зала 10 на НДК  ще се проведе творческа среща разговор със Стойчо Керев. \r\n*** \r\nОт 19.05 часа, с полет AZ 521 по маршрута София - Рим – Сантяго де Чили – Пунта Аренас, заминава осемчленната втора група на 27-та Националната антарктическа експедиция. \r\n*** \r\nОт 19.30 часа в ДНК ще бъде представен спектакълът „Пътуване към Ада“ под режисурата на Ани Васева. \r\n*** \r\nОт 19.30 часа в Центъра за култура и дебат „Червената къща” ще бъде представен спектакълът „Сбогом, Йохан Райс”. \r\n*** \r\nОт 20.00 часа в зала 1 на НДК ще бъде представен спектакълът на Нешка Робева „Има такова шоу“. \r\n*** \r\nОт 20.00 часа в Арт хотел „Симона“ ще се проведе конференция за произхода на живота на Земята. \r\n*** \r\nОт 11.00 часа ще се проведе пресконференция с кмета на Асеновград д-р Емил Караиванов по актуални теми от дейността на общинска администрация. \r\n*** \r\nОт 11.00 часа в Конферентната зала на Областна администрация Благоевград ще се проведе заключителна пресконференция, свързана с проучване състоянието на военните паметници в Област Благоевград.  \r\n*** \r\nОт 14.00 часа в Заседателната зала на община Бургас ще бъде проведена заключителна пресконференция, на която ще бъдат отчетени резултатите от изпълнението на проекта „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас“. \r\n*** \r\nОт 17.30 часа в зала „Георги Баев“ на Културен център „Морско казино“ ще бъде представена уникална антология на починалите бургаски поети. Антологията е дело на Недялко Йорданов и Георги Райков. Тя е издание на Община Бургас и издателство „Милениум“ - София.  \r\n*** \r\nОт 09.30 часа в Наказателна зала 1 състав на Варненския окръжен съд ще заседава по делото срещу шофьора, блъснал и убил балетиста Мартин Чиканов на пешеходна пътека. \r\n*** \r\nОт 10.30 часа на Терминал 2 на Летище Варна ще се състои пресконференция на Wizz Air и Фрапорт България във връзка с бъдещите планове за развитие на  Wizz Air в България. \r\n*** \r\nОт 11.00 часа в зала „Аула“ на Икономическия университет ще се състои благотворителният концерт „Заедно за Коледа“, организиран от Областното ръководство на Българския Червен кръст във Варна. \r\n*** \r\nОт 14.30 часа състав на Административен съд – Варна ще заседава по делото за затворения общински приют за безстопанствени кучета. \r\n*** \r\nОт 16.30 часа в Първа аудитория (ет. 4) в Медицински университет – Варна ще се проведе заключителен форум: 135 години от създаването на Варненско медицинско дружество. На форума ще бъдат представени за първи път документален филм и книга, които екип на университета подготви, посветени на бележитите лекари, участвали активно в обществения живот на Варна. \r\n*** \r\nОт 10.00 часа в хотел „Панорама“ центърът за междуетнически диалог и толерантност „Амалипе“ организира регионална среща „Комплексният подход за интеграция на ромите – работещи модели и заплахи”. \r\n***  \r\nОт 11.00 часа в информационния център на  РИОСВ-Велико Търново инспекцията организира годишна пресконференция.  \r\n*** \r\nОт 18.00 часа в зала 30 на Младежкия дом ще се проведе Коледен концерт на учениците от класа по пиано с преподавател Росица Тарапанова. \r\n***  \r\nОт 18.00 часа в ХГ „Борис Денев“ ще бъде открита юбилейната ретроспективна изложба на художника Иван Мутафов.  \r\n*** \r\nОт 19.00 часа в Клуб 7 ще се проведе среща с текстописеца Александър Петров. \r\n*** \r\nОт 19.00 часа в Музикално-драматичен театър „Константин Кисимов” ще се състои премиерата на спектакъла „Йоан, синът на Асен”. \r\n*** \r\nОт 12.00 часа кметът на Община Видин Огнян Ценков, ще награди победителите от коледния турнир по лека атлетика, който ще се проведе в закритата лекоатлетическа писта „Радуканови“, в близост до стадион „Георги Бенковски“. \r\n*** \r\nОт 19.00 часа в Спортна зала „Фестивална” ще се проведе концерт на група „Кикимора” и Симфониета – Видин.  \r\n*** \r\nОт 17.30 часа в Градска концертна зала ще се проведе Коледен концерт на смесен хор „Орфей” при НЧ „Развитие-1869”. \r\n*** \r\n От 18.00 часа в ресторанта на хотел „Хемус“ ще се състои церемонията по награждаване на  \r\n10-те най-добри спортисти, отбор, треньор и най-перспективен млад състезател на Община Враца за 2018 г. \r\n*** \r\nОт 19.30 часа в Младежкия дом ще бъде представена книгата на Михаил Митев „Между”. \r\n*** \r\nОт 09.30 часа в църква „Св. Богоявление“ в Етнографския музей на открито „Етър“ ще бъде отслужена света литургия и водосвет за Деня на св. Спиридон – празника на занаятчиите. \r\n*** \r\nОт 10.00 часа в НЧ „Съединение-1888“ ще бъде представена битова изложба на тема „Бъдни вечер“. \r\n***  \r\nОт 16.00 часа в  Клуб на пенсионера „Асен Разцветников“ ще започне „Филмова Коледа“ – прожекция на коледни филми.  \r\n*** \r\nОт 17.30 часа в Исторически музей – Горна Оряховица  ще бъде открита Коледна изложба – базар. \r\n*** \r\nОт 18.00 часа в НЧ „Напредък-1869“ ще се проведе Коледен концерт на Балетна школа „Грация“. \r\n*** \r\nОт 10.30 часа в Художествената галерия ще се проведе работилница за въображение с коледни занимания. \r\n*** \r\nОт 13.30 часа в Регионална библиотека „Дора Габе“ ще се проведе библиотерапия с потребители на ЦПЗ „Д-р Петър Станчев”. \r\n*** \r\nОт 14.00 часа в Младежкия център ще започне коледен концерт на певчески състави от пенсионерските клубове в Добрич. \r\n*** \r\nОт 16.30 часа в Концертна зала „Добрич“ ще бъде представена изложба на коледни картички и играчки за елха „Коледно вълшебство“ на детските градини в Добрич.  \r\n*** \r\nОт 17.30 часа в Художествената галерия ще бъде представена коледна изложба на Дружество на художниците – Добрич. \r\n*** \r\nОт 17.30 часа в Художествена галерия – Добрич ще бъде открита годишната изложба на Дружество на добричките художници. \r\n*** \r\nОт 18.00 часа в концертна зала „Добрич“ ще започне концерт на Български камерен оркестър - Добрич с диригент Алексей Измирлиев - „Барок за Коледа“. \r\n*** \r\nОт 17.30 часа в Художествената галерия ще бъде открита изложбата „РазЛичен“ на Христо Генев. \r\n*** \r\nОт 11.30 часа в Регионална библиотека „Гео Милев“ ще бъде открит нов детски кът „Магически кутии“. \r\n*** \r\nОт 18.00 часа в храм „Св. св. Кирил и Методий” ще се проведе Коледен концерт на Мъжки хор към НЧ „Разум 1883“. \r\n*** \r\nОт 18.00 часа в читалище „Развитие”  ще се играе постановката  „Самодива” – музикален спектакъл на Държавния музикалния театър и ДТ „Любомир Кабакчиев”. \r\n*** \r\nОт 10.00 часа в Регионалния пресклуб  на БТА кметът на Община Червен бряг инж. Данаил Вълов ще даде пресконференция. \r\n*** \r\nОт 10.00 часа в базата на Общински детски комплекс – Пловдив ще се проведе коледна инициатива под надслов „Заедно за едно ново начало“. \r\n*** \r\nОт 10.00 часа в Регионалния етнографски музей ще се проведе традиционният Еснафски празник „Св. Спиридон“. От 11.00 часа ще бъде отслужена празнична Света литургия в храм „Св. Петка“, а от 12.30 часа ще бъдат връчени майсторски свидетелства на новите майстори в музея. \r\n*** \r\nОт 10.30 часа в заседателната зала в сградата на район ‚Северен“ ще се проведе благотворителен коледен базар в подкрепа на Комплекса за социални услуги \"Олга Скобелева.  \r\n*** \r\nОт 11.00 часа в Голямата заседателна зала на Община Пловдив ще се проведе церемония по награждаване на най-активните училища в Пловдив, взели участие в инициативата „Европейски ден на спорта в училище 2018“. \r\n*** \r\nОт 11.00 часа в СКЛАД (ул. „Екзарх Йосиф“ 16) на 4 етаж ще се състои пресконференция по повод откриващия уикенд на Пловдив – Европейска столица на културата 2019. \r\n*** \r\nОт 11.00 часа в Регионалния пресклуба на БТА – Пловдив ще се състои пресконференция на Сдружение „Зелени Балкани“ по повод 30-годишнината от създаването му. \r\n*** \r\nОт 17.30 часа в Rock’N’Бар „БезистенЪ“ ще бъде представена книгата „Без плейбек. Близки срещи от пети вид“. \r\n*** \r\nОт 16.00 часа в зала „Култура“ ще се състои премиерата на документалния филм \"30 години по-късно\", продължение на филма „Шест жени“. Филмът е част от честванията на 30-годишнината от първите екологични демонстрации в България. \r\n***   \r\nОт 11.00 часа, в зала № 105 на Община Сливен,  ще се проведе Пресконференция на председателя на Общински съвет - Сливен Димитър Митев и неговите заместници. Пресконференцията е по повод предстоящото заседание на Общинския съвет. \r\n***   \r\nОт 11.45 часа в зала № 105 на Община Сливен ще се състои пресконференция на Мат Хагенгрубер - аташе по въпросите на културата и образованието на посолството на САЩ у нас. Поводът е гостуването на джаз квартетът от Ню Йорк на Ари Роланд в Сливен. \r\n*** \r\nОт 17.00 часа в галерия „Май“ ще бъде открита Коледна изложба на сливенските художници. \r\n*** \r\nОт 18.00 часа на сцената на Драматичен театър „Стефан Киров“ - Сливен в сряда, 12 декември, ще излезе джаз квартетът от Ню Йорк на Ари Роланд. Празничният концерт е част от коледно-новогодишната програма на Община Сливен. \r\n*** \r\nОт 09.30 часа Белоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Спиридон“ в село Алдомировци. \r\n*** \r\nОт 10.00 часа в малката зала на ОДМВР-Смолян ще се проведе пресконференция на тема „Състояние на престъпността и безопасността на движението през м. ноември 2018 г. и предприети мерки са сигурност през предстоящия зимен туристически сезон“.  \r\n***   \r\nОт 09.00 до 14.00 часа в Хранителен блок към МБАЛ-Търговище БЧК започва раздаване на  пакети с основни хранителни продукти по Оперативна програма за храни и/или основно материално подпомагане.  \r\n*** \r\nОт 09.30 часа пред Административния съд ще се състои  второто по ред съдебно заседание по дело срещу заповедта, с която  се заличава регистрацията на животновъдния обект на Ани Петрова и е разпоредено повторно принудителното евтаназиране на животните й. Пред сградата ще има протест на несъгласните със заличаването на фермата.", "date": "2018.12.12", "title": "Предстоящи събития в страната за 12 декември (Агенция „Фокус“)"}
{"url": "http://www.focus-news.net/news/2018/12/12/2600822/parlamentat-shte-reshi-na-parvo-chetene-dali-da-otpadne-nomeratsiyata-na-partiite-v-byuletinata.html", "text": "Парламентът ще гласува на първо четене промени в Изборния кодекс. Това се посочва в  проектопрограмата за работа на Народното събрание . От ПГ на ГЕРБ и „Обединени патриоти“ предлагат да отпадне изписването на номера пред партиите и коалициите в бюлетината за гласуване. Предложението цели да отпадне феноменът „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия. Измененията предвиждат „Информационно обслужване“ АД да изработва специализираните устройства за машинно гласуване, а ЦИК да възложи разумен срок за това. Така машинно гласуване няма да има за предстоящите избори през 2019 година. Предлага се дистанционното електронно гласуване да се реализира поетапно, след провеждане на проучване и създаване на защити на резултатите.  \r\nОт ПГ на „Воля“ настояват да има видеонаблюдение в избирателните секции. Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес. От „Воля“ искат да се промени и начинът, по който се формира съставът на районните избирателни комисии. Те предлагат парламентарно представените партии и коалиции да предлагат брой членове, в зависимост от действителните гласове, които са получили на последните избори.", "date": "2018.12.12", "title": "Парламентът ще реши на първо четене дали да отпадне номерацията на партиите в бюлетината"}
{"url": "http://www.focus-news.net/news/2018/12/12/2600821/nimh-oblachnostta-nad-stranata-shte-e-promenliva-maksimalnite-temperaturi-shte-sa-mezhdu-2-i-7.html", "text": "Днес облачността над страната ще е променлива. Само на отделни места в часовете преди обяд в планините и в Североизточна България ще превали слаб сняг. Ще духа слаб до умерен вятър от запад-северозапад, който вечерта в повечето райони ще утихне. Максималните температури ще са между 2° и 7°. Атмосферното налягане ще се повишава и вечерта вече ще е по-високо от средното за декември. Това съобщи дежурният синоптик Боряна Маркова от  Национален институт по метеорология и хидрология .  \r\nПо Черноморието облачността в сутрешните часове ще е значителна и на отделни места по северния бряг ще превали. След обяд облачността ще се разкъса и намалее. Ще духа слаб до умерен вятър от запад-северозапад. Максималните температури ще са между 4° и 7°. Температурата на морската вода е 9°. Вълнението на морето ще е около 2 бала. \r\nВ планините облачността ще е променлива, по-значителна в сутрешните часове, когато на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е минус 1°, на 2000 метра – около минус 8°.", "date": "2018.12.12", "title": "НИМХ: Облачността над страната ще е променлива, максималните температури ще са между 2° и 7°"}
{"url": "http://www.focus-news.net/news/2018/12/12/2600824/liderat-na-pp-ataka-volen-siderov-organizira-sreshta-na-vlastta-s-mediite-na-tema-antievropeyskiyat-pakt-za-migratsiya-na-oon.html", "text": "От 10.30 часа в зала „Запад“ на Народното събрание лидерът на „Атака“ и член на Комисията по външна политика Волен Сидеров организира среща власт-медии на тема „Антиевропейският пакт за миграция на ООН“. Това съобщиха от  пресцентъра на ПП „Атака“. \r\nОфициални покани за срещата са отправени към външния министър Екатерина Захариева, нейния заместник Георг Георгиев и председателя на Комисията по външна политика Джема Грозданова.", "date": "2018.12.12", "title": "Лидерът на ПП „Атака“ Волен Сидеров организира среща на властта с медиите на тема „Антиевропейският пакт за миграция на ООН“"}
{"url": "http://www.focus-news.net/news/2018/12/12/2600825/pravitelstvoto-shte-otpusne-dopalnitelni-sredstva-za-merkite-sreshtu-poyavata-na-afrikanskata-chuma-po-svinete.html", "text": "Правителството ще гласува допълнителни разходи по бюджета на Министерския съвет за 2018 г. Това предвижда дневния ред на министрите за днешното редовно правителствено заседание. Предложението е внесено от министъра на финансите Владислав Горанов. Кабинетът ще одобри допълнителни разходи за 2018 г. Допълнителни трансфери ще бъдат одобрени и по бюджетите на общините. Точката е внесена от министъра на образованието Красимир Вълчев. Кабинетът ще гласува и допълнителни трансфери по бюджета на Министерството на земеделието, храните и горите за обезпечаване изпълнението на мерки за предотвратяване появата на африканската чума по свинете. По бюджетите на Министерството на отбраната също ще бъдат одобрени допълнителни разходи.  \r\nМинистрите ще одобрят и вътрешнокомпенсирани промени на утвърдените разходи по бюджетите на министерството на енергетиката и на икономиката.  \r\nЗдравният министър Кирил Ананиев е внесъл предложение за одобряване проект за сътрудничество между българското и македонското Министерство на здравеопазването.  \r\nНа правителственото заседание ще бъде определен и концесионер на морски плаж „Бургас-север“. Точката е внесена от министъра на туризма Николина Ангелкова.  \r\nКабинетът ще обсъди и промени в Закона за животновъдството, внесени от министъра на земеделието, храните и горите Румен Порожанов.  \r\nМинистерският съвет ще одобри и предложената от Икономическия и социален съвет кандидатура на Радосвет Радев – изпълнителен председател на Българската стопанска камара и член на ИСС от първа група-работодатели, за член на Европейския икономически и социален комитет до края на мандат 2015-2020 г.", "date": "2018.12.12", "title": "Правителството ще отпусне допълнителни средства за мерките срещу появата на Африканската чума по свинете"}
{"url": "http://www.focus-news.net/news/2018/12/12/2600827/bchk-natsionalniyat-daritelski-fond-shte-vrachi-finansova-pomosht-na-9-semeystva-s-problemi-v-otglezhdaneto-i-lechenieto-na-detsa-postradali-pri-patni-intsidenti.html", "text": "На коледен празник от 11.00 часа в ЧЕСУ „Дорис Тенеди“ (ул. “Нишава” 66) партньорите от Националния дарителски фонд ще връчат финансова помощ на 9 семейства от София с проблеми в отглеждането и лечението на деца, пострадали при пътни инциденти. Това съобщиха от пресцентъра на  БЧК . За празничното настроение на децата и техните родители ще се погрижат домакините – възпитаниците на училище „Дорис Тенеди“, партньор на Фонда. Всички деца, освен финансова помощ, ще получат и коледни подаръци. Доброволци на БМЧК ще демонстрират пред учениците способи за оказване на първа помощ на пострадал при пътен инцидент. Официални гости на събитието ще бъдат Малина Крумова, съветник на министър-председателя по пътна безопасност, комисар Росен Рапчев, началник отдел „Пътна полиция“ – МВР, Алекси Кесяков – секретар на ДОККПБДБ и др.  \r\nНационалният дарителски фонд е учреден през 2005 г. и в него членуват БЧК, МВР – Пътна полиция, Съюзът на българските автомобилисти, Министерството на транспорта, Министерството на здравеопазването, Българският футболен съюз, Асоциацията на производителите на автомобили и техните оторизирани представители в България, Животозастрахователният институт, Медицински център „Булмедика“, ЗК“ЛевИнс“, Българската асоциация на застраховани при катастрофи и др.    \r\nБлагодарение на многобройни благотворителни инициативи на партньорите и на съпричастността на различни институции и дарители до момента Фондът е подпомогнал 734 семейства от цялата страна за лечението на деца, пострадали при пътни злополуки.", "date": "2018.12.12", "title": "БЧК: Националният дарителски фонд ще връчи финансова помощ на 9 семейства с проблеми в отглеждането и лечението на деца, пострадали при пътни инциденти"}
{"url": "http://www.focus-news.net/news/2018/12/12/2600828/sofiya-obshtinata-organizira-sreshta-na-uchenitsi-s-ekipa-na-balgarskiya-film-vezdesashtiyat.html", "text": "От 17.00 часа в Кино „Култура” ученици от столични гимназии ще присъстват на прожекция на филма „Вездесъщият” и ще се срещнат с екипа, създал българското предложение за „Оскар” за чуждоезичен филм за 2018 г. Това съобщиха от пресцентъра на  Столична община . Модератор на срещата ще бъде проф. Божидар Манов. Входът ще бъде с покани. Събитието се организира от Столична община и е второ от инициативата й за реализиране на неформални срещи на  български творци с младата им публика. Началото беше поставено през месец ноември със среща с писателя Георги Господинов. В сряда режисьорът на „Вездесъщият” Илиян Джевелеков и Велислав Павлов, изиграл главната мъжка роля, ще отговарят на въпросите на младите си зрители, ще им разкажат за процеса на снимките, както и за кампанията по представянето му сред членовете на Американската филмова академия. Столична община подкрепя кампанията по промотирането на филма в САЩ. От началото на месец ноември в едни от най-популярните кинозали в Лос Анджелис се провеждат прожекции и събития, представящи филма и екипа му.  \r\n„Вездесъщият” е заснет изцяло в София с подкрепата на Столична община чрез Филмовата комисия, създадена през 2015 г. във връзка с титлата, която столицата носи „София - творчески град на киното” на ЮНЕСКО.  \r\n„Вездесъщият” показва знакови за столицата места, а в настоящата кампания София е популяризирана като град на киното и филмов център, предоставящ конкурентоспособни условия за заснемане на филмови продукции.", "date": "2018.12.12", "title": "София: Общината организира среща на ученици с екипа на българския филм „Вездесъщият“"}
{"url": "http://www.focus-news.net/news/2018/12/12/2600826/parlamentarnata-pravna-komisiya-shte-razgleda-promeni-v-antikoruptsionniya-zakon-po-predlozhenie-na-gerb.html", "text": "Комисията по правни въпроси ще обсъди на първо четене законопроект за изменение и допълнение на Закона за противодействие на корупцията и за отнемане на незаконно придобитото имущество. Това се посочва в  дневния ред на заседанието на комисията . Измененията са внесени от ПГ на ГЕРБ на 10 декември. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Предложението на ГЕРБ идва след решението на Върховния касационен съд, според което прекратяването на наказателно дело е абсолютна пречка за внасяне на иск за конфискация. Заседанието ще бъде от 14.30 часа в зала 238. \r\nДепутатите от Комисията по транспорт, информационни технологии и съобщения ще изслушат транспортния министър Росен Желязков. Заседанието на комисията ще бъде от 14.30 часа в зала 356.", "date": "2018.12.12", "title": "Парламентарната правна комисия ще разгледа промени в антикорупционния закон по предложение на ГЕРБ"}
{"url": "http://www.focus-news.net/news/2018/12/12/2600831/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-meropriyatie-na-12-dekemvri.html", "text": "Въвежда се временна организация на движението във връзка с провеждане на мероприятие на 12 декември. Това съобщиха от пресцентъра на Столична община. От 6.00 до 12.00 часа се разрешава престоят и паркирането на пътни превозни средства на крайна дясна лента на бул. „Цариградско шосе“ в участъка от Околовръстен път до бул. „Брюксел“ посока център, в крайна дясна лента на пътното платно, без да се засягат спирките на масов градски транспорт. Това се въвежда във връзка със събиране на Камарата на строителите в България.", "date": "2018.12.12", "title": "София: Въвежда се временна организация на движението във връзка с провеждане на мероприятие на 12 декември"}
{"url": "http://www.focus-news.net/news/2018/12/12/2600829/pravoslavnata-tsarkva-pochita-sv-spiridon.html", "text": "На този ден църквата почита св. Спиридон. Той е роден в Кипър, живял е през IV в. За епископ го провъзгласил сам Константин Велики. В живота си сторил много добри дела за християнската вяра, да разберат хората нейната доброта и човечност, да повярват в силата на Христовата вяра, която помага и закриля. Точно колкото добър и човечен бил Спиридон и помагал на бедните и попаднали в беда хора, точно толкова смайващи били и чудесата, с които се прославил. Разказват, че на прочутия Никейски събор, в разгара на люти дебати, Спиридон, за да убеди опонентите си, стиснал керемида в ръка. От единия й край излязъл пламък, от другия потекла вода. \r\nИзобразяват св. Спиридон като старец с дълга бяла брада. \r\nНародът разказва, че св. Спиридон бил кондурджия (обущар), затова и до днес работещите в обувната промишленост и обущарите почитат деня му. Празнуват също и други занаяти - шивачи, абаджии, бакърджии, дюлгери. Разбира се, като спомен от разказите за него особена почит му оказват керемидарите и тухларите. Приема се и като покровител на конете и едрия добитък. Празнуват и козарите. \r\nВ Родопите св. Спиридон се тачи против рани и порязване, против обриви и пъпки (\"струпки\"). Някъде вярват, че на Спиридон слънцето спира пътя си към зима и се „завърта\" към лято. \r\nЖените пекат хляб рано, преди изгрев слънце, и го раздават за Св. Спиридон - да вземе и да отпрати надалеч „струпките\". \r\nТам, където го имат за покровител на конете, жените раздават рано сутринта обреден хляб за здравето на животните. \r\nНе се работи женска работа. Не се шие. Ако се убоде жената на този ден, раната няма да зарасне лесно. \r\nНе се рони царевица, не се варят зърнени храни (леща, боб, грах) - да не излизат пъпки по тялото. \r\nКаквото е времето през дванадесетте дни след Св. Спиридон, такова ще времето през съответните месеци през следващата година: на първия ден съответства януари, на втория - февруари, и т.н. Това е част от двата цикъла Дванадесетдневни прогнози, които се правят от 1 до 12 декември и от 12 До 24 декември. \r\nНародът особено внимателно е следил времето преди преминаването \r\nот един в друг годишен цикъл, от едно състояние на света в друго, когато все още времето е междинно, пределно и гранично. \r\nНе само дните, но и дванадесетте следващи нощи показват какви ще бъдат месеците, които идват.", "date": "2018.12.12", "title": "Православната църква почита св. Спиридон"}
{"url": "http://www.focus-news.net/news/2018/12/12/2600833/pregled-na-osnovnite-temi-v-starozagorskiya-pechat.html", "text": "„Преди Рождество Христово Стара Загора може да има свой официален химн“ е водещо заглавие във вестник „Старозагорски новини“. В Общинския съвет е внесено предложение произведението \"Музикална емблема на Стара Загора\", създадено от почетния гражданин проф. Петър Жеков, да бъде прието за химн на града. За предстоящото заседание на Общински съвет Стара Загора е внесено предложение музикалното произведение, наречено \"Музикална емблема на Стара Загора\", чийто автор на текста и музиката е почетният гражданин проф. Петър Жеков, да бъде прието за официален химн на града, който ще се изпълнява по всички тържествени поводи и празници на община Стара Загора. Предложението е на група интелектуалци и общественици, изпратено до кмета Живко Тодоров. В писмото, подписано от д-р Нино Луканов, оперната прима Стефка Минева, бившия кмет и посланик в Израел проф. Цанко Яблански, почетния член на трупата на Държавна опера - Стара Загора, и председател на Обществения й съвет Татяна Станчева, директора на НУМСИ \"Христина Морфова\" Розета Величкова и режисьора и сценограф Денис Иванов се посочва, че години наред произведението на проф. Петър Жеков е изпълнявано от различни хорови състави на празнични и обществени събития, в това число и от оркестъра и хора на Старозагорската опера, а оркестрацията му е дело на друг достоен старозагорец - диригента Божидар Бонев. Съобщава се също, че \"Музикална емблема на Стара Загора\" е високо оценено и от ред именити български музиканти като проф. Пламен Джуров, който споделя: \"Музикална емблема на Стара Загора\" е чудесно произведение, наситено с патос и тържественост, в което прозира интелигентността на автора. Трябва да споделя, че въпреки опитите София да има свой химн, досега нищо съществено не е създадено.\"  \r\nАвторите на идеята припомнят, че проф. Жеков и неговата сестра Мария са потомци на революционерите Михаил и Георги Жекови (Братя Жекови), участвали в подготовката на Старозагорското въстание и убити от башибозука на 20 септември 1875 г. Преди две години Мария Жекова дари на община Стара Загора потомствен имот в центъра на града, оценен на над 1 милион лева, с единственото желание да бъде превърнат в Културен център за талантливи деца в памет на нейния покоен брат.  \r\nПредсмъртното желание на проф. Петър Жеков е било \"Музикална емблема на Стара Загора\" да бъде официално призната за музикален символ на Стара Загора и химн на града, но по ред обстоятелства това досега не се е случило.  \r\nДали произведението на проф. Жеков ще бъде прието за химн на Стара Загора зависи от решението на общинските съветници на 18 декември, когато е насрочено последното за годината им заседание. Ако те дадат своя положителен вот, в навечерието на Рождество Христово Стара Загора ще бъде един от малкото градове в България със собствен официален химн.  \r\n„От сдружение БОЕЦ разтвориха черни чадъри пред Съдебната палата“ е друго заглавие във вестника. С разтворени чадъри и плакати в подкрепа на независимостта на съдебната система представители на Гражданско движение БОЕЦ заявиха своята подкрепа за действията на магистратите Лозан Панов, Бойко Атанасов, Калин Калпакчиев и Методи Лалов. Символичният протест започна точно в 12:00 часа вчера пред сградата на Съдебната палата в Стара Загора. Основното послание на събралите се 7 недоволни граждани бе: \"Независим съд - Свободна държава! Да защитим достойните!\".  \r\nПротестът е част от проявите на БОЕЦ в цялата страна. По думите на събралите се в Стара Загора протестиращи независимите български магистрати в лицето на гореизброените заслужават подкрепа, тъй като те са се изправили срещу мнозинството на Цацаров във ВСС.  \"Ударите срещу достойните български магистрати продължават и затова ние трябва да ги защитим\", заяви Николай Филипов от ГД БОЕЦ. Младежът посочи още, че използването на черни чадъри символизира чадъра, който прокуратурата е разтворила над мафията. От БОЕЦ се обявиха също за незабавно прекратяване на репресиите срещу Лозан Панов, Методи Лалов, Бойко Атанасов и Калин Калпакчиев, и оставка на главния прокурор Сотир Цацаров. Протестиращите изразиха надежда, че повече хора в страната ще се включат в подкрепа на борбата за независимост на съдебната система. Никола Филипов подчерта, че в основата на бедността и несправедливостта в страната стои неработещата съдебна система. \"Ето защо ние сме категорични, че това е само началото в подкрепа на достойните хора и независимостта на съдебната система\", обясни Николай Филипов.  \r\n„AES България дарява 2 млн. лева за нов стадион в Гълъбово“ съобщава още изданието. \r\nС изцяло обновен стадион за близо 1000 запалянковци и нов музей ще се похвалят след две години жителите на енергийния град Гълъбово, съобщи кметът на общината Николай Тонев, след като направи първа копка на модернизиращото се спортно съоръжение заедно с Оливие Маркет - президент на АЕS България, Иван Цанков - изп. директор на АЕS България, Тодор Бележков - директор \"Експлоатация\" на ТЕЦ \"AES Гълъбово\" и областния управител Гергана Микова. 2 млн. лв. ще вложи компанията в обновяването на стадиона, където играе втородивизионният ФК \"Ботев\" - Гълъбово. Ремонтът ще се осъществи на няколко етапа, като са предвидени нови съблекални и трибуни за 965 зрители. По думите на Оливие Маркет до момента дружеството е инвестирало в рамките на корпоративно социалната си програма 7 млн. евро на територията на община Гълъбово. Те са били вложени в рехабилитацията на главната улица на града и младежкия център, подпомагат се училищата и местната болница. От началото на годината ТЕЦ \"АЕS Гълъбово\" e работила с 97 на сто от разполагаемата си мощност, дружеството е собственик и на ветропарка \"Свети Никола\" край Каварна, който е работел при висока степен на разполагаемост. По повод провеждащата се Международна конференция по изменение на климата в полския град Катовице от АЕS България обявяват, че възнамеряват да намалят въглеродните емисии с над 70 на сто във всичките си централи по света.  \r\n\"Добивът на въглища и производството на електроенергия от лигнитни въглища са изключително важни за България. Няма съмнение, че в краткосрочен план, 5-10 години, не само нашата централа, но и останалите централи в Маришкия басейн и мините ще продължат да бъдат абсолютно необходими за осигуряване енергийната сигурност на България и гарант на нейния икономически растеж\", подчерта Оливие Маркет. Той не се ангажира с прогнози за по-дълъг период от време, като напомни, че в момента технологиите се развиват изключително бързо.  \r\nВ съседство с новия стадион, със средства на другия т.нар. \"американски\" ТЕЦ \"КонтурГлобал Марица Изток 3\" ще бъде изградена мултифункционална сграда с 4 зали, където ще бъдат пренесени музейната експозиция и картинната галерия, първата копка ще бъде направена през януари следващата година.", "date": "2018.12.12", "title": "Преглед на основните теми в старозагорския печат"}
{"url": "http://www.focus-news.net/news/2018/12/12/2600815/stroiteli-organizirat-miren-protest-zaradi-atakite-sreshtu-tyah-obzor.html", "text": "Камарата на строителите в България (КСБ) организира мирна демонстрация със строителна техника в столицата на 12 декември. Очаква се около 1000 машини да бъдат разположени по протежението на бул. „Цариградско шосе“ от 07.00 часа до 12.00 час. Ще бъде внесена и подписка в подкрепа на строителния бранш в Народното събрание, а писмо с исканията на строителите ще бъде представено на вниманието на президента и Министерския съвет. Това обяви председателят на Управителния съвет (УС) на Камарата на строителите в България инж. Илиян Терзиев по време на пресконференция в сградата на браншовата организация. Той уточни, че до момента са събрани около 53 хил. подписа. Инж. Терзиев разясни, че заплануваните действията от страна КСБ идват в отговор на неспиращите атаки срещу тях и натрапването в публичното пространство на невярна и подвеждаща информация, уронваща престижа на българските компании и достойнството на българските строители. Той припомни, че на 16 октомври Камарата излезе с декларация, която бе изпратена до президента, министър-председателя, председателя на НС и парламентарно представените партии. „В нея изразихме нашето безпокойство от атаките срещу бранша и обвиненията за високи цени, безобразно качество на изпълнението, корупционни практики и отклоняване на средства. Тези обвинения се отправят публично и от представители на политически сили, без да са подкрепени от никакви доказателства и се отразяват тежко на авторитета на бранша“, подчерта инж. Терзиев. По думите му ситуацията, в която строителният бранш е поставен, е безпрецедентна и им коста милиони. Според него е много вероятно целта на тези атаки да са дискредитиране или дори ликвидиране на българските компании преди предстоящия старт на големите проекти по европейските програми, като по този начин да бъде предоставен на чужди компании българският строителен сектор. Инж. Терзиев допълни, че Камарата е обезпокоена от безотговорното говорене, защото то може до доведе до спиране на еврофондовете за България, които осигуряват над 80% от заетостта в сектор „Строителство“. „Искаме подобряване на законодателството, касаещо бранша – Закона за устройство на територията и Закона за обществените поръчки, както и въвеждане на отговорност за всеки участник в строително-инвестиционния процес. Трябва да има и политика за подготовка и квалификация на кадрите“, каза председателят на УС на КСБ. Инж. Терзиев отбеляза още, че трябва да се въведе възможност за търсене на отговорност на субектите, които създават и разпространяват невярна информация.  \r\nПо-късно през деня говорителят на ПГ на БСП Елена Йончева, която бе сред вносителите на искането в Агенция „Пътна инфраструктура“ за независима проверка на магистралите в страната, обяви, че подкрепя българските строители. „Заедно със строителите настояваме за едно и също - да докажем, че пътищата в България отговарят на техническите изисквания и не застрашават ничий живот“, посочи Йончева. „Вярвам, че строителите подкрепят нашите искания за независима експертиза в европейска лаборатория на магистрални участъци, строени и ремонтирани през последните 5 години, какъвто е периодът на устойчивост. Това е начин да изчистим всяко съмнение в професионализма на българския строител. Те заслужават това!“, заявява Елена Йончева. Според нея независимата експертиза на качеството на българските магистрали помага на строителите, които са принудени да работят в обстановка, в която често се констатират редица нередности по цялата верига на инвестиционния процес. „Отговорност за тези нарушения носят не строителите, а мафиотският модел на управление в България“, допълни още Йончева.  „Фокус“ припомня, че: БСП внесе на два пъти искане в Агенция „Пътна инфраструктура“ за независима проверка на магистралите в страната. Второто искане дойде в отговор на Камарата на строителите, които настояха за оставките на четиримата депутати от левицата, внесли първото. В началото на ноември Елена Йончева, Христо Проданов, Крум Зарков и Георги Свиленски поискаха от АПИ независима европейска лаборатория да провери определени участъци от магистралите, които са строени през последните пет години. От Камарата на строителите реагираха като поискаха оставките на четиримата депутати в срок до 18 ноември и дори заплашиха, че ще блокират парламента, за да не ги допускат до работа. Седмица по-късно лично лидерът на БСП Корнелия Нинова внесе второ искане, подписано вече от всички 79 народни представители на левицата, с което je застанаха зад четиримата си колеги. Тогава Нинова коментира, че реакцията на Камарата на строителите е абсурдна за нормална, европейска, правова държава, а работата на бизнеса не е да ограничава конституционни права на народни представители. По-късно Агенция „Пътна инфраструктура“ предложи на БСП да определи пътни експерти, с които да се потърсят решения за експертиза на настилките, а председателят на БСП Корнелия Нинова отговори, че това е опит от страна на АПИ случаят да се „замете“.   \r\nВесела АЛЕКСАНДРОВА", "date": "2018.12.12", "title": "Строители организират мирен протест заради атаките срещу тях (ОБЗОР)"}
{"url": "http://www.focus-news.net/news/2018/12/12/2600836/bdzh-vavezhda-predvaritelna-prodazhba-na-bileti-za-kolednite-i-novogodishnite-praznitsi.html", "text": "За удобство на всички клиенти, които предвиждат да пътуват с влак по време на Коледните и Новогодишните празници, от днес (12-и декември) „БДЖ-Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на  БДЖ.   \r\nОбичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин „БДЖ-Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак. \r\nПредварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 12-и декември 2018 г. до 2-и януари 2019 г. \r\nПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час. \r\nБързите влакове, за които задължително ще се закупува запазено място за определени дати през празничните дни са: На 21, 22, 28 и 29 декември 2018 г. \r\n•\tБърз влак № 1613 от София за Свиленград, който заминава в 15:05 ч.; \r\n•\tБърз влак № 2611 от София за Варна, който тръгва в 10:00 ч.; \r\n•\tБърз влак № 2612 от Варна за София, който заминава в 10:30 ч.; \r\n•\tБърз влак № 2613 от София за Варна, който тръгва в 12:57 ч.;  \r\n•\tБърз влак № 2615 от София за Варна, който заминава в 15:58 ч.; \r\n•\tБърз влак № 4641 от Русе разпределителна за Тулово, който тръгва в 05:40 ч.; \r\n•\tБърз влак № 2610 от Варна за София, който заминава в 04:25 ч.; \r\n•\tБърз влак № 4640 от Тулово за Русе разпределителна, който тръгва в 16:58 ч.; \r\n•\tБърз влак № 3623 от София за Бургас, който заминава в 13:19 ч.; \r\n•\tБърз влак № 8651 от София за Варна, който тръгва в 10:20 ч.; \r\n•\tБърз влак № 8613 от София за Бургас, който заминава в 13:20 ч. \r\n•\tБърз влак № 8631 от Пловдив за Варна, който тръгва в 07:30 ч.; \r\n•\tБърз влак № 8632 от Варна за Пловдив, който заминава в 16:30 ч.; \r\n•\tБърз влак № 8641 от София за Стара Загора, който тръгва в 16:50 ч.; На 26 декември 2018 г. и 1 януари 2019 г. \r\n•\tБърз влак № 1614 от Свиленград за София, който заминава в 16:10 ч.; \r\n•\tБърз влак № 1624 от Пловдив за София, който тръгва в 13:00 ч.; \r\n•\tБърз влак № 2610 от Варна за София, който заминава от Варна в 04:25 ч. \r\n•\tБърз влак № 2611 от София за Варна, който тръгва в 10:00 ч.; \r\n•\tБърз влак № 2612 от Варна за София, който заминава в 10:30 ч.; \r\n•\tБърз влак № 2613 от София за Варна, който тръгва в 12:57 ч.; \r\n•\tБърз влак № 2615 от София за Варна, който заминава в 15:58 ч.; \r\n•\tБърз влак № 3622 от Бургас за София, който тръгва в 08:20 ч.; \r\n•\tБърз влак № 3624 от Бургас за София, който заминава в 14:30 ч.; \r\n•\tБърз влак № 4641 от Русе разпределителна за Тулово, който тръгва в 05:40 ч.; \r\n•\tБърз влак № 4640 от Тулово за Русе разпределителна, който заминава в 16:58 ч.; \r\n•\tБърз влак № 8651 от София за Варна, който тръгва в 10:20 ч.; \r\n•\tБърз влак № 8650 от Варна за София, който заминава в 08:05 ч.; \r\n•\tБърз влак № 8613 от София за Бургас, който тръгва в 13:20 ч.; \r\n•\tБърз влак № 8631 от Пловдив за Варна, който заминава в 07:30 ч.; \r\n•\tБърз влак № 8632 от Варна за Пловдив, който тръгва в 16:30 ч. \r\nЗа празничните дни по повод Коледа и Нова Година, „БДЖ-Пътнически превози” ЕООД предвижда да осигури и допълнителни вагони за влаковете, които пътуват по основните направления в страната. \r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.  \r\nСистемата е достъпна на официалната интернет страница на БДЖ - www.bdz.bg, както и на електронен адрес - https://bdztickets.com/bg/.", "date": "2018.12.12", "title": "БДЖ въвежда предварителна продажба на билети за Коледните и Новогодишните празници"}
{"url": "http://www.focus-news.net/news/2018/12/12/2600835/samolet-s-chlenove-na-kabineta-e-katsnal-avariyno-vav-viena-zaradi-spukano-staklo.html", "text": "Самолет с членове на кабинета, изпълнявал полет от Брюксел към София, е кацнал аварийно във Виена заради спукано стъкло. Това съобщи в предаването „Здравей, България“ по  Нова телевизия  вицепремиерът Красимир Каракачанов. \"В самолета пътуваха много български граждани, които пътуват редовно по линията Брюксел – София. Искам да благодаря на пилотите от „България Ер”. Те  се проявиха като абсолютни професионалисти. Пътниците бяха предупредени от командира на самолета, че ще се наложи аварийно кацане във Виена. Самолетът беше приземен професионално, без паника на борда, без някакви допълнителни инциденти. Поне според мен имаше възможности за много по-неблагоприятен изход, защото както е счупено стъклото, представете си то да се счупи и да се разхерметизира пилотската кабина. Беше изпратен самолет от София, който прибра пътниците. С малко притеснение и пет-шест часа закъснение, всичко премина благополучно\", разказа Каракачанов.", "date": "2018.12.12", "title": "Самолет с членове на кабинета е кацнал аварийно във Виена заради спукано стъкло"}
{"url": "http://www.focus-news.net/news/2018/12/12/2600837/futbol-rezultati-ot-machovete-ot-shampionskata-liga.html", "text": "Футбол: Изиграха се осем мача от последния кръг в груповата фаза на Шампионската лига. Ето и резултатите след двубоите от Група \"А\" до Група \"D\": \r\nГалатасарай-Порто 2:3 \r\nШалке 04-Локомотив Москва 1:0 \r\nБарселона – Тотнъм 1:1 \r\nИнтер – ПСВ Айндховен 1:1 \r\nБрюж – Атлетико Мадрид 0:0 \r\nЛивърпул – Наполи 1:0 \r\nМонако – Дортмунд 0:2 \r\nЦървена звезда – Пари Сен Жермен 1:4", "date": "2018.12.12", "title": "Футбол: Резултати от мачовете от Шампионската лига"}
{"url": "http://www.focus-news.net/news/2018/12/12/2600823/sofiya-ksb-organizira-mirni-demonstratsii-sas-stroitelna-tehnika-v-podkrepa-na-stroitelniya-bransh.html", "text": "Камарата на строителите в България ще проведе от 07.00 часа до 12.00 часа мирна демонстрация със строителна техника. В протестните шествия ще вземат участие около 1000 машини, които ще са структурирани по протежението на бул. „Цариградско шосе“, но така че да не пречат на гражданите. \r\nВ същия ден, около 09.30 часа, ще бъде внесена и подписка в подкрепа на строителния бранш в Народното събрание. До момента са събрани около 53 хил. подписа. Малко по-късно писмото относно подписката и исканията на КСБ ще бъдат внесени и в Президентството, и в Министерския съвет.", "date": "2018.12.12", "title": "София: КСБ организира мирни демонстрации със строителна техника в подкрепа на строителния бранш"}
{"url": "http://www.focus-news.net/news/2018/12/12/2600834/sofiya-parvite-elektrobusi-shte-badat-pusnati-po-liniite-na-gradskiya-transport.html", "text": "Първите електробуси ще бъдат пуснати по линиите на градския транспорт. Това съобщиха от пресцентъра на  Столична община . Те ще бъдат представени пред медиите в 12.00 часа на паркинга на зала Арена Армеец. Превозните средства отговарят на екологичен стандарт  Евро 6. В събитието ще вземат участие кметът на София Йорданка Фандъкова и посланикът на НР Китай Джан Хайджоу. Журналистите и присъстващите на събитието ще имат възможност да участват в тестова обиколка с едно от превозните средства.", "date": "2018.12.12", "title": "София: Първите електробуси ще бъдат пуснати по линиите на градския транспорт"}
{"url": "http://www.focus-news.net/news/2018/12/12/2600832/le-monde-evropeyskite-sasedi-na-frantsiya-za-sabitiyata-v-strasburg.html", "text": "Няма разлика между събитията от декември 2018 на известния Коледен базар в Страсбург, при които загинаха трима души, и случилото се на базара по Коледа в Берлин през декември 2016-та, започва текстът, публикуван в електронната страница на френския  Le Monde .   \r\nШок, съпричастност и подкрепа, тази нова атака шокира европейските лидери, а темата за тероризма надделя в европейския дискурс, обобщава в днешния си брой вестникът и след като описва събитията от късната вечер на 11.12., вторник, дава думата на видни личности от европейското публично пространство. Тереза Мей , премиер, Великобритания: \"шокирана съм и съм покрусена от ужасната атака\". Щефан Зайберт , говорител на правителството, Германия: \"шокиран съм от ужасната информация, която идва от Страсбург.\" Жан-Клод Юнкер , председател на Европейската комисия: „Комисията е с Франция\".  Матео Салвини , заместник министър-председател, Италия, бивш евродепутат: „уверен  съм в пълната ангажираност в борбата с терористите. Тероризмът трябва да бъде премахнат от Европа и от света, с всички необходими законни средства.“. Евродепутатите се обявиха срещу  \"тормоза\" от подобни заплахи \r\nСградата на Европейския парламент е на три километра от мястото на изстрелите в Страсбург. Тя е затворена от вторник вечерта и в сряда. В момента евродепутатите имат редовно пленарно заседание, което е приключило в полунощ. Ето мненията на някои от тях, публикувани в днешния Le Monde: Антонио Таджани , председател на Европейския парламент: \"Този парламент не си позволява да го заплашват с криминални деяния или терористични атаки. Ние продължаваме да работим и срещу терора реагираме със силата на свободата и демокрацията.\".  Чарлз Таннок , евродепутат, Великобритания: \"Аз съм в безопасност, но моите мисли са с жертвите на тази жестокост, на които изказвам своите съболезнования. Да живее Франция! \" \r\nСтрелбата във вторник вечерта идва в момент, когато Франция живее под силен риск от терористични заплахи. В безпрецедентната вълна от джихадистки нападения от 2015 година насам са загинали 246 мирни граждани,  заключава Le Monde. Ивелина Ватова", "date": "2018.12.12", "title": "Le Monde: Европейските съседи на Франция за събитията в Страсбург"}
{"url": "http://www.focus-news.net/news/2018/12/12/2600838/vratsa-do-150-metra-e-namalena-vidimostta-v-oblastta-zaradi-magla.html", "text": "До 150 метра е намалена видимостта в област Враца заради мъгла, съобщи слушател на  Радио „Фокус“ . Пътните настилки са мокри и опесъчени само на места.", "date": "2018.12.12", "title": "Враца: До 150 метра е намалена видимостта в областта заради мъгла"}
{"url": "http://www.focus-news.net/news/2018/12/12/2600839/predstoyashti-mezhdunarodni-sabitiya-na-12-dekemvri-2018-godina-agentsiya-fokus.html", "text": "Официално посещение на президента на Еквадор Ленин Морено в Китай \r\n*** Обръщение на германският канцлер Ангела Меркел пред германския парламент \r\n*** Работен обяд на Жан-Клод Юнкер с италианския премиер Джузепе Конте \r\n*** Британският премиер Тереза Мей ще отговаря на въпроси в парламента \r\n*** Обявяване на присъдата на бившия адвокат на Доналд Тръмп - Майкъл Коен \r\n*** Очаква се руската гражданка Мария Бутина да се признае за виновна за нерегестриране като чуждестранен агент", "date": "2018.12.12", "title": "Предстоящи международни събития на 12 декември 2018 година (Агенция „Фокус“)"}
{"url": "http://www.focus-news.net/news/2018/12/12/2600840/denyat-12-dekemvri-v-balgarskata-istoriya.html", "text": "На тази дата през 1913 година сръбските власти избиват 126 от първенците на Радовиш и околията. Стотици от по-будните граждани и селяни са подложени на изтезания и мъчения, а зверски убити са и свещениците Евтим Христов и Гаврил Христов, които „объркали” службата и вместо името на сръбския крал, споменали цар Фердинанд. \r\nНа 12 декември през 1941 година българското правителство обявява война на Англия и САЩ. С това България окончателно влиза във Втората световна война. Без да се държи сметка за последствията, смятайки че войната е само „символична\", ден по-късно министър-председателят Богдан Филов заявява пред Народното събрание, че този акт на българското правителство е само едно „договорно задължение\" \r\n2002 г. \r\nВ Копенхаген, Дания, се провежда среща на Европейския съвет, която взема решение за разширяване на Европейския съюз с нови 10 държави, което да приключи през май 2004 г. За България и Румъния е приета \"пътна карта\" за механизмите на приемане и целева дата 2007 г. \r\n2001 г. \r\nПрезидентът на Република България връчва на Орден „Стара Планина” - първа степен на проф. Крум Дерменджиев „за цялостния му принос към българската култура и по повод 85 години от рождението му”. \r\n1991 г. \r\nВ XXXVI Народно събрание е внесен закон за конфискация на имуществото на БКП и oстаналите тоталитарни организации и техните наследници, който засяга БСП, БЗНС, ОФ, ДКМС, профсъюзите и др. \r\n1979 г. \r\nПолитбюро на ЦК на КПСС приема решение за изпращане на войски в Афганистан. \r\n1944 г. \r\nШестнадесета пехотна дивизия влиза в състава на Първа българска армия. \r\n1941 г. \r\nБългарското правителство обявява война на Англия и САЩ. \r\nВ момента на големия германски неуспех при Москва България е принудена да се противопостави дипломатически и военно на Англия и САЩ. Искането е поставено пред българския външен министър на 12 декември от пълномощните министри на Германия и Италия. \r\nЗа ултимативната „покана\" веднага е уведомен Царят, а в 15, 30 ч същия ден Министерският съвет приема почти единодушно направеното „предложение\". Без да се държи сметка за последствията, смятайки че войната е само „символична\", на 13 декември министър-председателят Богдан Филов заявява пред Народното събрание, че този акт на българското правителство е само едно „договорно задължение\". \r\nС обявяването на войната на Англия и САЩ, България безвъзвратно е включена в световния двубой. Равносметката от „символичната\" война е бомбардировката на 168 населени места от Съюзническата авиация с близо 50 000 авиобомби. Разрушени са над 12 000 сгради, убити са 1828 души, а над 2300 са ранени. \r\n1923 г. \r\nС постановление на правителството е въведен монопол на БНБ върху търговията с чужди платежни средства и е закрита Софийската фондова борса създадена през 1914 г. \r\n1916 г. \r\nВ хода на Първата световна война Германия и Австро-Унгария отправят нота за прекратяване на войната, подкрепена от България, но отхвърлена от Антантата. \r\n1913 г. \r\nСръбските власти избиват 126 от първенците на Радовиш и околията. Стотици от по-будните граждани и селяни са подложени на изтезания и мъчения. Зверски са убити свещениците Евтим Христов и гаврил Христов, които объркали в службата и вместо името на сърбския крал споменали цар Фердинанд. \r\n1888 г. \r\nМинистрите консерватори Константин Стоилов и Григор Начович напускат правителството и минават в опозиция. \r\nКонстантин Стоилов и Григор Начович са двама от лидерите на консервативната партия. Тя е създадена непосредствено след Освобождението. Първоначално съществувала като течение в Учредителното събрание 1879 г. Застъпвала идеята за силно монархическо управление, за създаването на двукамарен парламент и пр. След пристигането си в България в качеството на български княз Александър I Батенберг възлага на нея формирането на Първото българско правителство през юли 1879 г. Минавайки в опозиция през март 1880 г., Консервативната партия започва да губи своята сила като политически фактор. \r\n1877 г. \r\nНамиращият се в Русе турски гарнизон предприема атака срещу руските части в района на селата Мечка-Тръстеник, Плевенско. Привечер противникът е принуден да се оттегли към Русе. Същия ден османската империя се обръща към Великите сили с молба за посредничество за сключване на мир. \r\n1872 г. \r\nВасил Левски изготвя последното си писмо, адресирано до Ловешкия комитет. \r\n1859 г. \r\nЕгор Ковалевский моли Алексей Бехметев да отпусне помощ от 2 750 сребърни рубли на българското училище в Кукуш за развитие на българското просветно дело. На тази дата са родени:  \r\n1947 г. \r\nРоден е Божидар Манов - български кинокритик и продуцент. Завършва ВИТИЗ. Дългогодишен преподавател е във ВИТИЗ и ВТУ “Св. св. Кирил и Методий” по специалността “Късометражно кино”. Активен сътрудник е на специализираните филмови издания, лектор на малкия екран и на кинолектории в редица градове на страната. Един от създателите на “Вright ideаs”. \r\n1940 г. \r\nРодена е Нина Димитрова Андонова - български критик. Работи в изд. \"Народна младеж\", в Партиздат. Авторка е на статии по проблеми на съвременната и класическата българска литература. Съчинения: \"Недоизказаното\" (1972 г.), \"Светът на твореца. Литературно-критически очерки за Ефрем Карамфилов\" (1973 г.), Гео Милев\" (1974 г.), \"Живот, умножен по седе Худ.-документална биография на П. Напетов\" (1976 г.), \"Крум Попев. Документален очерк\" (1980 г.) и др. \r\n1938 г. \r\nРодена е Невена Боянова Коканова - българска актриса. Утвърждава се като първата дама на българското кино. Дълго време тя е наричана \"първата дама\" на българското кино. Дебютира в средата на 50-те години в театъра, а в киното се появява за пръв път във филма \"Години за любов\" на режисьора Янко Янков. Звездният й път на екрана започва с ролята на Ирина от екранизацията на \"Тютюн\" (1962 г.). Играе ролята на Лиза в \"Крадецът на праскови\". \r\nНевена Коканова умира на 3 юни 2000 г. в София. \r\n1930 г. \r\nРоден е Еди Арам Казасян - български пианист, аранжор, вокалист, композитор. Учи пиано при З. Саян и проф. П. Пелишек. Завършва право в СУ “Св. Климент Охридски” (1954 г.). Дебютът му в забавната музика е в оркестрите на Хр. Вучков (1956 г.) и Д. Ганев (1957 г.), където свири като пианист. От II половина на 50-те години датира сътрудничеството му с Л. Иванова (сформира и ръководи оркестъра й до края на нейната творческа кариера), с която гастролира в много страни на Западна Европа, участва в записите на певицата в Румъния, Унгария и Германия. Първата си композиция представя на “Златният Орфей” през 1976 г. Стилово песните му са близки до френския шансон. \r\n1908 г. \r\nРоден е Лъчезар Дончев Станчев - български писател. Роден е във Вършец, след 1923 г. живее в София, завършва романска филология в СУ “Св. Климент Охридски” (1936 г.). През 1933-1935 г. е член на Съюза на трудовоборческите писатели. Специализира френски език и литература в Париж (1937 г.), където е лектор по български език в училището за живи източни езици при проф. Л. Болио. Лектор е по френски език в Държавната политехника (1942-1948 г.). Главен редактор е на сп. “Чавдарче” (1946-1948 г.) и “Дружинка” (1949 г.), начело е на кабинета на председателя на Президиума на НС (1949-1953 г.), редактор е във вестник “Литературен фронт” (1953-1954 г.), главен редактор е на сп. “Славейче” (1956-1967 г.), завежда отдел “Литература и изкуство” в издателство “Хемус” (1967-1969 г.) и редакция “Литература и изкуство на чужди езици” в агенция “София-прес” (1969-1971 г.). Член е на СБП. Печата за първи път през 1925 г. в сп. “Нови дни” с псевдоним Жаднев. Превежда от френски, руски, чешки, румънски и други езици. Творчеството му за деца е жанрово многообразно - пише стихове, разкази, повести, приказки, пиеси, гатанки. Умира на 13 март 1992 г. в София. \r\n1896 г. \r\nВ село Гайтаниново, Неврокопско, е роден полковник Иван Атанасов Ангелов. Офицер от Българската армия. Командир на 19 пехотен полк. Уволнен през 1944 г. \r\n1884 г. \r\nРоден е генерал-майор Васил Манов, командир на 21-ва пехотна дивизия през Втората световна война. \r\n1879 г. \r\nРоден е Петър Константинов Стойчев - български драматичен артист, режисьор и театрален деец. Артист е в трупата “Сълза и смях” (1897-1899 г.). През 1903 г. завършва Императорската театрална школа в Петербург. Артист е в Съвременен театър (1903-1904 г.), в Народния театър (1904-1905 г., 1906-1918 г.), в Свободен театър (1905-1906 г., дир. 1919-1923 г.). Ръководител е на театрите “Смях и сълзи” (1923-1924 г.) и “П. К. Стойчев” (1930-1934 г.). Директор е на Русенския театър (1925-1926 г., 1935-1936 г.), на Народния театър в София (1927-1929 г.), на Пловдивския театър (1937-1939 г., 1941-1943 г.) и на Народната опера (1926-1927 г.). Полага основите на Народния театър за младежта. Изпълнител е на роли в постановките “Мизантроп”, “Лес”, “Доходно място”, “Венецианският търговец” и др. Режисира с успех “Игра в замъка”, “Дамата с камелиите”, “Матура”, “Хубавата Елена”, “Царицата на чардаша” и др. Режисьор е на филмите “Земя” (1930 г.) и “Песента на Балкана” (1934 г.). Умира на 20 март 1945 г. в София. \r\n1874 г. \r\nВъв Велес е роден Панчо Тодоров Хаджимишев. Дипломат, управлява българската легация в Лондон (1908/10), пълномощен министър в Атина (1910/13). През Балканските войни е комисар по настаняване на бежанците от Македония, главен секретар в Министерство на външните работи (1913/14), пълномощен министър в Лондон (1914/15), пълномощен министър в Хага (1915). Участва в българската делегация подписала Ньойския договор, пълномощен министър в Рим (1920/21), пълномощен мънистър в Лондон (1924/35). Умира в София на 7 август 1957 г. \r\n1865 г. \r\nРоден Антон Евтимов Кецкаров (Андон Кецкаров, Андон Кецкар) - български просветен и обществен деец, революционер. Основното си образование получава в Охрид и Струга при Григор Пърличев и други български учители. Известно време учи в гимназия в София и във Военното училище в София. Завършва средното си образование през 1887 г. в Солунската българска мъжка гимназия.През 1887-1889 г. Антон Кецкаров е учител в Охрид, а през 1889-1897 г. - в Битоля. През 1890 г. той е инициатор за създаване на неделно училище в същия град. Един от учениците му, Симеон Радев пише за своя учител по математика в Битоля следното: \"Бяхме привързани към него, защото от цялото му същество идеше лъх на сърдечност и доброта\" (\"Ранни спомени\") . През учебната 1897-1898 г. А. Кецкаров е учител в Солунската девическа гимназия, а през следващата учебна година в българското девическо училище в Одрин. През 1899-1900 г. по настояване на ВМОРО Антон Кецкаров е преместен в родния си Охрид, където е директор на българските училища. След Илинденско-Преображенското въстание, в което взима участие, живее в България и работи като учител в Добрич, Каварна и Сливен. През 1908 г., след Младотурската революция се завръща в Македония и работи като учител в Битоля. В 1911 г. е един от основателите на местната структура на културно-просветното дружество \"Българска Матица \", чието седалище е в Цариград. В 1912 г., преследван от турските власти, отново бяга в България, където за кратко е учител в Дупнишката девическа педагогическа гимназия. Участва в Балканската война в състава на Седма Рилска дивизия. През 1913 г. прави опит да се завърне в Битоля като преподавател в девическата прогимназия, но е прогонен от сърбите. По-късно за кратко е учител в Пиринска Македония. От февруари 1916 г. е директор на прогимназията в Битоля, но през ноември същата година е принуден заедно с голяма част от местната интелигенция да избяга поради завземането на града от войските на Съглашението. През 1917 година за кратко е гимназиален учител в Скопие. Изживява тежко крушенията на България и необходимостта от постоянна смяна на дома си и през голяма част от времето между 1918 -1921 г. е болен. По това време е пенсионер и живее в нововъзникналия Софийски квартал \"Модерно преградие\", за чието благоустрояване полага немалко усилия. През 1922 г. Антон Кецкаров е инициатор за създаването на местното културно-просветно и благотворително дружество \"Св. св. Кирил и Методий\", което през 1932 г. прераства в читалище, съществуващо и до днес. След прогонването на сръбските власти от Македония през 1941 г. Антон Кецкаров се завръща в родния си град, заедно със съпругата си Екатерина и един от синовете си, скулптора Методи Кецкаров. На 30 януари 1945 г. умира. Погребан е до църквата \"Св. Константин и Елена\" в Охрид. \r\n1849 г. \r\nРоден е Стефан Иванов Кисьов - български военен деец, русофил, полковник. Завършва Одеското пехотно училище. Участник е в Сръбско-турската война (1876 г.) и Руско-турската война (1877-1878 г.), където е командир на знаменосна рота в Трета дружина на българското опълчение. Воюва при Стара Загора, Шипка и Шейново. Особена храброст проявява при спасяването на Самарското знаме. През Сръбско-българската война (1885 г.) командва 2. пехотен Струмски полк и Брезнишкия отряд. Уволнен е дисциплинарно по време на Стамболовия режим. Автор е на мемоарни съчинения. Умира на 24 ноември 1915 г. На тази дата умират:  \r\n1995 г. \r\nУмира Людмил Димитров Кирков - български режисьор. Роден е на 14 декември 1933 г. Завършва ВИТИЗ през 1953 г. Режисьор е на: “Последният рунд” (1961 г.), “Краят на една ваканция” (1965 г.), “Шведски крале” (1968 г.), “Не се обръщай назад!” (1971 г.), “Момчето си отива” (1972 г.), “Произшествие на тихата улица” (тв, 1973 г., съвместно с Владислав Икономов), “Селянинът с колелото” (1974 г.), “Не си отивай” (1976 г.), “Матриархат” (1977 г.), “Кратко слънце” (1979 г.), “Оркестър без име” (1982 г.), “Равновесие” (1983 г.), “Не знам, не чух, не видях” (1984 г.), “Петък вечер” (1987 г.), “София” (док., 1989 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.12", "title": "Денят 12 декември в българската история"}
{"url": "http://www.focus-news.net/news/2018/12/12/2600841/burgas-shte-se-provede-preskonferentsiya-za-rezultatite-ot-proekt-za-obrazovatelna-integratsiya-na-uchenitsi-ot-etnicheskite-maltsinstva.html", "text": "От 14.00 часа в Заседателната зала на община Бургас ще бъде проведена заключителна пресконференция, на която ще бъдат отчетени резултатите от изпълнението на Проект за безвъзмездна финансова помощ BG05M2OP001-3.002-0040 „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас “, Оперативна програма „Наука и образование за интелигентен растеж“. Това съобщиха от  пресцентъра на общината.  Проектът приключва на 31 декември. Йорданка Ананиева – ръководител на проекта ще отчете постигнатите резултати от изпълнението на дейностите по проекта. По време на пресконференцията ще бъдат наградени класираните от проведения ученически конкурс за детска рисунка на тема \"Моите приятели от друг етнос\".", "date": "2018.12.12", "title": "Бургас: Ще се проведе пресконференция за резултатите от проект за образователна интеграция на ученици от етническите малцинства"}
{"url": "http://www.focus-news.net/news/2018/12/12/2600842/varna-bchk-organizira-poreden-blagotvoritelen-kontsert-zaedno-za-koleda.html", "text": "За 14-та поредна година Областното ръководство на Българския Червен кръст във Варна организира благотворителен концерт „Заедно за Коледа“. Това съобщиха от  БЧК.  Празничното благотворително събитие ще се състои от 11.00 часа в зала „Аула“ на Икономическия университет. Концертът ще се състои в годината, в която Червенокръстката организация отбелязва 140-та си годишнина под мотото „140 години помагаме заедно“. За 600 варненци в уязвимо положение са подготвени и коледни хранителни пакети. Те ще бъдат раздадени след благотворителната инициатива. В концерта ще участват индивидуални и групови изпълнители от Общински детски комплекс, училище „Елин Пелин“, НУИ „Добри Христов“, както и вокална формация „Соловушка“ от район „Приморски“.", "date": "2018.12.12", "title": "Варна: БЧК организира пореден благотворителен концерт „Заедно за Коледа“"}
{"url": "http://www.focus-news.net/news/2018/12/12/2600843/denyat-12-dekemvri-v-svetovnata-istoriya.html", "text": "На тази дата през 1901 г. е осъществена първата радиовръзка (1901 г.). Италианският физик Гуилелмо Маркони приема радиосигнали през Атлантическия океан в станцията Сейнт Джон, Нюфаундленд, Канада от Корнуол, Англия. \r\nНа 12 декември 1787 г. Пенсилвания става втория щат от Американския съюз. През 1800 година Вашингтон става столица на САЩ. Основан 9 години по-рано като пристанище на река Потомак на Атлантическото крайбрежие, градът получава името на първия американски президент. 114 години по-късно е изгорен от англичаните и построен отново.  70 години по-късно първият чернокож влиза в Камарата на представителите на САЩ (1870-а).  \r\nНа тази дата през 1962 г. Джон Кенеди изрича крилатата фраза “Светлина в края на тунела”. Поводът е пресконференция, проведена на 12 декември, в отговор на въпрос как може да оцени развитието на Виетнамската война. Джон Кенеди отговаря, че поради трудността на водената партизанска тактика на война, са нужни 10 - 11 души срещу един особено в трудния южновиетнамски терен. Така и че Щатите не виждат светлината в края на тунела, но той самият не смята, че е по-тъмно отколкото преди една година. В някои отношения, твърди Кенеди, е дори по-светло. \r\nНа 12 декември 1982 година е извършена най-голямата кражба в историята на Ню Йорк: 11 милиона долара са откраднати от сейфовете на компанията “Сентри”, извършваща инкасаторска дейност с бронирани автомобили. \r\nПроизведен е първият лек автомобил “Москвич”.  \r\n2016 г. \r\nБил Инглиш полага клетва като новия министър-председател на Нова Зеландия, наследявайки поста на Джон Кий. \r\n2016 г. \r\nПаоло Джентилони полага клетва като новия министър-председател на Италия, наследявайки на поста Матео Ренци. \r\n2016 г. \r\nФилипинският президент Родриго Дютер споделя, че лично е убил заподозрени престъпници, когато е кмет на град Давао. \r\n2015 г. \r\nВ Париж на конференция с 195 държави участнички е прието първото глобално споразумение за борба срещу затоплянето на климата и климатичните промени. \r\n2014 г. \r\nMicrosoft обявява предстоящото си представяне на версията на Windows 10 за потребители за 21 януари. \r\n2013 г. \r\nВ Бангладеж се изпълнява смъртната присъда срещу ислямисткия лидер Абдул Кадир Молла. \r\n2012 г. \r\nСеверна Корея се присъединява към космическите държави след изстрелването на спътника Кванмьонсон-3 с ракета-носител „Инха-3“ („Млечен път - 3“). По този повод Европейският съюз заплашва Северна Корея с нови санкции. \r\n2011 г.  \r\nВърховният съд на Папуа Нова Гвинея възстановява на поста министър-председател Томас Сомаре. \r\nКанада обявява, че се отказва от споразумението в Киото. \r\nС подкрепата на ислямистката партия Ан Нахда борецът за човешки права и лидер на лявата партия „Конгрес за републиката“ Монсеф Марзуки е избран за президент на Тунис. Денят бележи още началото на народната революция в Тунис. \r\n2002 г. \r\nВ Копенхаген, Дания, се провежда среща на Европейския съвет, която взема решение за разширяване на Европейския съюз с нови 10 държави, което да приключи през май 2004 г. За България и Румъния е приета \"пътна карта\" за механизмите на приемане и целева дата 2007 г. \r\n1993 г. \r\nНа референдум в Русия 58% одобряват проекта за нова конституция. Пратията на Владимир Жириновски взема най-много гласове на изборите за Държавната Дума. \r\n1984 г. \r\nПравителството на канадската провинция Онтарио забранява “щастливия час” в баровете – продажба на спиртни напитки с големи намаления. \r\n1982 г. \r\nИзвършена е най-голямата кражба в историята на Ню Йорк. 11 млн. долара са откраднати от сейфовете на компанията “Сентри”, извършваща инкасаторска дейност с бронирани автомобили. \r\n1979 г. \r\nВ Ормузкия пролив потъва английския танкер “Енерджи”, след като се пречупва на две. Той е най-големият плавателен съд потъвал някога – водоизместимостта му е 312 186 тона. \r\n1966 г. \r\nПървият автомобил “Москвич-408” е произведен в Ижевския завод. \r\n1963 г. \r\nКения получава независимост. \r\nРепублика Кения е държава в Източна Африка, заема земите между Индийския океан, езерата Рудолф и Виктория, Етиопия, Уганда и Танганайка. Площта и е 582 643 кв. км. Населението на държавата през 1996 г. е 21 200 000 жители. Разделена е на 7 провинции. Столица - Найроби. Законодателен орган - Национално събрание. В икономиката на страната значителна роля играе чуждият капитал. Силно развит е международният туризъм. На територията на Кения са открити едни от най-старите представители на човешкия род. През XI-XV в. се появяват първите градове-държави. В 1497 г. идват португалците, след тях - германци и англичани. През 1895 г. става британски протекторат, а от 1920 г. - британска колония. През 1952-1956 г. избухва въоръжено антиколониално въстание. На 12 декември 1963 г. Кения получава независимост, обявена е за република през 1964 г. Президент от 1978 г. е Д. А. Мой (преизбран 1922 г.), който първоначално установява еднопартийно управление. От 1991 г. многопартийно управление. В края на декември 1992 г. в изборите за Национално събрание мнозинство печели партията на Даниел арап Мой. Кения е член на Общността, на Организацията за арабско единство (1964 г.). Член е на ООН (1963 г.). \r\n1962 г. \r\nДжон Кенеди изрича крилатата фраза “Светлина в края на тунела”. На пресконференция, проведена на 12 декември, на въпрос как може да оцени развитието на Виетнамската война Джон Кенеди отговаря, че поради трудността на водената партизанска тактика на война са нужни 10-11 души срещу един, особено в трудния южновиетнамски терен, така и че щатите не виждат светлината в края на тунела, но той самият не смята, че е по-тъмно отколкото преди една година - в някои отношения, твърди Кенеди, е дори по-светло. \r\nДжон Фицджералд Кенеди е президент на САЩ (1961-1963 г.), от Демократическата партия. Роден е през 1917 г. В периода 1941-1945 г. е морски офицер, от 1947 г. до 1961 г. - конгресмен. Провежда социално-икономически реформи, поддържа движението за граждански права на афроамериканците, но среща съпротива от страна на Конгреса. Повишава ядрения потенциал на САЩ. Подготвя държавата с въоръжени сили за бъдещи локални конфликти. Ориентира се към политика на намаляване на напрежението в отношенията със СССР, намира дипломатически изход от Карибската криза. Убит е в Далас през 1963 г. \r\n1959 г. \r\nПо време на 14-ата сесия на Общото събрание на ООН се приема резолюция за създаване на Комитета за използване на космическото пространство за мирни цели. \r\n1956 г. \r\nСамолет на канадските авиолинии, извършващ полет между Ванкувър и Торонто се взривява 50 минути след излитането си. Загиват 62-ма пътници. \r\nООН изисква незабавното изтегляне на съветските части от Унгария, където са навлезли за да защитят правителството на страната и да потушат вълната от протести. \r\nПо време на Унгарската революция от 1956 г., правителството ръководено от Имре Наги обявява оттеглянето на Унгария от Варшавския договор. В отговор, съветски войски нахлуват в Унгария и смазват бунта за две седмици. \r\n1955 г. \r\nВ Англия е патентован кораб на въздушна възглавница. Идеята на Кристофър Кокерел е да конструира моторно превозно средство, което да се предвижва по вода върху въздушна струя. За да провери на практика изобретението си, той използва две тенекиени кутии с различен диаметър като ги поставя една в друга, след което с помощта на сешоар осигурява притокът на въздух в тях. \r\nКристофър Кокерел е роден през 1910 година. До 1935 г. работи към радио компания за проучвания. От 1935 г. до 1951 г. работи за телеграфната компания Маркони. По време на военните години Кристофър Кокерел в екип с други специалисти от компанията Маркони разработват радара. Докато работи за телеграфната компания Кокерел патентова 36 свои изобретения. \r\n1947 г. \r\nВ Москва е основан заводът за вертолети “Миля”. \r\n1943 г. \r\nФелдмаршал Ромел е назначен за командващ на “Атлантическия вал” - немската система за отбрана в Нормандия. \r\n1942 г. \r\nВ Берлин е открита възстановената след английски бомбандировки опера. \r\n1941 г. \r\nАнглийският крайцер “Рипалс” и линейния кораб “Принцът на Уелс” са унищожени от японски самолети край бреговете на Индонезия. \r\n1925 г. \r\nВ САЩ отваря врати хотел “Мотел”, давайки впоследствие название на всички мотели. \r\n1919 г. \r\nЧервената армия превзема град Харков (Украйна). \r\nЧервена армия е едно от названията на въоръжените сили на Съветския съюз. Създадена е на 23 февруари 1918 г. До 1946 г. носи названието Работническо селска червена армия (РККА), след това преименувана в Съветска армия. \r\n1917 г. \r\nВ Модан (Франция) при катастрофа на влак, превозващ френски войници, загиват 543 души. \r\n1916 г. \r\nВ хода на Първата световна война Германия и Австро-Унгария отправят нота за прекратяване на войната, подкрепена от България, но отхвърлена от Антантата. \r\n1915 г. \r\nСъстои се първия полет на изцяло метален самолет, построен от немската фирма \"Хуго Юнкерс\". \r\nКомпанията е създадена от авиоконструктора Х. Юнкерс през 1919 г. Същото име носят и произвежданите от нея самолети. През II световна война особено известни са пикиращите бомбардировачи Ю-87, бомбардировачите Ю-88, транспортните самолети Ю-13, Ю-52, Ю-90. В българските въздушни войски се използват Ю-87 “Щука” и Ю-52 “Сова”. \r\n1913 г. \r\n\"Джоконда\" на Леонардо да Винчи е върната в Лувъра в Париж, две години след като е открадната. \r\n\"Джоконда\" е най-прочутата картина на Леонардо да Винчи. Представя портрета на Мона Лиза, съпруга на флорентинеца Франческо дел Джокондо. Леонардо да Винчи работи 4 години над нея. Френския крал Франсоа I я откупва за 12 000 ливри. \r\nКартината Мона Лиза е била открадната на 22 август 1911 г. На 12 декември 1913 г. Винченцо Перуджия докато се опитва да продаде картината в Флоренция е арестуван. \r\n1906 г. \r\nОскар Щраус става първия евреин в правителството на САЩ. \r\n1901 г. \r\nИталианецът Гулиелмо Маркони изпраща първия трансатлантически сигнал, получен в Нюфаундленд. \r\nГулиелмо Маркони е италиански радиотехник и предприемач. Роден е на 25 април 1874 г. Като ученик се интересува от действието на електромагнитните вълни и изучава Морзовата азбука. Отива в Англия (юли 1896 г.), където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация (през 1899 г. успява да предаде съобщение през Ламанша.) През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. Умира от инфаркт на 20 юли 1937 г. в Рим. Докато трае погребението му, радиостанциите в света прекъсват предаванията си и за 2 минути радио ефирът е изпълнен с тишина. \r\n1897 г. \r\nВъв вестник “Ню Йорк Джърнал” се появяват комиксите “Братя Катценхамер” - най-дългата поредица комикси в света. \r\n1870 г. \r\nДжоузеф Рейни става първия чернокож в Камарата на представителите на САЩ. \r\n1800 г. \r\nВашингтон става столица на САЩ. Новата столица е разположена на Атлантическото крайбрежие, пристанище на река Потомак. Вашингтон е основан през 1791 г. Наречен в чест на първия президент на САЩ Джордж Вашингтон. През 1814 г. изгорен от англичаните и построен отново. \r\n1787 г. \r\nПенсилвания става втория щат от Американския съюз. \r\n1653 г. \r\nВ Англия е разпуснат Краткия парламент. Властта е предадена на О. Кромуел. \r\nКромуел е деец на буржоазната революция от ХVII в., ръководител на индепендентите. През 1640 г. е избран в Дългия парламент. Оливър Кромуел е един от главните организатори на парламентарната армия, която удържа победа над кралската армия в Първата (1642 г. –1646 г.) и Втората (1648 г.) гражданска война. Опирайки се на армията, изгонва от парламента презвитерианите през 1648 г., съдейства за провъзгласяването на републиката през 1649 г. От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. На тази дата са родени:  \r\n1915 г. \r\nРоден е Франк Синатра – американски певец и киноактьор. Като певец Синатра дебютира през 1937 г. с “Хоубоукън фоул”. През 1937 г. записва първата си плоча в Балтимор. Утвърждава се като солист на “Томи Дорси биг бенд” (1940-1942 г.). Работи с първокласни оркестри и аранжори: Хари Джеймз, Каунт Бейзи, К. Джоунз, Бъди Рич, Били Мей, Нелсън Ридъл и др. Синатра се превръща в първата суперзвезда на попмузиката. Поддържа популярността си в продължение на 50 години. Избрани негови албуми са “In the Wee Small Hours”, “Songs for Swingin’ Lovers” , “Come Fly with Me”, “Only the Lonely”, “Come Dance with Me”, “Nice’n’ Easy”, “Ring-a-Ding Ding”, “Sinatra and Basie”, “September of My Years”, “Sinatra - A Man and his Music”, “Sinatra at the Sands”, “That’s Life” , “Frank Sinatras’s Greatest Hits”, Vol. I, Vol. II, “My Way”, “Ol’ Blue Eyes is Black”, “Sinatra - The Man Down”, “The Dorsy/Sinatra Sessions - 1940-1942”, “L. A. is my Lady”. В киното работи от 1941 г.- “Нощите на Лас Вегас”. Снима се в мюзикъли, психологически драми, уестърни, приключенски филми. Получава “ Оскар” за ролите си в филмите “Домът, в който живея” и “Сега и за вечни времена”. Опитва силите си и в режисурата с “Само храбрец”. Синатра участва в “Човекът със златната ръка” , “Около света за 80 дни”, “Висшето общество”, “Момчета и кукли”, “Гордост и страст”, “Дупка в главата”, “Канкан”, “Четворката от Тексас”, “Списъкът на Адриан Месенджер”, “Детективът”, “Първият смъртен грях”, “Рали Конънбойл II”. Умира на 14 май 1998 г. \r\n1905 г. \r\nРоден е Василий Семьонович Гросман - руски писател. През II световна война (1941-1945 г.) е военен кореспондент на \"Красная звезда\" и публикува серия очерци на военна тематика. Автор е на сборник с разкази: \"Щастие\" (1935 г.), \"Четири дни\" (1936 г.), \"Разкази\" (1936 г.), \"Живот\" (1943 г.) и др., на повести: \"Глюкауф\" (1934 г.), \"Безсмъртен народ\" (1942 г.), на романи: \"Степан Калчугин\" (в 4 части, 1937-1940 г.), \"За справедливото дело\" (1952 г.), на публицистични книги: \"Направление на главния удар\" (1942 г.), \"Треблинският ад\" (1944 г.), \"Сталинград\" (1943 г.), на пиесата \"Ако вярваме на питагорейците\" (1946 г.) и др. Умира на 14 септември 1964 г. в Москва. \r\n1821 г. \r\nРоден е Гюстав Флобер - френски писател. Завършва Руанския лицей и постъпва в юридическия факултет на Парижкия университет. През 1844 г. прекъсва обучението си в поради нервно заболяване и се заселва в имението си, където живее до смъртта си. В Круасе Флобер създава основните си произведения. Първите му литературни опити са повестите “Мемоари на безумците” и “Ноември”. През 1857 г. излиза романът “Мадам Бовари. Провинциални нрави” - плод на 6-годишен труд и шедьовър на световната литература. Властите определят книгата като “безнравствена” и дават нейния автор под съд. През 1858 г. Флобер пътешества из Алжир и Тунис, където събира материали за романа “Саламбо”. Следващият му роман “Възпитание на чувствата” е посветен на съвременните френски събития: революцията от 1848 г. и нейното поражение и установяването на диктатурата на Наполеон III 1851 г. През 1874 г. писателят публикува поемата в проза “Изкушението на св. Антоний”. Творческия му път завършват “Три повести” и романът “Бувар и Пекюше”. Флобер съставя неголям по обем сатиричен “Лексикон на азбучните истини”. Умира на 8 май 1880 г. \r\n1766 г. \r\nРоден е Николай Михайлович Карамзин - руски писател, публицист и историк. Получава образование в частен пансион в Москва, където учи до 1783 г. Посещава лекции в Московския университет. Върху формирането на мирогледа и литературните схващания на Карамзин влияят философията на Просвещението и творчеството на английски и немски писатели сантименталисти. Той публикува множество преводи и оригиналната повест “Евгений и Юлия” (1789 г.) в сп. “Детско четене за сърцето и разума”. Сближава се с руски масони от обкръжението на Н. И. Новиков, но скъсва с тях през 1789 г. и пътешества из Западна Европа. След завръщането си в Русия издава “Московски журнал” (1791 г.-1792 г.), в който публикува - “Писма на руския пътешественик”, повестите “Лиодор”, “Бедната Лиза”, “Наталия - болярската дъщеря” и др. При царуването на Павел I е принуден да не публикува нищо. След смъртта му обнародва в своето сп. “Вестник на Европа” умерена консервативна програма. Издава 18-томна “История на Русия”, която е нов етап в развитието на дворянското направление в руска историческа наука. Историческата концепция на Карамзин се превръща в официална концепция на Руската империя. Умира на 3 юни 1826 г. в Петербург. На тази дата умират:  \r\n2002 г. \r\nУмира Николай Михайлович Амосов - украински хирург, академик в Украинската академия на науките (1969 г.), член кореспондент е на АМН (1961 г.), лауреат на Ленинска премия (1961 г.) . Роден е на 6 декември 1913 г. С името му е свързан един от най-големите скандали в историята на БНТ - на 25 декември 1988 г. дава интервю за \"Всяка неделя\", в което заявява, че най-омразният лозунг за него е \"Да живее диктатурата на пролетариата\" - предаването е спряно. Основните му трудове са по сърдечносъдова хирургия, хирургия на белия дроб, биологична и медицинска кибернетика. Автор е на книгата \"Мисли и сърце\" (1965 г.) и на много други. \r\n1963 г. \r\nУмира Теодор Хейс - германски политик, президент на ФРГ (1949-1959 г.). Роден е на 31 януари 1884 г. в Бракенхайм. Учи политическа икономия и история на изкуството в Мюнхенския и Берлинския университет. През 30-те години сътрудничи на различни вестници и списания. Депутат е в райхстага от Германската демократична партия (1924-1928 г., 1930-1933 г.). Той е един от основателите и председателите (1948-1949 г.) на Свободната демократична партия. \r\n1939 г. \r\nУмира Дъглас Феърбанкс (псевдоним на Дъглас Елтън Томас Улман) - американски актьор и продуцент. Роден е на 23 май 1883 г. През 1904-1914 г. работи в театъра. През 1915 г. дебютира при Грифит във филма “Агънцето”. През 1917 г. става продуцент на своите филми и през 1919 г. с Чаплин, Грифит и Мери Пикфорд създава компанията “Юнайтед артистс”. Най-големите си успехи Феърбанкс постига до началото на 30-те години на ХХ в. Филми: “Американецът” (1916 г.), “Съвременният мускетар” (1917 г.), “Пътешествие до луната” (1917 г.), “Негово величество американецът” (1919 г.), “Знакът на Зоро” (1920 г.), “Тримата мускетари” (1921 г.), “Робин Худ” (1922 г.), “Багдадският крадец” (1924 г.), “Черният пират” (1926 г.), “Желязната маска” (1928 г.), “Укротяване на опърничавата” (1929 г.), “Пътешествие до Луната” (1931 г., звукова версия), “Около света за 80 минути с Дъглас Феърбанкс” (1932 г.), “Мистър Робинзон Крузо” (1934 г.), “Частният живот на Дон Жуан” (1934 г.). С навлизането на звуковото кино Дъглас Феърбанкс се оттегля (от 1935 г.). Той е автор или съавтор на сценариите на повечето от своите филми. През 1939 г. получава специален “Оскар” за цялостен принос в развитието на киноизкуството. \r\n1777 г. \r\nУмира Албрехт Халер - швейцарски медик, естествоизпитател, поет. Роден е на 16 октомври 1708 г. в Берн. Получава образование в Тюбингенския и Лайденския университет. През 1727 г. е доктор по медицина, професор в Гьотингенския университет (1736-1753 г.), където създава театър и ботаническа градина, основава в Гьотинген (1751 г.) Кралското научно дружество и е избран за негов първи президент. Предлага систематизация на растенията, основана на строежа на плода и външния вид на растението. Изучавайки ембриогенезата на птиците, се опитва да обоснове теорията на преформацията. В областта на физиологията експериментално установява свойствата на мускулните влакна. Внася редица допълнения към учението на У. Харви, уточнява връзката между различните звена от системата на кръвообращението. В поетичното си творчество Халер е типичен представител на ранното Просвещение. Поемата му “Алпи” (1729 г., изд. 1732 г.) е написана в жанра на описателно-дидактичната пейзажна поезия. Издава сборници: “Швейцарски стихове” (1732 г.), романите “Узонг” (1771 г.), “Алфред, крал на англосаксите” (1773 г.), “Фабий и Катон” (1774 г.), философската поема “За произхода на злото” (1734 г.). \r\n1766 г. \r\nУмира Йохан Кристоф Готшед - германски писател и критик. Роден е на 2 февруари 1700 г. в Кьонигсберг. Представител е на ранното немско Просвещение. Издава нравоучителни ежеседмичници. Убеден привърженик е на класицизма. Обявява се за ясност и правдоподобие. Основните му критични произведения са: \"Опит за критическа поетика на немците\" (1730 г.), \"Немският театър, съгласно правилата на древна Гърция и Рим\" (т. I-VI, 1741-1745 г.). Превежда на немски език произведения на П. Корней, Ж. Расин, Ж. Молиер и др. Автор е на стихотворения, на трагедията \"Умиращият Катон\", но е известен главно като критик, чието голямо влияние допринася за издигане на немската писменост и особено на немския театър. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.12", "title": "Денят 12 декември в световната история"}
{"url": "http://www.focus-news.net/news/2018/12/12/2600844/futbol-rezultati-ot-machovete-ot-shampionskata-liga.html", "text": "Футбол: Изиграха се осем мача от последния кръг в груповата фаза на Шампионската лига. Ето и резултатите след двубоите от Група \"А\" до Група \"D\": \r\nГалатасарай-Порто 2:3 \r\nШалке 04-Локомотив Москва 1:0 \r\nБарселона – Тотнъм 1:1 \r\nИнтер – ПСВ Айндховен 1:1 \r\nБрюж – Атлетико Мадрид 0:0 \r\nЛивърпул – Наполи 1:0 \r\nМонако – Дортмунд 0:2 \r\nЦървена звезда – Пари Сен Жермен 1:4", "date": "2018.12.12", "title": "Футбол: Резултати от мачовете от Шампионската лига"}
{"url": "http://www.focus-news.net/news/2018/12/12/2600846/kyustendil-ogranicheno-e-dvizhenieto-po-tretoklasen-pat-smolichano-pelatikovo-za-tovarni-avtomobili-nad-35-tona-poradi-propadane-na-chast-ot-patnoto-tyalo.html", "text": "Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Това съобщиха за  Радио „Фокус“ – Пирин  от Областно пътно управление – Кюстендил. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Движението по третокласен път 107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.12.12", "title": "Кюстендил: Ограничено е движението по третокласен път Смоличано – Пелатиково за товарни автомобили над 3,5 тона поради пропадане на част от пътното тяло"}
{"url": "http://www.focus-news.net/news/2018/12/12/2600849/ekipat-na-meditsinski-tsentar-psagbal-sveta-sofiya-zapochva-rabota-s-inovativna-sistema-za-diagnostika-na-raka-na-gardata.html", "text": "Здравните специалисти в Медицински център ПСАГБАЛ „Света София“ започват работа с иновативна система за диагностика на туморни образувания на млечната жлеза. Те вече разполагат с устройство, което използва контактна термография за откриване на температурни изменения в млечните жлези. Това съобщиха от пресцентъра на  лечебното заведение . Методиката се базира на различното топлоотделяне на различните тумори. Изследването с иновативния апарат се извършва бързо и без никакво облъчване. Системата засича промени от 3 мм, а методът е абсолютно безболезнен. \r\nПациентът получава резултат от изследването в рамките на няколко минути. Само при нужда от допълнителен анализ, окончателният резултат ще бъде предоставен в срок от 48 часа. \r\nЕкипът на Медицински център ПСАГБАЛ „Света София“ напомня, че основният начин за установяване на рак на гърдата, в ранен стадий, е редовният скрининг. Колкото по-рано бъде установено заболяването, толкова по-големи са шансовете за неговото излекуване.  \r\nЗаписването за прегледите ще се осъществява на тел: 02/44 70 219, всеки делничен ден от 08.30 ч. до 15.00 ч. Прегледите стартират от 12 декември 2018 г., в каб. 117, на територията на Медицински център ПСАГБАЛ „Света София“ (град София, ул. „Михалаки Ташев“ №2), а цената на изследването е 60 лева.", "date": "2018.12.12", "title": "Екипът на Медицински център ПСАГБАЛ „Света София“ започва работа с иновативна система за диагностика на рака на гърдата"}
{"url": "http://www.focus-news.net/news/2018/12/12/2600847/kartini-na-detsa-ot-143-sou-georgi-benkovski-i-ot-natsionalnata-targovsko-bankova-gimnaziya-predstavya-blagotvoritelna-izlozhba-v-narodnoto-sabranie.html", "text": "Картини на деца от 143 СОУ „Георги Бенковски“ и от Националната търговско-банкова гимназия представя благотворителна изложба в Народното събрание. Това съобщиха от пресцентъра на  Народното събрание . Експозицията, която е в подкрепа на каузата „Деца помагат на деца“, ще бъде открита от председателя на Народното събрание Цвета Караянчева от 11.30 часа в Европейския кът в сградата на парламента.  \r\nИзложбата е организирана от Комисията по въпросите на децата, младежта и спорта. Събраните средства от продадените картини ще бъдат дарени на деца, лишени от родителска грижа.", "date": "2018.12.12", "title": "Картини на деца от 143 СОУ „Георги Бенковски“ и от Националната търговско-банкова гимназия представя благотворителна изложба в Народното събрание"}
{"url": "http://www.focus-news.net/news/2018/12/12/2600848/vtorata-grupa-ot-8-dushi-zaminava-na-27-ta-natsionalnata-antarkticheska-ekspeditsiya.html", "text": "В 19.05 часа, с полет AZ 521 по маршрута София - Рим – Сантяго де Чили – Пунта Аренас, заминава осемчленната втора група на 27-та Националната антарктическа експедиция. Това съобщиха от  Българския антарктически институт . Не без основание, групата може да бъде наречена „професорската“ – ръководителят на Експедицията и директор на Българския антарктически институт проф. дн Христо Пимпирев, ще бъде придружен от познатия и от телевизионния екран, коментатор на сложни синоптични обстановки – климатога, проф д-р Георги Рачев, геоморфолога, проф. д-р Александър Сарафов, както и професора по геология от Университета в Улан Батор и бивш посланик на Монголия в България,  Лхамсурен Дугержав. Силният научен екип ще допълва и младата почвоведка д-р Росица Янева. Освен изброените, в групата са включени логистиците Ангел Ангелов и Христо Дойков и известната журналистка Мария Чернева, която подготвя авторски филм за ежедневието на базата и перспективите на дейността на България в Антарктика.  \r\nДопълнително в Пунта Аренас към групата ще се присъединят ректора на Университета на Кипър в Никозия, физика, проф. д-р Константинос Кристофидес, който ще е и първия кипърец в Антарктика и двама учени от Колумбия – биоложката Наталия Мачука и физичката Далия Барбера.  \r\nОт Пуната Аренас всички ще бъдат превозени до съседния о-в Кинг Джордж с военен самолет Херкулес С130 на бразилските военновъздушни сили, а оттам до базата ни „Св. Кл. Охридски“ на о-в Ливингстън с военния кораб на Колумбийската Армада „Венте де хулио“. \r\nПо време експедицията  ще бъдат реализирани шест нови проекта, специално финансирани от Министерството на образованието и науката и селектирани от над 30 заявени от специализиран научен съвет към Националния център за полярни изследвания на Софийския университет, съобразно строгите критерии на Европейския съюз. \r\nВ базата, разконсервирана от логистичния екип след дългата астрална зима, вече работят по проектите си биолозите д-р Ралица Зидарова, която изучава кремъчните водорасли в Южно-шетландския архипелаг и д-р Любомир Кендеров, който с леководолазен екип ще наблюдава екологичното състояние на акваторията около базата ни. \r\nПо сателитния телефон, Командирът на базата Йордан Тодоров съобщи, че предвидените ремонтни дейности и научната програма се развиват по график, а екип е в добро здраве и с нетърпение очакват новото попълнение.", "date": "2018.12.12", "title": "Втората група от 8 души заминава на 27-та Националната антарктическа експедиция"}
{"url": "http://www.focus-news.net/news/2018/12/12/2600851/veliko-tarnovo-mokri-na-mesta-zasnezheni-sa-patnite-nastilki-v-grada-prevalyava-slab-snyag.html", "text": "Мокри, на места заснежени са пътните настилки във Велико Търново, превалява слаб сняг, предаде репортер на  Радио „Фокус“ – Велико Търново.  Трафикът в началото на деня е интензивен. По-натоварено е движението по булевардите „Никола Габровски“ и „България“, по ул. „Васил Левски“ и „Магистрална“, част от главен път София-Варна, както и на пътните възли „Качица“ и „Южен“. Всички светофарни уредби към момента работят нормално. Автобусите от градския транспорт се движат по обичайното си разписание. Температурата на въздуха е 1 градус. \r\nНатоварено е движението и по главните и второстепенни пътища в региона. \r\nПроходът на Републиката е отворен за движение за всички МПС. Остава затворен поради свлачище участък от път Царски извор – Драганово, обходният маршрут е през село Сушица.  Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nМария НЕДЕВА", "date": "2018.12.12", "title": "Велико Търново: Мокри, на места заснежени са пътните настилки в града, превалява слаб сняг"}
{"url": "http://www.focus-news.net/news/2018/12/12/2600845/tselta-na-protestite-e-da-podredim-bransha-da-sazdadem-pravila-za-rabota.html", "text": "Целта на протестите е да подредим бранша, да създадем правила за работа. Това каза пред журналисти председателят на УС на Камарата на строителите в България (КСБ) инж. Илиян Терзиев, предаде репортер на  Агенция „Фокус“ . „Нашата цел на всичко, което правим – с колоната от машини, е да покажем, че сме все още тук, не сме отишли на Терминал 1. Към днешна дата мога да кажа, че подписите, които сме събирали в подкрепа на строителния бранш са около 60 000“, каза още той. На въпроса защо говори за тръгване към Терминал 1, Илиян Терзиев обясни, че голяма част от работниците вече са в чужбина. Попитан коя е политическата партия, от която се чувстват ощетени, председателят каза: \"Не е много добре да говорим с конкретика, но все пак БСП са хората, които ни атакуват\". „Всеки има право да проверява както намери за добре, но е добре, когато докажеш нещо и имаш факти, тогава да говориш, а не да го използваш предварително като политическа дъвка\", допълни той.  Попитан от журналисти за кои обекти говори, Терзиев отговори, че не визира ремонта на ул. \"Граф Игнатиев\". „Все още не е казано още нищо за ремонта на ул. \"Граф Игнатиев\". Трябва първо да го докажем и тогава да говорим. Не е добре да говорим в конкретика. Ние не сме излезли за това да говорим за една или друга фирма, ние сме излезли да защитим бранша. Браншът е застрашен заради това, че постоянно ни дъвчат. Това не е добре. Кому е нужно това да говориш постоянно, че този е виновен или онзи е виновен. Аз говоря за всички обекти от строителния бранш и по точно за тези, които се работи с публични средства. Те са под прожекторите. Никой не гледа другите обекти, а те са не по-малко важни“, допълни Терзиев.", "date": "2018.12.12", "title": "Инж. Илиян Терзиев, КСБ:  Целта на протестите е да подредим бранша, да създадем правила за работа"}
{"url": "http://www.focus-news.net/news/2018/12/12/2600850/burgas-do-14-dekemvri-vazhi-ogranichenie-za-uchastaka-s-malina-am-trakiya-kadeto-se-izvarshvat-chastichni-remontni-deynosti-na-asfaltovata-nastilka.html", "text": "Нормална при зимни условия е пътната обстановка в областта. Това съобщиха за  Радио „Фокус“ – Бургас  от Областно пътно управление. Пътните настилки са нормално проходими, няма затворени за движение пътища или проходи. До 14 декември важи ограничение за пътя в участъка с. Малина – АМ ,,Тракия” от км 28+600 до км 47+000, където движението се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. До 20.12 движението по пътя Черница – Сунгурларе – Чубра е ограничено за моторни превозни средства над 10 т поради стесняване на пътното платно. Безпроблемно се осъществява движението на моторни превозни средства в областния център в началото на работния ден. Няма образувани колони от автомобили на входно-изходните пътни артерии на града. По-интензивен е трафикът по булевардите „Тодор Александров“ и „Захари Стоянов“ в посока от и към ж.к. „Меден Рудник“, както и в района на кръстовището с кръгово движение край бургаската болница. \r\nМария ПОПЧЕВА", "date": "2018.12.12", "title": "Бургас: До 14 декември важи ограничение за участъка с. Малина – АМ \"Тракия\", където се извършват частични ремонтни дейности на асфалтовата настилка"}
{"url": "http://www.focus-news.net/news/2018/12/12/2600852/sport-barselona-i-totnam-prodalzhavat-na-osminafinalite-v-shampionskata-liga-sled-ravenstvo.html", "text": "Барселона и Тотнъм продължават на осминафиналите в Шампионската лига след равенство 1:1 на стадион „Камп Ноу“. Мачът започна с минута мълчание в памет на починалия президент на ФК Барселона Хосеп Луис Нунес. Още в 7-ата минута Осман Дембеле откри резултата в полза на домакините, а Тотнъм стигна до щастливо равенство след късен гол на Хари Кейн в 85-ата минута, който беше достатъчен за лондончани, за да продължат към осминафиналите. В другия мач от тази група Интер и ПСВ Айндховен също завършиха наравно и това изпрати Интер в турнира Лига Европа през пролетта.", "date": "2018.12.12", "title": "Спорт: Барселона и Тотнъм продължават на осминафиналите в Шампионската лига след равенство"}
{"url": "http://www.focus-news.net/news/2018/12/12/2600855/plovdiv-nyakolko-ogranicheniya-za-dvizhenie-na-tezhkotovarni-avtomobili-sa-vavedeni-v-oblastta.html", "text": "Няколко ограничения за движение на тежкотоварни автомобили са въведени в област Пловдив, съобщиха за  Радио „Фокус“-Пловдив  от Областно пътно управление. Движението на камиони над 12 тона е забранено през прохода Троян-Кърнаре. Ограничено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е и движението на камиони с обща маса над 12 тона по пътя Поповица-Болярци поради намален габарит на пътното платно на моста в с. Поповица. Срокът е до края на годината. \r\nДо 20 декември движението по пътя Югово-Лъки ще се осъществява в една лента поради пропадане на част от пътното платно. Преминаването се регулира с пътни знаци. До 30 декември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски. Пътните настилки навсякъде са сухи. \r\nАвтомобилният трафик в Пловдив е интензивен. Колони от автомобили се бразуват по булевардите „Христо Ботев“, „Цар Борис III Обединител“, „Източен“, „Шести септември“, „Руски“, „Васил Априлов“, „България“ и „Пещерско шосе“, както и по входно-изходните артерии. Пътните настилки в града са на места влажни. \r\nМария РУСЕВА", "date": "2018.12.12", "title": "Пловдив: Няколко ограничения за движение на тежкотоварни автомобили са въведени в областта"}
{"url": "http://www.focus-news.net/news/2018/12/12/2600853/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-srutishte.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част са сухи, в планинската – мокри, на места заледени, но обработени и опесъчени. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.12", "title": "Пазарджик: Движението по пътя от село Дюлево до разклона за Стрелча, се извършва в една лента в района на 35 км, поради срутище"}
{"url": "http://www.focus-news.net/news/2018/12/12/2600854/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата, съобщиха от  пресцентъра на дружеството. \r\nНа 12 декември 2018 г. (сряда), във връзка с отстраняване на аварии на Рилски водопровод над с. Рельово, се налага спиране на водоподаването на клиентите на „Софийска вода” живеещи в района на: \r\nс. Плана – от 13.00 ч. на 12.12.2018г. до 00.00 ч. на 13.12.2018г \r\nс. Железница -  от 14.00 ч. на 12.12.2018г. до 00.30 ч.на 13.12.2018г.    \r\nс. Бистрица -  от 12.30 ч. на 12.12.2018г. до 00.30 ч.на 13.12.2018г.    \r\nс. Панчарево /висока зона/ и с. Кокаляне /висока зона/ - от 14.30 ч. на 12.12.2018г. до 02.30 ч. на 13.12.2018г.  \r\nвилна зона“ Косанин дол“ -  от 14.30 ч. на 12.12.2018г. до 02.30 ч. на 13.12.2018г.   \r\nвилна зона „Ловджийска чешма“ – от 14.30 ч.на 12.12.2018г.  до 02.30 ч. на 13.12.2018г.  \r\nвилна зона „Бункера“ – горна част  – от 14.30 ч.на 12.12.2018г.  до 02.30ч. на 13.12.2018г. \r\nвилна зона „Градище“ – от 14.30 ч. на 12.12.2018г.  до 02.30 ч. на 13.12.2018г.    \r\nкв. „Симеоново“, вилна зона „Симеоново – Драгалевци“, кв. „Драгалевци“-  от 14.00 на 12.12.2018.  до 02.00 ч. на 13.12.2018г.  \r\nвилна зона „Малинова долина“  – от 14.00 ч. на 12.12.2018г.  до 02.00 ч. на 13.12.2018г. \r\nкв. „Киноцентъра“ - от 15.00 ч. на 12.12.2018г.  до 03.00 ч. на 13.12.2018г.    \r\nc. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 14:00ч. 12.12.2018г. до 02:00ч. на 13.12.2018г.  \r\nкв. „Бояна“-  от 16.30 ч. на 12.12.2018г.  до 04.30 ч. на 13.12.2018г.   \r\nвилна зона „Беловодски път“- от 17.00 ч. на  12.12.2018г.  до 05.00 ч. на 13.12.2018г.   \r\nвилна зона „Килиите“ - от 17.30 ч. на 12.12.2018г.  до 05.30 ч. на 13.12.2018г.   \r\nвилна зона „Мала кория“- от 17.30 ч. на 12.12.2018г.  до 05.30 ч. на 13.12.2018г.   \r\nкв. „Княжево“, района заключен между ул. “Панорамен път”, “Проф. Державин”, бул. “Цар Борис III”, “Ген. Михаил Кутузов”, “Карамфил”, “Бойна слава”, “Клек”, “Сребриста липа” и “Бял равнец”- от 17.30 ч. на 12.12.2018г.  до 05.30 ч. на 13.12.2018г. \r\nкв. „Княжево“, района заключен между бул. “Цар Борис” III и ул. “Княжевска”, ЖП линията „София  - Перник“ и ул. “Владайско въстание”-  от 17.30 ч. на 12.12.2018г. до 05.30 ч. на 13.12.2018г \r\nкв. „Горна Баня“ и вилна зона „Горна баня“ – от 17.30 ч. на 12.12.2018г. до 05.30 ч. на 13.12.2018г. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  \r\nс. Бистрица - на площада  от 00.30 ч. на 13.12.2018г. \r\nкв. „Симеоново“ – на площада  от 02.00 ч. на 13.12.2018г. \r\nкв. „Драгалевци“ - на площада  от 02.00 ч. на 13.12.2018г. \r\nкв. „Княжево“ - ул. “Войводина могила” и ул. „Стойчо Бачийски“ от 05:00 ч. на 13.12.2018г.  \r\nкв. „Горна баня“ на площада  до хотел „Горна баня“ от 05:00 ч. на 13.12.2018г.   \r\nНа 12 декември 2018 г. (сряда), във връзка с изпълнение на инвестиционен проект за подмяна на уличен водопровод на ул. „Без име“ жк. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Добри Христов“ от бул. „Цар Борис III“ до ул. „Никола Палаузов“ \r\nУл. „Без име“ бл. 15, бл. 16, бл. 8 и от ул. „Булаир“ до ул. „Добри Христов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 31 СДЯ. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nНа 12 декември 2018 г. (сряда), във връзка с прекъсване на сградно водопроводно отклонение на ул. „Димитър Гичев“ жк. „Изток“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: \r\nул. „Димитър Гичев“ от ул. „Люлякова градина“ до ул. „Фредерик Ж. Кюри“, бл. 3 и ул. „Атанас Далчев“ №12 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гичев“ ъгъла с ул. „Димчо Дебелянов“. \r\nНа 12 декември 2018 г. (сряда), във връзка с преместване на хидрофорна уредба до бл. 309 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nвисока зона на бл. 309 и бл. 310 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 310. \r\nНа 12 декември 2018 г. (сряда), във връзка с подмяна на сградно водопроводно отклонение на бул. „Мадрид“ кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\nбул. „Мадрид“ от бул. „Евлоги и Христо Георгиеви“ до ул. „Алеко Константинов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №9. \r\nНа 12 декември 2018 г. (сряда), във връзка с реконструкция на уличен водопровод на местност „Билото“ с. Плана, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nМахала „Чаршия“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус №70. \r\nНа 12 декември 2018 г. (сряда), във връзка с монтаж на водомерен възел на ул. „Ибровица“ с. Лозен, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Ибровица“ от ул. „Караджин“ до ул. „Блазна“ \r\nул. „Караджин“ от ул. „Връх Остокоп“ до ул. „Половраг“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин “ ъгъла с ул. „Ибровица“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.12.12", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2018/12/12/2600856/pregled-na-osnovnite-temi-v-burgaskiya-pechat.html", "text": "„Астма, бронхит и пневмонии мъчат жителите на Бургас“ е водещото заглавие в днешния брой на бургаския ежедневник „Черноморски фар“. Повишаване на абсолютния брой и честота на регистрираните болести на дихателната система в Бургаска област за определени групи болести, с изразена динамика при децата, отчита доклад на Регионалната здравна инспекция, обобщаващ данни за тригодишен период, от 2015-та до 2017-та година. Ръст на общата заболеваемост както при лицата до 18 години, така и при възрастните, има по отношение на острите инфекции на горните дихателни пътища, които са част от болестите на дихателната система. За миналата година са засегнали 163 153 деца и ученици в Бургаска област, за разлика от 2016 година, когато цифрата е била 150 359, пояснява изданието. „Режат последния курс на тролеите“ е друго заглавие от първа страница на вестника. Общинският превозвач „Бургасбус“ педупреди гражданите чрез интернет-страницата си, че от този четвъртък се преустановяват последните курсове на тролеите. За Т1 това е – 20:55 часа, а за Т2 – 21:10 часа, отбелязва вестникът. Още една статия в днешното издание е „Ръководството на морското училище с остър отговор срещу нападките“. Колективът на Професионалната гимназия по морско корабоплаване и риболов „Свети Никола“ в Бургас излезе с призив, подписан от 24 души. Статията пояснява, че повод за това тяхно действие са зачестилите нападки в последно време срещу новото ръководство на училището. В позицията си ръководството съобщава, че „група анонимни преподаватели , нереализирали собствените си амбиции, работят против авторитета на училището, поднасяйки невярна информация“, цитира вестникът. Друго заглавие в днешния брой е „Вредните прахови частици два пъти над нормата“. При максимално допустимата норма от 50 ug/m3, през първия ден показателите са отчели 114 ug/m3. „Кроношпан“ разработи програма за по-чист въздух“ и „Кампания за събиране на капачки донесе на хора с увреждания помощно устройство“ са други статии в днешния брой.", "date": "2018.12.12", "title": "Преглед на основните теми в бургаския печат"}
{"url": "http://www.focus-news.net/news/2018/12/12/2600859/sliven-nyuyorkskata-dzhaz-formatsiya-na-ari-roland-izliza-na-stsenata-na-dramatichen-teatar-stefan-kirov.html", "text": "На сцената на Драматичен театър „Стефан Киров“ - Сливен ще излезе джаз квартетът от Ню Йорк на Ари Роланд. Това съобщиха от пресцентъра на  Община Сливен . \r\nФормацията e известна с концертите си по цял свят. Нейни членове са Ари Роланд – контрабас, Зейд Насър – алт саксофон, Крис Байърс – тенор саксофон и Кийт Бала – барабани. Техните изпълнения са свързани със златната джаз ера от началото до средата на миналия век. \r\nПразничният концерт е част от коледно-новогодишната програма на Община Сливен. Началото му е предвидено за 18.00 часа, а входът ще е свободен.", "date": "2018.12.12", "title": "Сливен: Нюйоркската джаз формация на Ари Роланд излиза на сцената на Драматичен театър „Стефан Киров“"}
{"url": "http://www.focus-news.net/news/2018/12/12/2600862/varna-meditsinskiyat-universitet-shte-otbelezhi-135-godini-ot-sazdavaneto-na-varnensko-meditsinsko-druzhestvo.html", "text": "Медицинският университет ще отбележи 135 години от създаването на Варненско медицинско дружество, съобщиха от пресцентъра на  Медицинския университет-Варна . От 16.30 часа в Първа аудитория (ет. 4) в Медицински университет – Варна ще се проведе заключителен форум: 135 години от създаването на Варненско медицинско дружество. На форума ще бъдат представени за първи път документален филм и книга, които екип на университета подготви, посветени на бележитите лекари, участвали активно в обществения живот на Варна.", "date": "2018.12.12", "title": "Варна: Медицинският университет ще отбележи 135 години от създаването на Варненско медицинско дружество"}
{"url": "http://www.focus-news.net/news/2018/12/12/2600861/burgas-shte-bade-predstavena-unikalna-antologiya-na-pochinalite-burgaski-poeti.html", "text": "Излезе от печат една уникална антология на починалите бургаски поети. Това са 47 имена, като се започне от Дядо Благо и Вен Тин, премине се през Паулина Станчева и Христо Фотев, за да се завърши с Николай Искъров и Петя Дубарова, съобщиха от пресцентъра на  Община Бургас . Всеки от бургаските поети е представен със снимка, биографични бележки  и голям цикъл стихотворения. Антологията е дело на Недялко Йорданов и Георги Райков. Тя е издание на Община Бургас и издателство \"Милениум\" - София. В нея има и репродукции на картини от  починали бургаски художници - Петко Задгорски, Георги Баев, Тодор Атанасов, Генко Генков, Генчо Павлов, Спас Нешовски, Дечко Стоев и много други, общо 44. Това изключително по рода си издание ще има своята премиера в зала \"Георги Баев\" на Културен център \"Морско казино\", от 17.30 часа. \r\n\"Те са тук - бургаските поети и художници, които са напуснали този свят. Но те никога не са си отивали от нас. И сега нашето сърце, петимно за приятелство и близост, отмерва техните стъпки, усеща диханието им, откроява гласовете им\" - споделя в уводните думи на изданието Георги Райков. \r\n\"Една посмъртна антология... И дните ми са пак заети... \r\nСъбирам стихове на мъртвите... Ах, на бургаските поети...\", е началото на стихотворението \"Антология\" от Недялко Йорданов, също публикувано в увода на изданието. \r\nВ същата зала ще има премиера и филмът на телевизия СКАТ \"Булат в Бургас\" - непоказван досега запис на единствения концерт на големия руски поет и певец Булат Окуджава в България, състоял се в Бургаския драматичен театър през месец май 1986 година. Режисьор на филма е Мартина Чачевска, а разказът е на Недялко Йорданов. \r\nВходът е свободен.", "date": "2018.12.12", "title": "Бургас: Ще бъде представена уникална антология на починалите бургаски поети"}
{"url": "http://www.focus-news.net/news/2018/12/12/2600863/kyustendil-80-godini-ot-rozhdenieto-na-aktrisata-nevena-kokanova-shte-badat-otbelyazani-v-dupnitsa.html", "text": "80 години от рождението на актрисата Невена Коканова ще бъдат отбелязани в Дупница. Това съобщиха за  Радио „Фокус” – Кюстендил  от отдел „Култура” към Община Дупница. От 11.30 часа пред барелефа на родената в Дупница актриса, поставен на входа на градския театър, ще бъдат поднесени цветя по повод юбилейната годишнина. Във фоайето на театъра ще бъде подреден кът за незабравимата актриса, а спомени ще разкаже директорът на културния институт  Славчо Пеев. На 13 декември, дупнишкият театър ще играе една от последните си постановки „Хотел между тоя и ония свят”. Входът е свободен. \r\nВенцеслав ИЛЧЕВ", "date": "2018.12.12", "title": "Кюстендил: 80 години от рождението на актрисата Невена Коканова ще бъдат отбелязани в Дупница"}
{"url": "http://www.focus-news.net/news/2018/12/12/2600865/shumen-mokri-sa-patishtata-na-teritoriyata-na-oblastta.html", "text": "Мокри са пътищата на територията на област Шумен. Това съобщиха за  Радио „Фокус“- Шумен  от Областно пътно управление. Пътните настилки са обработени. Времето е облачно, видимостта е нормална.  Движението се извършва при зимни условия. Ришки проход е отворен без ограничения. Върбишки проход е затворен за всички пътни превозни средства. В сила е забраната за движение на товарни автомобили над 10 тона по пътя Радко Димитриево – Друмево, поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2018.12.12", "title": "Шумен: Мокри са пътищата на територията на областта"}
{"url": "http://www.focus-news.net/news/2018/12/12/2600864/afp-predsedatelyat-na-parlamenta-poema-klyuchova-rolya-v-sumatohata-okolo-brekzit.html", "text": "Британската политика е в хаос заради оспорваната сделка по Брекзит, а председателят на Камарата на общините Джон Бъркоу се оказва, че трябва да поеме „диригентската палка“, тъй като депутатите се канят да предизвикват премиера Тереза Мей. Членовете на кабинета й стават все по-раздразнени, коментира агенция  AFP .   \r\nЧовекът, който вика „Ред!Ред!“, за да удържа раздразнените депутати е особено критичен към решението на правителството да отложи историческия вот да сделката, който се очакваше да е пред тази седмица.   \r\nМинистрите от кабинета в частни разговори изразяваха своето недоволство от начина, по който той води дебатите за Брекзит, както обяви правителствен източник, а Андрея Ледком, водач в Камарата на общините, заяви във вторник: \"Неговото мнение за Брекзит е по доклада, а проблемът е в това, че абсолютно съществено е председателят да бъде безпристрастен. \" Ледком отговаря за това как се разглеждат законите в парламента.   \r\nПодобно на много други парламентаристи и Бъркоу, който за първи път стана депутат от Консервативната партия през 1997 година, подкрепи оставането в ЕС на референдума през 2016 година.   \r\nСлед като в понеделник, правителството обяви че отлага дебата след сцените на гняв в парламента, Бъркоу даде възможност на опозиционните членове на Долната камара да проведат извънреден дебат във вторник, за да изразят разочарованието си.   \r\nМиналата седмица Бъркоу също предложи на опозиционните партии допълнително време, в което да  докажат, че министрите  не са уважили парламента, като не са обявили пълния правилник за прилагане на законовите правила за сделката по Брекзит.   \r\nГоворителят на Мей отхвърли възможността във вторник открито да го подкрепи, като заяви: \"Установено правило е председателят да бъде политически неутрален и безпристрастен през цялото време. Камарата трябва да прецени какъв е случаят сега.\"  Ивелина Ватова", "date": "2018.12.12", "title": "AFP: Председателят на Парламента поема ключова роля в суматохата около Брекзит"}
{"url": "http://www.focus-news.net/news/2018/12/12/2600867/shumen-12-sa-provedenite-spetsializirani-operatsii-po-vreme-na-aktsiya-zima-na-teritoriyata-na-oblastta.html", "text": "12 са проведените специализирани операции по време на акция „Зима“ на територията на област Шумен, съобщиха от  ОДМВР-Шумен . Проверени са общо 1378 пътни превозни средства, като най-голям е броят на леките автомобили - 1152. Извършени са проверки на 164 товарни автомобила, 22 велосипеда, 22 превозни средства с животинска тяга, седем броя селскостопанска техника, четири мотоциклета и шест мотопеда. Констатирани са 122 неизправности по пътните превозни средства, като 53 от тях са били свързани с осветителните системи и сигнализация. Петима водачи са установени да управляват с разкъсани или износени гуми. Съставени са 672 глоби с фиш, 347 акта. От движение са спрени 25 пътни превозни средства.Пет са съставените актове на водачи на превозни средства с животинска тяга, толкова са и на велосипедисти. По време на акцията са установени 26 нарушения на пешеходците. Съставени са им 6 акта, наложени са 20 глоби с фиш. До АПИ за отстраняване на недостатъци на пътните настилки, вертикална и хоризонтална маркировка са изпратени шест предписания. Изпълнено е едно, по останалите се работи. До местните органи са съставени седем предписания свързани с подобряване на уличното осветление, отстраняване на недостатъците на пътните настилки, вертикална и хоризонтална маркировка. Изпълнени към момента са три от тях.", "date": "2018.12.12", "title": "Шумен: 12 са проведените специализирани операции по време на акция „Зима“ на територията на областта"}
{"url": "http://www.focus-news.net/news/2018/12/12/2600868/detsa-razkazvat-prikazki-za-balgarskata-armiya-v-nay-novata-izlozhba-na-natsionalniya-voennoistoricheski-muzey.html", "text": "Изложбата „Българската армия. Приказки за деца“ ще бъде представена от 15.00 ч. в Националния военноисторически музей, съобщиха от  пресцентъра на музея.  В навечерието на коледните празници, когато традиционно семействата се събират, музеят се обръща специално към децата, създавайки изложба, в която те ще се запознаят с едно голямо семейство на повече от 100 години – това на Българската армия. Само в деня на откриването изложбата ще бъде представена от деца екскурзоводи, които заедно с техни връстници ще сътворят свой разказ за войската ни с езика на най-малките. \r\nВ изложбата за пръв път ще може да бъдат видени над 60 дървени умалени модели на войници, въоръжение и транспортни средства, които представят създаването и развитието на Българската армия. Дошли в музея преди повече от осем десетилетия, артефактите – близки до детското възприятие, разказват как са изглеждали през различните периоди на развитие на Българската армия войниците от пехотата, кавалерията, артилерията, моряците, летците, инженерните войски и военносанитарните части, както и доброволците и дори опълченците. Посетителите ще имат и възможността да усетят текстурата на платовете, от които са били направени военните униформи. \r\n„Българската армия. Приказки за деца“ не само привлича вниманието с нетрадиционния начин, по който представя темата, но и стимулира младата публика да бъде активен участник. Със специално изработени дрехи на военни и техните дами малчуганите ще могат да се пренесат в миналото и да се снимат за спомен, ще играят с пъзели и тъчскрийн със забавни приложения. Атмосферата ще бъде допълнена и от 80 акварелни рисунки на художника Лазар Йорданов, преставящи различните военни униформи през годините. \r\nИзложбата, предизвикваща интереса не само на най-малките, но и на техните родители, ще може да бъде видяна до края на февруари 2019 г.", "date": "2018.12.12", "title": "Деца разказват приказки за Българската армия в най-новата изложба на Националния военноисторически музей"}
{"url": "http://www.focus-news.net/news/2018/12/12/2600860/varna-okrazhniyat-sad-shte-zasedava-po-deloto-sreshtu-shofyora-blasnal-i-ubil-baletista-martin-chikanov-na-peshehodna-pateka.html", "text": "Варненският окръжен съд ще заседава по делото срещу шофьора, блъснал и убил балетиста Мартин Чиканов на пешеходна пътека. Това съобщиха от пресцентъра на  ВОС . Заседанието ще се проведе от 9.30 часа до 12.00 часа в Наказателна зала 1 на първия етаж. Разпоредителното заседание е срещу Петър Здравков, който е обвинен за причинено пътно-транспортно произшествие, отнело живота на балетиста от Варненската опера. От пресслужбата на съда припомнят, че тежкият пътен инцидент стана на 10 септември 2018 година на бул. „Приморски“ във Варна. Според обвинението, шофирайки с превишена скорост личния си автомобил, водачът блъска пресичащ велосипедист, след което напуска местопроизшествието. Вследствие на инцидента 39-годишният Мартин Чиканов загива. Автомобилът е намерен изоставен малко по-късно на бул. „Цар Освободител“, а водачът се укрива от органите на реда и е обявен за издирване. Ден по-късно след инцидента се предава сам в присъствието на адвоката си. Петър Здравков никога не е притежавал шофьорска книжка, за което е бил санкциониран. Според обвинението, при направената съдебно-химическата експертиза, в кръвните проби на шофьора са били открити наркотични вещества. Престъплението, за което е обвинен, е тежко по смисъла на закона и за него се предвижда наказание „лишаване от свобода“ до 3 години до 15 години.", "date": "2018.12.12", "title": "Варна: Окръжният съд ще заседава по делото срещу шофьора, блъснал и убил балетиста Мартин Чиканов на пешеходна пътека"}
{"url": "http://www.focus-news.net/news/2018/12/12/2600857/tass-pri-strelbata-v-strasburg-e-postradal-italianski-zhurnalist.html", "text": "Италиански журналист пострада от стрелбата в центъра на Страсбург. Това съобщи италианската агенция  ANSA, цитирана от  TACC . \r\nСпоред информацията журналистът е ранен в белите дробове. Не се съобщава обаче какво е състоянието му \r\n\"Кризисният център на Министерството на външните работи следва развитието на трагичните събития в Страсбург, моите мисли и молитви са за жертвите, ранените и техните близки\", пише италианският министър на външните работи Ензо Моаверо-Миланези в социалната мрежа „Туитър“. \r\nСъболезнованията бяха изразени и от вицепремиера и министър на вътрешните работи, Матео Салвини, който е на посещение в Израел. \"Аз се моля за мъртвите\", пише той в същата социална мрежа, като показва снимка, направена на Стената на плача, \"Но не е достатъчна молитва. Като гражданин и министър ще направя всичко, за да няма терористи в Европа и по света\". \r\nКризисният център на Министерството на външните работи на Италия препоръчва на италианските граждани, включително много европейски депутати, които се в града за заседанието на Европейския парламент, да не посещават центъра на града и да следват инструкциите на френските власти.  Юлиян Марков", "date": "2018.12.12", "title": "ТАСС: При стрелбата в Страсбург е пострадал италиански журналист"}
{"url": "http://www.focus-news.net/news/2018/12/12/2600858/inzh-svetoslav-glosov-api-predlozhihme-na-bsp-da-izlachat-tehni-spetsialisti-s-koito-zaedno-da-utochnim-metodikata-za-proverka-na-patishtata.html", "text": "Това, което сме предложили на БСП е да излъчат техни специалисти, които заедно с нашите да уточнят методиката, по която ще се взимат пробите за проверка на пътищата. Това каза председателят на Управителния съвет на Агенция „Пътна инфраструктура“ (АПИ) инж. Светослав Глосов в предаването „Здравей, България“ по  Нова телевизия . На въпрос, свързан с това, че опозицията е настоявала да се вземат проби от всички ремонтирани пътища и дали се притеснява от това, Глосов отговори: „Много интересно, че опозицията иска да се направи нещо, което те направиха, когато бяха управляващи. По времето на Орешарски, по искане на това правителство, беше сезирана Европейската комисия, бяха направени проби на всички тези участъци, които отново се цитират. От лаборатория определена от ЕК бяха взети проби от всички тези участъци, 2014 година, няма констатирани нарушения. Ако имаше нарушения, щяха да бъдат санкционирани възложителите, щеше да има финансови корекции, каквито няма. Още повече, че Европейската комисия посочи магистрала \"Тракия\" като пример за добро управление на европейските пари и качествено изпълнение“, обясни той. Попитан тогава какъв е проблемът да се вземат такива проби, Глосов обясни, че са всъщност са доволни. „Особено за участъка между Чирпан и Стара Загора, който е в най-трагично състояние, въведен в експлоатация 2007 година. Една такава експертиза би ни помогнала да установим каква е причината за лошото качество. Това, което сме предложили на БСП, като вносители на искането, е да излъчат техни специалисти, които заедно с нашите да уточнят методиката, по която ще се взимат пробите“, допълни той. „Всяка лаборатория в ЕС е независима по закон. Прокуратурата взе необходимите проби за различен вид изследвания на пътя, който коментирахме, възложила ги е на чужда лаборатория, която ние не знаем коя е, очакваме да се произнесе“, каза още Глосов.", "date": "2018.12.12", "title": "Инж. Светослав Глосов, АПИ: Предложихме на БСП да излъчат техни специалисти, с които заедно да уточним методиката за проверка на пътищата"}
{"url": "http://www.focus-news.net/news/2018/12/12/2600869/kyustendil-izlozhba-motivi-na-hudozhnika-ivo-yordanov-shte-bade-otkrita-v-chitalishte-bratstvo.html", "text": "Изложба „Мотиви” на художника Иво Йорданов ще бъде открита в читалище „Братство” в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство”. Изложбата ще бъде представена от 17.30 часа в салоните на културната институция. Тя представя абстрактни маслени платна с вградени в тях фолклорни мотиви. Иво Йорданов е от Кюстендил, възпитаник на Свилен Блажев. Висшето си образование завършва в ЮЗУ „Неофит Рилски” – Благоевград, специалност „Педагогика на изобразителното изкуство”. Участва активно в различни изложби в Кюстендил и в страната. Негови картини са били изложени в София – галерия „Сезони” и „Шипка 6”, Велико Търново, редовно участва в Зонална изложба  „Струма”, традиционната изложба „Кюстендилска пролет” и други. \r\nВенцеслав ИЛЧЕВ", "date": "2018.12.12", "title": "Кюстендил: Изложба „Мотиви” на художника Иво Йорданов ще бъде открита в читалище „Братство”"}
{"url": "http://www.focus-news.net/news/2018/12/12/2600871/blagoevgrad-darzhavna-opera-burgas-izpravi-na-kraka-blagoevgradskata-publika-s-vpechatlyavashtiya-balet-leshnikotroshachkata.html", "text": "Държавна опера-Бургас представи впечатляващо балетно изпълнение на „Лешникотрошачката“ пред жители и гости на Благоевград. Това съобщиха от пресцентъра на  Община Благоевград .   \r\nПубликата в областния град успя да се наслади на красивите танцови съчетания в зала „Яворов“. След края на балета, бурни аплодисменти изпратиха солистите на Държавна опера- Бургас.  \r\n„Лешникотрошачката“, балет-феерия бе представена с музиката на П. И. Чайковски. В представлението се превъплътиха актьорите Даниела Туртуманова в Маша, Лешникотрошачката - Стоян Фъртунов,Антония Паскалева в Черната кралица и Недко Георгиев в Дроселмайер. Актьорите показаха изключителен талант, хармония, стил и въплъщение. С играта си успяха да развълнуват и докоснат публиката.  \r\nБалетът е по приказката на Ернст Теодор Амадеус Хофман „Лешникотрошачката и Кралят на мишките”. Редакцията е на  проф. Хикмет Мехмедов,  хореографията и режисурата също са на  проф. Хикмет Мехмедов. Сценографията и костюмите на  Радостин Чомаков.", "date": "2018.12.12", "title": "Благоевград: Държавна опера-Бургас изправи на крака благоевградската публика с впечатляващия балет „Лешникотрошачката“"}
{"url": "http://www.focus-news.net/news/2018/12/12/2600870/smolyan-zasnezheni-i-zaledeni-no-obraboteni-sa-patnite-nastilki-po-visokite-chasti-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Температурата на въздуха е в интервала от минус 8 до минус 3 градуса. Пътните настилки по високите части в областта са заснежени и заледени, но са почистени, опесъчени и осолени. С повишаването на температурите през деня се повишава и опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nДо 28 декември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.12", "title": "Смолян: Заснежени и заледени, но обработени, са пътните настилки по високите части в областта"}
{"url": "http://www.focus-news.net/news/2018/12/12/2600872/arhiereyska-sveta-liturgiya-v-hram-sv-spiridon-s-aldomirovtsi-shte-oglavi-negovo-preosveshtenstvo-belogradchishki-episkop-polikarp.html", "text": "На 12 декември всяка година Православната църква прославя св. Спиридон, епископ Тримитунтски. По този повод с благословението на Негово светейшество Българския патриарх и Софийски митрополит Неофит, Архиерейска света Литургия в храм „Св. Спиридон“, с. Алдомировци, Софийска епархия, ще оглави Негово преосвещенство Белоградчишки епископ Поликарп - викарий на Сифийския митрополит, предаде репортер на  Агенция \"Фокус\" . Началото е 9.30 часа.  \r\nНикола ПЕТКОВ", "date": "2018.12.12", "title": "Архиерейска света Литургия в храм „Св. Спиридон“, с. Алдомировци, ще оглави Негово преосвещенство Белоградчишки епископ Поликарп"}
{"url": "http://www.focus-news.net/news/2018/12/12/2600873/dobrich-startira-koledniyat-turnir-po-futbol-v-zala-v-kavarna.html", "text": "С много настроение, качествени срещи и красиви голове, стартира коледният турнир по футбол в зала в Каварна. Това съобщиха от пресцентъра на  Община Каварна . Осем отбора, съставени от състезатели на различна възраст, разпределени в две групи ще спорят за отличието – „Шампион на коледният турнир по футбол – Каварна 2018 г.“. До неделя спортна зала „Олимпиада“ е мястото, където всички желаещи могат да се насладят на футболните срещи, които любителите на играта ще предложат на зрителите. Всички ден срещите започват в 18.00 часа, като единствено в петък (14 декември), мачът ще е от 17.00 часа.", "date": "2018.12.12", "title": "Добрич: Стартира коледният турнир по футбол в зала в Каварна"}
{"url": "http://www.focus-news.net/news/2018/12/12/2600874/stara-zagora-dve-koledni-kampanii-podgotvyat-dobrovoltsi-v-grada.html", "text": "Започват две коледни кампании – „Доброто сърце на Коледа“ и „Добра дума за Коледа“, в които участват доброволците от Младежки доброволчески клуб „Дарители на надежда“ и екипът на Превантивно-информационен център по зависимости. Те са подготвени  с активното съдействие на отдел „Здравеопазване и социални дейности“ на Община Стара Загора. Това съобщиха от пресцентъра на  Общината . \r\n„Доброто сърце на Коледа“ е кампания, чийто смисъл е добротворството, проявено към  възрастни хора, на които екипи от младежи доброволци с големи сърца ще направят приятна изненада. Те ще ги посетят в домовете им и ще занесат празнични дарове (храна, коледни подаръци и послания), за да им засвидетелстват внимание, уважение и признателност.  \r\nВсеки от доброволците вече написа своите послания, които ще бъдат изпратени до нуждаещи се от жест на внимание, подкрепа, положителна нагласа, мотивация за промяна и обич – това е целта и на втората кампания „Добра дума за Коледа“.  \r\nОчакванията на доброволците са смисълът на двете кампании, които се провеждат през последните дни преди дългоочакваните светли и пълни с чудеса коледни празници, да е споделената доброта.", "date": "2018.12.12", "title": "Стара Загора: Две коледни кампании подготвят доброволци в града"}
{"url": "http://www.focus-news.net/news/2018/12/12/2600866/gazeta-express-sadat-v-haga-prizova-chetirima-bivshi-voenni-komandiri-ot-armiyata-za-osvobozhdenie-na-kosovo.html", "text": "Съдът в Хага призова четирима военни командири от Армията за освобождение на Косово (АОК), пише албанския вестник  Gazeta Express , базиран в Косово.  \r\nСред призованите от Специализираната прокуратура в Хага са бивши командири от района на Дреница Сами Луштаку и района на Лапи Рустем Мустафа и Назиф Мехмет, както и бившия шеф на военния съд на АОК Сокол Добруна, който в интервю за телевизия Т7 заяви, че е поканен да даде показания на 12 декември в специализираната прокуратура в Прищина. Не е известно дали бившите командири на АОК са били призовани от Прокуратурата като заподозрени или като свидетели. Очаква се други членове на бившата АОК да пътуват в Хага през януари, когато ще бъдат разпитани, потвърди защитата им. Адвокатът на Лущаку и Мустафа Арианит Кочи потвърди, че клиентите му ще пътуват доброволно до Хага.  Юлиян Марков", "date": "2018.12.12", "title": "Gazeta Express: Съдът в Хага призова четирима бивши военни командири от Армията за освобождение на Косово"}
{"url": "http://www.focus-news.net/news/2018/12/12/2600876/blagoevgrad-nad-150-detsa-shte-vzemat-uchastie-v-traditsionniya-pluven-turnir-dyado-koleda.html", "text": "Над 150 деца ще се включат в традиционния турнир по плуване „Дядо Коледа\" в Благоевград. Състезанието ще се проведе на 15 декември от 10.00 часа в закрития плувен басейн на Спортен комплекс „Пирин\". Това съобщиха от пресцентъра на  Община Благоевград . Проявата се организира от плувен клуб „Пирин\" и Община Благоевград. Участие ще вземат деца, родени в периода 2008-2012 година от ПК „Пирин“- Благоевград и „Вихрен“ – Сандански.  \r\nВ рамките на традиционния турнир по плуване са включени дисциплините 50 м свободен стил, 50 м  бътърфлай, 50 м гръб, 50 м  бруст и др. \r\nВ плувния басейн в Спортен комплекс „Пирин\" се провеждат състезания от различен ранг. Той беше открит в края на 2015 година, в резултат на целенасочената политика, водена от кмета на община Благоевград д-р Атанас Камбитов.", "date": "2018.12.12", "title": "Благоевград: Над 150 деца ще вземат участие в традиционния плувен турнир „Дядо Коледа“"}
{"url": "http://www.focus-news.net/news/2018/12/12/2600877/koledni-praznitsi-shte-se-provedat-v-bankya.html", "text": "За четвърта поредна година Столична община, Район „Банкя“, и „Ротари Клуб Банкя“, съвместно организират коледни празници в града. Това съобщиха от пресцентъра на  Общината . Акцентите в културната програма са носителите на Латински грами от ноември 2018 трио „Еструна“, една от най-любимите български рок групи „Атлас“, огненото шоу на Театрално студио „Смехурко“, автентично коледуване и български традиции, нетрадиционен концерт \"Избери ми песен\" с поп певиците Jessiah & Michaella, както и богата фолклорна програма с участието на певицата Ана-Мария, ТК \"Пъстра китка\" и ТК \"Пендари\". \r\nОтново специален гост ще бъде шеф Ангел Ангелов със своя Юнашки тиган. Ако времето позволява, ще има прожекция на коледни филми.  \r\nЕдна от специалните инициативи е срещата със 17-годишния писател Иво Христов на 18 декември, от 17.00 ч. в ТИЦ. \r\nОтново Коледното градче ще премине под знака на благотворителността, като една от инициатите на „Ротари Клуб Банкя“ е свързана с проекта „Топъл обяд“.  \r\nЕто и част от програмата (организаторите си запазват правото да нанасят промени): \r\n- 15 декември 2018 (събота), 13:00 – 17:00 – Дядо Коледа, Гвардейската духова музика, Танцов клуб „Пъстра китка“ (Банкя), Театрална студия „Смехурко“, Рок група „Атлас“; \r\n- 16 декември 2018 (неделя), 13:00 – 17:00 - Christmas Run 2018 – стартира от Пътеката на здравето (в 11:00 ч.), Танцов клуб „Пендари“ (Банкя), Хор „Планинарска песен“, Коледари, пианисти от класа на Елисавета Попова, Огнено шоу (ТС „Смехурко“); \r\n- 18 декември (вторник, ТИЦ Банкя), 17:00 – 17/6/4 - Иво Христов – среща-разговор с писателя;  \r\n- 22 декември (събота), 12:30 – 17:00 – трио „Еструна“, Юнашки тиган с шеф Ангел Ангелов, „Избери ми песен“ с Jessiah&Michaella, Ана-Мария, коледно кино на открито; \r\n- 15, 16, 22 – 26 декември 2018 – Алея „Вкусът на Коледа“. \r\nЩе има и много вкусни подаръци за децата, посетили Коледното градче.", "date": "2018.12.12", "title": "Коледни празници ще се проведат в Банкя"}
{"url": "http://www.focus-news.net/news/2018/12/12/2600878/parlamentat-othvarli-predlozhenieto-na-volya-ministar-krasimir-karakachanov-da-bade-izslushan-za-obshtestvenite-porachki-za-hrana-na-armiyata.html", "text": "Парламентът отхвърли предложението на „Воля“ министърът на отбраната Красимир Каракачанов да бъде изслушан за обществените поръчки за храна на армията, предаде репортер на  Агенция „Фокус“ . „За“ гласуваха 76 народни представители, 21 бяха „против“, а 82 се въздържаха. „Всички знаем, че в телевизионно предаване бяха изнесени доста сериозни факти за злоупотреби и евентуална корупция, която би следвало да бъде разследвана от Прокуратурата, но това е решение на главния прокурор“, посочи депутатът от „Воля“ Пламен Христов. „Предлагаме в Народното събрание да изслушаме министър Красимир Каракачанов. Считаме, че най-важно е да отговори първо на нас, да разсее съмненията или да ги задълбочи“, коментира той. „Да отговори дали има основание за съмнение за корупционни схеми в поръчката за храна на армията“, заяви Пламен Христов. \r\nБиляна ИВАНОВА", "date": "2018.12.12", "title": "Парламентът отхвърли предложението на „Воля“ министър Красимир Каракачанов да бъде изслушан за обществените поръчки за храна на армията"}
{"url": "http://www.focus-news.net/news/2018/12/12/2600880/sotsialnata-parlamentarna-komisiya-shte-glasuva-na-parvo-chetene-zakonoproekta-za-sotsialnite-uslugi.html", "text": "Комисията по труда, социалната и демографската политика ще разгледа на първо четене законопроекта за социалните услуги, внесен от Министерски съвет. Това се посочва в  дневния ред на заседанието на комисията . Законът за социалните услуги трябва да влезе в сила от 1 януари 2020 г. Законът предвижда до 1 януари 2021 г. да бъде приета Национална карта на социалните услуги. Съществуващите специализирани институции за деца трябва да бъдат закрити в същия срок.  \r\nПрез закона се създава възможност за ползване на общодостъпни социални услуги от всички лица, а не само от уязвими групи. Дава се право лицата сами да избират доставчика на услугата. Законът за социалните услуги предвижда и приемането на Наредба за качеството на социалните услуги.  Законът предвижда да заработи Агенция за качеството на социалните услуги към министъра на труда и социалната политика. За първи път се въвежда ежегоден мониторинг на социалните услуги на национално ниво. Агенцията за качеството на социалните услуги ще го провежда. \r\nЗаседанието на комисията ще се проведе от 14.30 часа в зала 1. \r\nЗаконът за социалните услуги е третият от пакета, който дискутираха управляващите и майките на деца с увреждания. Парламентът вече прие окончателни законите за хората с увреждания и за личната помощ.", "date": "2018.12.12", "title": "Социалната парламентарна комисия ще гласува на първо четене законопроекта за социалните услуги"}
{"url": "http://www.focus-news.net/news/2018/12/12/2600879/rumen-galabinov-ikonomist-byudzhet-2019-e-ekstrapoliran-bez-da-sazdava-predpostavka-za-provezhdane-na-nuzhnite-reformi-v-ikonomikata.html", "text": "Бюджет 2019 е екстраполиран, без да създава предпоставка за провеждане на нужните реформи в икономиката. Това каза в предаването „Вече 30 години-времето е наше“ на  Радио „Фокус“  икономистът Румен Гълъбинов. По думите му бюджетът е щедър към определена група, най-вече държавни служители и хора работещи в бюджетната сфера, на които им се увеличават заплатите. „В Бюджет 2019 г. няма никакво съществено изменение в данъчната политика по отношение намаляване или облекчаване на данъчно-осигурителната тежест. Напротив – вече 10 години подред тя само се увеличава. Т.е. или имаме някакви нови данъци, които се добавят или съществуващите данъци и осигуровки се увеличават. Не личи никакво намерение за опит за провеждане на данъчна реформа за намаление на данък добавена стойност /ДДС/, който е с пряко въздействие върху търговския оборот и потреблението. Не виждаме и опити за намаление на преките данъци. Преките данъци – подоходният и корпоративният остават същите – на 10 %. Но примерно – данъкът на едноличните търговци, продължава да бъде 15 %“, обясни той. Румен Гълъбинов коментира още, че проактивна мярка, насочена към инвестициите у нас, би могла да бъде намаляване или освобождаване от данък дивидент стратегическите инвеститори с дългосрочни намерения за инвестиране в България.", "date": "2018.12.12", "title": "Румен Гълъбинов, икономист: Бюджет 2019 е екстраполиран, без да създава предпоставка за провеждане на нужните реформи в икономиката"}
{"url": "http://www.focus-news.net/news/2018/12/12/2600883/daily-sabah-donald-tramp-prodalzhava-da-podkrepya-sauditskiya-prestolonaslednik.html", "text": "Президентът на САЩ Доналд Тръмп каза във вторник, че стои зад престолонаследника  на Саудитска Арабия, въпреки преценката на ЦРУ, че принцът е отговорен за убийството на журналиста  Джамал Хашоги и исканията на американски сенатори Тръмп да потърси отговорност от фактическия лидер на кралството, пише турския вестник  Daily Sabah . \r\nТръмп отказва да коментира дали престолонаследникът Мохамад бин Салман е бил съучастник в убийството, но той ясно показва подкрепата си за него през последните два месеца. \r\n\"Той е лидер на Саудитска Арабия, те са много добър съюзник\", каза Тръмп в интервю в Овалния кабинет. \r\nПопитан от Reuters, дали подкрепяйки кралството , означава, че подкрепя и престолонаследника Тръмп е отговорил: \"Е, в този момент със сигурност означава това.\" \r\nНякои членове на управляващото семейство на Саудитска Арабия правят опити да не позволят на Мохамад бин Салман да стане крал, съобщи Reuters като се позовава на  източници в близост до кралския двор и те смятат, че Съединените щати и Тръмп могат да играят решаваща роля. \r\n„Просто не съм чувал това“ - каза Тръмп. \"Честно казано, не мога да коментирам това, защото изобщо не съм чувал за това. Всъщност, по-скоро чух, че той е много силен и е на власт.\"  Юлиян Марков", "date": "2018.12.12", "title": "Daily Sabah: Доналд Тръмп продължава да подкрепя саудитския престолонаследник"}
{"url": "http://www.focus-news.net/news/2018/12/12/2600882/gen-konstantin-popov-gerb-ministar-krasimir-karakachanov-shte-bade-izslushan-v-komisiyata-po-otbrana-za-obshtestvenite-porachki-za-hrana-na-armiyata.html", "text": "Министър Красимир Каракачанов ще бъде изслушан в Комисията по отбрана за обществените поръчки за храна на армията. Това каза от трибуната на Народното събрание председателят на парламентарната комисия по отбрана и депутат от ГЕРБ Константин Попов във връзка с искане на „Воля“ министърът на отбраната да бъде изслушан в парламента, предаде репортер на  Агенция „Фокус“ . \r\n„Колегите от ПП „Воля“ ще изслушат министъра по време на комисията и ако не бъдат удовлетворени, този въпрос може да бъде поставен следващата седмица в парламента“, заяви ген. Попов. \r\nЦветилена СИМЕОНОВА", "date": "2018.12.12", "title": "Ген. Константин Попов, ГЕРБ: Министър Красимир Каракачанов ще бъде изслушан в Комисията по отбрана за обществените поръчки за храна на армията"}
{"url": "http://www.focus-news.net/news/2018/12/12/2600884/kyustendil-organizira-se-blagotvoritelna-initsiativa-kupi-kartina-spasi-zhivot.html", "text": "В Кюстендил се организира благотворителна инициатива „Купи картина, спаси живот”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. От 12 до 21 декември в залата на Възрожденското училище ще бъде подредена благотворителна изложба с творби от фонда на Национален конкурс „Пролет върху листа”и творби на Арт-ателие „Духовна пътека за млади зографи”. Средствата от откупените картини ще бъдат представени за лечението на Тони Костов. Призивът на инициативата е –  Станете дарител-спасете живот! Украсете с изкуство своя дом. \r\nВенцеслав ИЛЧЕВ", "date": "2018.12.12", "title": "Кюстендил: Организира се благотворителна инициатива „Купи картина, спаси живот”"}
{"url": "http://www.focus-news.net/news/2018/12/12/2600885/plovdiv-nagrazhdavat-nay-aktivnite-uchilishta-v-grada-vzeli-uchastie-v-initsiativata-evropeyski-den-na-sporta-v-uchilishte-2018.html", "text": "Ще се проведе церемония по награждаване на най-активните училища в Пловдив, взели участие в инициативата „Европейски ден на спорта в училище 2018“. Това съобщиха за  Радио „Фокус“ – Пловдив  от организаторите на събитието. Церемонията ще се състои от 11.00 часа в Голямата заседателна зала на Община Пловдив. В инициативата „Европейски ден на спорта в училище 2018“ за град Пловдив участваха в различни събития близо 7 300 ученици и 612 учители/родители от общо 19 учебни и детски заведения – ДГ „Албена”, ДГ „Боряна”, НУ „Христо Ботев”, ОУ „Екзарх Антим I”, ОУ „Кочо Честеменски”, ОУ „Гео Милев”, ОУ „Алеко Константинов”, ОУ „Елин Пелин”, ОУ „Панайот Волов”,ОУ „Васил Левски”, ОУ „Пенчо Славейков”, ОУ „Райна Княгиня”, ОУ „Тодор Каблешков”, СУ „Христо Груев Данов”, СУ „Св.Паисий Хилендарски”, СУ „Св. Св. Кирил и Методий”, Езикова гимназия „Иван Вазов”, ПГСТ „Пеньо Пенев“ и ПГМТ „Проф. Цветан Лазаров“. След получаване на отчетите, проведеното задълбочено проучване на данните и според критериите на организаторите на инициативата, за най-активни учебни заведения се отличават ОУ „Елин Пелин”, ДГ „Боряна“, ОУ „Пенчо Славейков“, ОУ „Тодор Каблешков“, НУ „Христо Ботев” и ДГ „Албена”.", "date": "2018.12.12", "title": "Пловдив: Награждават най-активните училища в града, взели участие в инициативата „Европейски ден на спорта в училище 2018“"}
{"url": "http://www.focus-news.net/news/2018/12/12/2600886/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Времето в планините е студено и има мъгла. По билата е ветровито, на пориви до 18-20 метра в секунда. Температурите са от минус 3 до минус 20 на връх Ботев. Снежната покривка е от 3 сантиметра до 20 сантиметра.   \r\nНа Пампорово работят четири писти.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.12", "title": "ПСС: Лоши са условията за туризъм в планините"}
{"url": "http://www.focus-news.net/news/2018/12/12/2600887/targovishte-bchk-zapochva-razdavaneto-na-hranitelni-pomoshti-v-grada.html", "text": "БЧК-Търговище започва раздаване на  пакети с основни хранителни продукти по Оперативна програма за храни и/или основно материално подпомагане. Това съобщиха от  Областната организация на БЧК . Списъците с правоимащи са изготвени от Дирекция „Социално подпомагане“.Раздаването ще се осъществява от 09.00 до 14.00 часа в Хранителен блок към МБАЛ-Търговише и ще продължи до средата на месец февруари, 2019 година.", "date": "2018.12.12", "title": "Търговище: БЧК започва раздаването на хранителни помощи в града"}
{"url": "http://www.focus-news.net/news/2018/12/12/2600889/lyubomir-kovachev-politolog-izborite-pokazvat-dali-viziyata-za-badeshto-razvitie-na-upravlyavashtite-savpada-s-tazi-na-obshtestvoto.html", "text": "Изборите показват дали визията за бъдещо развитие на управляващите съвпада с тази на обществото. Това каза в предаването „Вече 30 години-времето е наше“ на  Радио „Фокус“  Любомир Ковачев, политолог и бивш член на НИС на СДС. По думите му през годината се запази практиката проблемните сектори да се запушват, а не да се реформират. „Става въпрос за здравеопазване, за сектори, за които дори сме спрели да говорим, като пенсионната реформа, върху която трябва сериозно да се замислим. За съжаление обаче и обстановката е такава, че очевидно не остава време“, обясни той. Ковачев добави, че отлагането на решенията на проблемите винаги води до оскъпяването на тези проблеми, като единствено избирателите са тези, които могат да оценят дали управлението се движи в правилната и желана посока. „Изборите сами по себе си не са предизвикателство, изборите са част от демокрацията, дори са едно от хубавите неща, които ни се случват. В крайна сметка преди не чак толкова далечно време мечтаехме за избори, истински такива избори. Следващата година е интересна, защото ще има два избора, които ще са като лакмус какво желаят хората и накъде отиваме“, коментира още той.", "date": "2018.12.12", "title": "Любомир Ковачев, политолог: Изборите показват дали визията за бъдещо развитие на управляващите съвпада с тази на обществото"}
{"url": "http://www.focus-news.net/news/2018/12/12/2600888/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.12.12", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/12/2600890/plovdiv-koledna-initsiativa-pod-nadslov-zaedno-za-edno-novo-nachalo-shte-se-provede-v-obshtinskiya-detski-kompleks.html", "text": "КоКоледна инициатива под надслов „Заедно за едно ново начало“ ще се проведе от 10.00 часа в базата на Общински детски комплекс – Пловдив. Това съобщиха от  Община Пловдив . Тя е във връзка с изпълнение на общинската политика в областта на борбата с наркоманиите за 2018 г. и приключване на годишната кампания „За да успеем, първо трябва да повярваме, че можем!”. Събитието се организира от Общински съвет по наркотични вещества (ОСНВ) с Превантивно-информационен център (ПИЦ). Поканени за участие са представители на пловдивски училища – директор, педагогически съветник, класен ръководител и ученици   прогимназиален и гимназиален курс, както и доброволци към Общински съвет по наркотични вещества с Превантивно-информационен център. \r\nКато приключване на годишната кампания, проведена от общинската структура, ще бъдат връчени награди на  пловдивските училища с най-много доброволци към Общински съвет по наркотични вещества с Превантивно-информационен център – Пловдив, проявили системна активност в различните дейности и мероприятия, организирани от Общински съвет по наркотични вещества – Пловдив през 2018г., както и тези, подали най-много заявки за посещения и изнасяне на лекции в техните училища. \r\nПо време на мероприятието под формата на викторина ще бъдат тествани познанията на участниците в областта на превенцията на наркотични и психоактивни вещества. При правилно даден отговор, ще има индивидуални стимулиращи награди. \r\nИдеята е мероприятието да получи широк отзвук сред младите хора, както и да ги обедини в каузата на Общински съвет по наркотични вещества с Превантивно-информационен център – Пловдив – борбата с употребата и злоупотребата с наркотични и психоактивни вещества.", "date": "2018.12.12", "title": "Пловдив: Коледна инициатива под надслов „Заедно за едно ново начало“ ще се проведе в Общинския детски комплекс"}
{"url": "http://www.focus-news.net/news/2018/12/12/2600892/burgas-14-godishno-momche-e-otkradnalo-400-lv-ot-kutiya-za-dareniya-v-pitsariya.html", "text": "14-годишно момче е откраднало 400 лв. от кутия за дарения. Това съобщиха от  ОДМВР – Бургас . Кражбата е извършена на 12 ноември от пицария, разположена на ул. “Морска” от кутия за дарения, поставена в близост до касата за плащане и приемане на поръчките. 14-годишният бургазлия е направил пълни самопризнания. Работата по документиране на случая продължава от служители на Първо Районно управление – Бургас.", "date": "2018.12.12", "title": "Бургас: 14-годишно момче e откраднало 400 лв. от кутия за дарения в пицария"}
{"url": "http://www.focus-news.net/news/2018/12/12/2600894/krasimir-velchev-gerb-poveche-ot-vsyakoga-e-neobhodimo-da-badem-edinni-sreshtu-ekstremizma-ksenofobiyata-i-rasizma.html", "text": "Повече от всякога е необходимо да бъдем единни срещу екстремизма, ксенофобията и расизма, и непримирими към отнемането на основното и неотменимо човешко право - на живот. Това каза в декларация зам.-председателят на ПГ на ГЕРБ и председател на Комисията по вероизповеданията и правата на човека, предаде репортер на  Агенция „Фокус“ . „На 10 декември преди 70 години Общото заседание на ООН приема Всеобща декларация за правата на човека. Декларация, която въплъщава мечтите, стремежите и надеждите на народите и отделните личности да живеят в достойнство, равноправие и сигурност“, посочи той и допълни, че декларацията е преведена на 375 езика и диалекта, което я превръща в най-превеждания документ в света. „Опазването на правата и свободите на всеки отделен човек и антидискриминационната политика са основен приоритет на ЕС“, обяви Красимир Велчев. „Държавната политика в сферата на правата на човека е насочена към осигуряване равенство на всички български граждани, независимо от етническата им принадлежност,вероизповедание или сексуална ориентация“, обясни депутатът. Според него важни са постигнатите резултати, но още по-важно е да се направи така, че те да бъдат устойчиви и да издържат проверката на времето. „Категорично заставаме зад тезата, че защитата и спазването на човешките права е и трябва да бъде споделена грижа и отговорност, не само на всички нива на управление, но и на всички граждани“, заяви зам.-председателят на ПГ на ГЕРБ. \r\nБиляна ИВАНОВА", "date": "2018.12.12", "title": "Красимир Велчев, ГЕРБ: Повече от всякога е необходимо да бъдем единни срещу екстремизма, ксенофобията и расизма"}
{"url": "http://www.focus-news.net/news/2018/12/12/2600893/aktsenti-v-predavaneto-vsichki-v-chas-na-radio-fokus.html", "text": "В днешното изедание на седмичното предаване \"Всички в час\" на  Радио \"Фокус\"  ще насочим фокуса си към проекта „Студентски практики - Фаза 1“, изпълняван по ОП „Наука и образование за интелигентен растеж“, и към постигнатите резултати от изпълнението на дейностите по проекта. Ливия Нинова от Радио „Фокус“ – Пирин ще ни заведе до СУ „Св. св. Кирил и Методий“ в Симитли. 100 ученици на възраст от 8 до 18 години от четири училища във Варна предстои да бъдат включени в проучване за социално предприемачество, иновации и превенция на ранното отпадане от образователната система – повече ще ни разкаже колегата Диана Стоева. А в минутите до 11.00 часа кореспондентът ни Славяна Гайдарова ще ни запознае с програмата „Дизайн шампиони“ и как се приема от училищата в Казанлък. \r\nВлезте в час с \"Всички в час\" от 10.00 до 11.00 с водещ Милослава Ангелова.", "date": "2018.12.12", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/12/12/2600895/burgas-zadarzhan-e-29-godishen-mazh-otkradnal-lichni-veshti-na-stoynost-3000-lv-ot-bungalo-v-sozopol.html", "text": "Заловен е 29-годишен мъж, откраднал лични вещи на стойност 3000 лв. от бунгало в Созопол. Това съобщиха от  ОДМВР – Бургас . На 10 декември около 18.30 ч. в Районно управление - Созопол е получено съобщение от 49-годишен мъж от Асеновград за това, че от бунгалото му, разположено на созополската улица “Ропотамо”, са откраднати: куфар, сумата от 100 лв., златни накити с тегло от 15 грама, лаптоп на стойност 1 000 лв., лазерна рулетка, навигация, тример и други вещи, като общата стойност на нанесената щета е в размер на около 3 000 лв. В резултат на бързите съвместни полицейски действия на служители от Районни управление – Созопол и Айтос е установен извършителя на деянието – това е 29-годишен криминално проявен айтозлия, който е задържан за срок от 24 часа. Задържаният направил пълни самопризнания по случая.", "date": "2018.12.12", "title": "Бургас: Задържан е 29-годишен мъж, откраднал лични вещи на стойност 3000 лв от бунгало в Созопол"}
{"url": "http://www.focus-news.net/news/2018/12/12/2600897/burgas-53-godishen-mazh-e-postradal-sled-kato-na-patya-burgas-sredets-lek-avtomobil-e-navlyazal-v-nasreshtnoto-platno-i-e-predizvikal-obrashtane-na-druga-kola.html", "text": "На 11 декември т. г., около 19.25 ч. на пътя Бургас - Средец водач на лек автомобил \"Ситроен Ксантия\", с бургаска регистрация - 40-годишен мъж от Бургас, поради загуба на управление над автомобила, навлиза в лентата за насрещно движение, където блъска друга лека кола - \"Нисан Х Трайл\", също с бургаска регистрация, управлявана от 53-годишен бургазлия, който се преобръща странично на пътното платно, блъскайки лек автомобил \"Ситроен Ксантия\", с бургаска регистрация, управляван от 21-годишен мъж от Средец. Това съобщиха от  ОДМВР - Бургас . Пострадал е пътуващия в лекия автомобил \"Нисан\" 53-годишен мъж, който е с контузия на гръдния кош, без опасност за живота.", "date": "2018.12.12", "title": "Бургас: 53-годишен мъж е пострадал, след като на пътя Бургас - Средец лек автомобил е навлязъл в насрещното платно и е предизвикал обръщане на друга кола"}
{"url": "http://www.focus-news.net/news/2018/12/12/2600896/blagoevgrad-rabotilnitsata-na-dyado-koleda-otnovo-otvarya-vrati-v-grada-na-17-dekemvri.html", "text": "За поредна година Работилницата на Дядо Коледа отваря врати в Благоевград. Това съобщиха от пресцентъра на  Общината . Детският кът за забавление и работа е  позициониран в Градска художествена галерия. Официалното откриване ще бъде на 17 декември (понеделник), от 11.00 часа. Инициативата ще продължи до 21 декември, всеки ден, от 09.00 до 17.00 часа.  \r\nГрадска художествена галерия  отново ще се превърне в място за творчески занимания, където децата на Благоевград ще могат да рисуват и да изработват коледни украшения и подаръци за своите семейства и приятели.  \r\nВ Работилницата на Дядо Коледа децата ще творят под ръководството педагози, които ще помагат на малките таланти и ще им показват различни техники на изработка. Освен забавлението и игрите, участниците в Работилницата ще имат възможност да научат много интересни неща, свързани с предстоящите празници - Коледа и Нова година.  \r\nПрез последните два дни от Работилницата на Дядо Коледа децата ще вземат участие в печеното на хляб и направата му. Представители от Православен информационен център на Неврокопска света митрополия ще покажат на малчуганите как се изработват рождествени хлебчета и фигурки от тесто. Малките ще чуят притчи за раждането на Христос, докато хляба се пече.  \r\nВсичко изработено ще бъде изложено по време на Детски коледен панаир, който също е част от Коледен фестивал „Следвай звездата, озари пътя!“ на Община Благоевград.  Базарът ще бъде позициониран на площад „Македония“ и ще се проведе в рамките на два дни - 22 и 23 декември.   \r\nИ тази година в  Работилницата на Дядо Коледа участие ще вземат стотици деца,  възпитаници от детски градини и училища.", "date": "2018.12.12", "title": "Благоевград: Работилницата на Дядо Коледа отново отваря врати в града на 17 декември"}
{"url": "http://www.focus-news.net/news/2018/12/12/2600875/inzh-svetoslav-glosov-api-ne-tryabva-da-se-komprometira-imeto-na-balgarskiya-stroitel.html", "text": "Не трябва да се компрометира името на българския строител. Това каза председателят на Управителния съвет на Агенция „Пътна инфраструктура“ (АПИ) инж. Светослав Глосов в предаването „Здравей, България“ по  Нова телевизия.  Попитан как си обяснява, че строителите протестират сега, Глосов отговори, че не иска да коментира протеста. „Макар че аз съм си бивш строител, продължавам да си се чувствам като строител, независимо, че в момента управлявам АПИ. Считам, че са прави, че не трябва се компрометира името на българския строител. Доколкото съм запознат този протест не е против искането на проверка на пътищата. Те не се притесняват от това нещо“, каза още той.  \r\n„Искам да кажа, че не се взима една проба само от един път, има методика, по която се взимат проби, има изисквания на минимален брой проби, има задължение да се направи организация на движението, да се обезопаси взимането на проби. Не е процес за половин или едни час\", обясни инж. Глосов. „Тези същите строители само в последната една седмица въведоха в експлоатация нови 30 километра пътища в различни краища на страната. Само след броени дни ще функционира новият участък от автомагистрала \"Струма\", който е 24 километра. Тези строители обещаха и предадоха този участък пет месеца преди договора“, съобщи Глосов.  \r\n\"Днес изтича крайният срок, който беше даден пред омбудсмана. Мантинелата край Своге е монтирана. Избрахме втория по вид клас на съоръжението. Това е вид мантинела, която се монтира по магистралите, т.е. за скорост 140 км/ч\", заяви още той.", "date": "2018.12.12", "title": "Инж. Светослав Глосов, АПИ: Не трябва да се компрометира името на българския строител"}
{"url": "http://www.focus-news.net/news/2018/12/12/2600898/sport-zashtitnik-na-livarpul-e-postapil-v-bolnitsa-sled-pobedata-nad-napoli-s-10.html", "text": "Централният защитник на Ливърпул Жоел Матип постъпи в местна болница с травма в рамото след победата над Наполи с 1:0 в последния кръг от груповия етап на Шампионската лига, съобщи  Sky Sports . \r\n27-годишният камерунски национал е получил травмата в заключителните секунди на мача, който осигури участието на Ливърпул в осминафиналите на турнира . \r\nКонтузии в двубоя получиха също Трент Александър-Арнолд и Джеймс Милнър, като и двамата бяха заменени в заключителните минути на второто полувреме", "date": "2018.12.12", "title": "Спорт: Защитник на Ливърпул е постъпил в болница след победата над Наполи с 1:0"}
{"url": "http://www.focus-news.net/news/2018/12/12/2600891/afp-napadenieto-na-koledniya-bazar-v-strasburg-vze-tri-zhertvi-osem-sa-tezhko-raneni.html", "text": "Нападението на коледния пазар в Страсбург във вторник вечерта, чийто автор е все още на свобода, остави трима мъртви, осем сериозно ранени и пет души с по-леки наранявания, според актуализиран доклад, публикуван от префектурата на Бас-Рин в сряда сутринта, цитиран от  AFP . \r\n\"Авторът на нападенията, се издирва активно от полицията\", заяви в изявление префектурата, чийто предишен доклад  от 3:00 местно време съобщаваше  за трима загинали, пет сериозно ранени и шест леко ранени. \r\nСпоред полицейски източник 420 полицаи са ангажирани в издирването на  нападателя. \r\n\"Стрелецът е все още се издирва, той е бил почти заловен снощи, но е влязъл в престрелка с  полицията , като  нито един от куршумите не го уцелил и той е избягал\", обясни кметът на Страсбург, Ролан Рис, за телевизионния канал Europe 1. \r\nСпоред кмета жертвите са предимно мъже, включително турист от тайландски произход. \"Някои от тях са били простреляни в главата\", казва Роланд Рис по телевизионния канал BFMTV. Не са пострадали деца, потвърди кмета. \r\n29-годишен стрелец, откри огън вторник малко преди 20:00 часа в три точки от историческия център на Страсбург по търговските улици по време на коледния базар в града, който привлича хиляди туристи.  Юлиян Марков", "date": "2018.12.12", "title": "AFP:  Нападението на коледния базар в Страсбург взе три жертви, осем са тежко ранени"}
{"url": "http://www.focus-news.net/news/2018/12/12/2600903/ot-sledvashtata-godina-bnr-shte-otdelya-sredstva-za-muzikalnite-si-sastavi.html", "text": "Парламентът прие на второ четене промени в Закона за радиото и телевизията, предаде репортер на  Агенция „Фокус“ . По закона БНР вече изрично ще поддържа музикалните си състави, а именно Симфоничен оркестър, Биг Бенд и Оркестър за народна музика, както и три хора - Смесен хор, Детски радиохор и Радиодеца. Националното радио ще трябва да отделя за цялостната им издръжка не повече от 10% от субсидията си от държавния бюджет и от фонд „Радио и телевизия“. Промените са внесени от председателя на Комисията по култура и депутат от ГЕРБ Вежди Рашидов по инициатива на радиото. След като парламентът одобри измененията, Вежди Рашидов прочете благодарствено писмо от ръководителя на Детския радиохор към БНР. \r\nПромените влизат в сила от 1 януари 2019 година. \r\nБиляна ИВАНОВА", "date": "2018.12.12", "title": "От следващата година БНР ще отделя средства за музикалните си състави"}
{"url": "http://www.focus-news.net/news/2018/12/12/2600901/burgas-zadarzhan-e-40-godishen-mazh-za-krazhba-na-kozmetichni-produkti-na-stoynost-okolo-4-000-lv.html", "text": "Задържан е 40-годишен мъж за кражба на козметични продукти на стойност около 4 000 лв. Това съобщиха от  ОДМВР – Бургас . Служители от Първо и Четвърто Районни управления – Бургас и ОДМВР – Бургас установили извършителя на кражбата на козметични продукти на стойност около 4 000 лв.- това е 40-годишен криминално проявен бургазлия. Кражбата е осъществена на 23 ноември от лек автомобил „Дачия Докер“, с пловдивска регистрация, ползван от 35 годишен бургазлия, паркиран на кръстовището на улиците “Дебелт” и “Сливница”. При проведените множество процесуално-следствени действия са открити и иззети  откраднатите вещи. Установени и разпитани са свидетели, а на 35 годишния бургазлия е наложена постоянна мярка “задържане под стража”. Работата по случая продължава.", "date": "2018.12.12", "title": "Бургас: Задържан е 40-годишен мъж за кражба на козметични продукти на стойност около 4 000 лв."}
{"url": "http://www.focus-news.net/news/2018/12/12/2600902/sliven-metamfetamin-e-otkrit-u-34-godishen-mazh-pri-politseyska-proverka-v-rayona-na-uchebno-zavedenie-v-kvartal-balgarka.html", "text": "Засилена патрулна дейност на територията на град Сливен по противодействие на наркоразпространението. Това съобщиха от  ОДМВР - Сливен . На 11 декември, около 20.00 часа, в близост до учебно заведение в квартал „Българка“ е извършена проверка на 34-годишния П. Н. от град Сливен. У него е намерено бяло кристалообразно вещество, което при полевия тест е реагирало на метамфетамин. П. Н. е задържан за 24 часа. По случая е образувано досъдебно производство.", "date": "2018.12.12", "title": "Сливен: Метамфетамин е открит у 34-годишен мъж при полицейска проверка в района на учебно заведение в квартал „Българка“"}
{"url": "http://www.focus-news.net/news/2018/12/12/2600900/razgrad-59-godishen-mazh-e-s-obgazyavane-parva-stepen-sled-pozhar-v-apartamenta-mu-v-oblastniya-grad.html", "text": "59-годишен мъж от Разград е откаран в МБАЛ-Разград с обгазяване първа степен. Това съобщиха от  ОДМВР-Разград . Около 23.20 часа на 11 декември в апартамента му в ж. к. „Орел“ пламва пожар, при който изгаря климатик и част от покъщнината в холово помещение. При извършения оглед в жилището на В. В. е установено, че той се е прикачил неправомерно към електропреносната мрежа и е възникнало късо съединение в ел. инсталацията на климатика. Пострадалият е настанен в Отделението по анестезиология, реанимация и интензивно лечение под наблюдение, без опасност за живота. По случая е образувано досъдебно производство по чл.234 В от НК.", "date": "2018.12.12", "title": "Разград: 59-годишен мъж е с обгазяване първа степен след пожар в апартамента му в областния град"}
{"url": "http://www.focus-news.net/news/2018/12/12/2600907/blagoevgrad-vasil-yankulski-predstavya-albuma-si-amazing-love-v-grada-na-13-dekemvri.html", "text": "Албумът „Amazing love“ на VasiEL или Васил Янкулски ще бъде представен в Благоевград. Това съобщиха от пресцентъра на  Община Благоевград . Музикалното събитие ще се проведе на 13 декември в зала „Яворов“, с начален час 19.00 часа.   \r\nПрез 2015 година VasiEl издава диск „Amazing love“, който в превод означава  „Изумителна любов”. Компилацията включва 19 музикални пиеси, на които композитор, аранжимент и продуцент- изпълнител е VasiEL. Те са  поместени в CD с книжка, по стихове на Ruth. Специално за благоевградската публика ще бъдат представени част от музикалните композиции, включени в диска.  \r\nПоводът за настоящия концерт е отпразнуването на 30 годишнината от творческата му дейност в областта на дигиталните изкуства и бъдещото, практическото положение на музикални композиции и фото-дигитални изображения в киното и театъра, и иновативно представяне на проза или поезия с танц.  \r\nVasiEL е творческия псевдоним на Васил Янкулски. Роденият в Благоевград музикант  свири от 6 годишна възраст. Владее 6 музикални инструмента, духов– валдхорна, клавишни – пиано и акордеон,струнни – мандолина и тамбура, както и ударни инструменти.  \r\nБилети се продават на касата на зала „Яворов“.", "date": "2018.12.12", "title": "Благоевград: Васил Янкулски представя албума си „Amazing love” в града на 13 декември"}
{"url": "http://www.focus-news.net/news/2018/12/12/2600908/sliven-provezhda-se-savmestna-operatsiya-na-zhandarmeriyata-i-politsiyata-v-selata-ot-obshtinata-provereni-sa-196-litsa-i-126-avtomobila.html", "text": "Провежда се съвместна операция на жандармерията и полицията в селата от община Сливен. Това съобщиха от  ОДМВР - Сливен . Четири екипа са извършили обходи и проверки в квартал „Надежда“ и селата, обслужвани от участъци „Петолъчка“ и „Запад“. На 10 и 11 декември екипите са проверили 196 лица, 126 автомобила, извършен е контрол на криминално проявени и лица, склонни към извършване на противоправни деяния. Съставени са 12 акта и 30 фиша за нарушения на ЗДвП. В хода на операцията служителите са се отзовали на 4 сигнала за междусъседски скандали в квартал „Надежда“, на участниците са съставени протоколи за предупреждение.  \r\nОперацията е с цел опазване на обществения ред и противодействие на конвенционалната престъпност в малките населени места. Разпредена е от директора на ОДМВР-Сливен старши комисар Димитър Величков, осъществява се съвместно със сили на Дирекция „Жандармерия“ и ще продължи до края на годината.", "date": "2018.12.12", "title": "Сливен: Провежда се съвместна операция на жандармерията и полицията в селата от общината, проверени са 196 лица и 126 автомобила"}
{"url": "http://www.focus-news.net/news/2018/12/12/2600911/pregled-na-osnovnite-temi-vav-velikotarnovskiya-pechat.html", "text": "„Пожар в кв. „Варуша“ остави четирима без покрив“, е заглавие от областния всекидневник  „Янтра Днес” .  Няколко къщи горяха вчера сутринта на ул. „Поборническа“ в кв. „Варуша“ във Велико Търново. В овладяването на огъня се включиха три пожарни коли и 10 огнеборци, а гасенето на пожара продължи около четири часа. „7300 лв. за талантливи деца събра Ротари клуб Г. Оряховица – Лясковец“, е друг акцент в ежедневника. 7300 лв. бяха събрани по време на Коледния благотворителен бал на Ротари клуб Горна Оряховица – Лясковец. Събраната сума ще постъпи във Фонда за стимулиране на талантливи деца от двете общини, който е учреден преди близо 15 години. „Изправят на съд брокерка на недвижими имоти”, е тема от страница три на ежедневника. „Оптимизират транспортната схема в община Павликени”, четем на страницa четири в изданието. На страница осем е публикуван материал със заглавие:  „246 коледни картички нарисуваха децата от община Лясковец “.  „Избраха най-добрите спортисти на община Велико Търново за 2018 г.“, е акцент от спортната страница на вестник „Янтра Днес“. \r\n„Надстрояват ГУМ в Г. Оряховица, за да стане мол с престижен хотел“, е заглавие от първа страница на другия областен ежедневник -  „Борба“ . Един от най-мощните бизнесмени в региона вдъхва нов живот на култовия градски универсален магазин в Горна Оряховица. Строеният преди близо половин век комплекс, намиращ се в сърцето на града, вече има нов собственик, повече по темата прочетете във вестника. „АПИ одобри надлез за 1,3 млн. лв. над търновската улица „Магистрална“, е друг акцент от ежедневника. Държавната агенция „Пътна инфраструктура“ одобри изграждането на дългоочаквания надлез над ул. „Магистрална“ във Велико Търново, която поема и националния трафик. Ведомството е изпратило писмо с положително становище до кметството, какво предстои, можете да научите от днешния брой. „Отличниците на Павликени пуснаха светлините на коледната елха“, „Община Елена спечели 15 000 евро от Европейския съюз за безжичен интернет“, „Двама учители написаха химна на ОУ „Св. Патриарх Евтимий“, са други заглавия от страниците на всекидневника. „Капитанът на „виолетовите“  стана татко на трета дъщеричка“, „Самуил Донков донесе бронз на „АП спорт“ от „Гранпри“ в Беглрад“, „Две победи за юноши младша възраст на ХК „Локомотив“, са акценти от спортната страница на изданието.", "date": "2018.12.12", "title": "Преглед на основните теми във великотърновския печат"}
{"url": "http://www.focus-news.net/news/2018/12/12/2600909/sofiya-128-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "128 души са нощували в Центъра за кризисно настаняване на бездомни хора в кв. „Захарна фабрика“. Това съобщи за  Агенция „Фокус“  директорът на Центъра за кризисно настаняване на бездомни хора в кв. „Захарна фабрика“ Йорданка Темелкова. „Имаше един човек, заради когото извикахме тази сутрин Бърза помощ по предписание на снощния лекар. Човекът е инсулинозависим и се надявам да го оставят за лечение“, каза Темелкова. \"Има една група ромски младежи, които имат питбул и насъскват кучето срещу бездомните. Имаше нахапани хора, но те са прегледани и сега са добре. Ние сме се обаждали в полицията, но те бягат“, каза още директорът на Центъра за кризисно настаняване на бездомни хора.  \r\nТеодора ПАТРОНОВА", "date": "2018.12.12", "title": "София: 128 души са нощували в Центъра за кризисно настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/12/2600899/inzh-iliyan-terziev-ksb-prezidentat-kaza-neshto-koeto-ne-e-korektno-che-nie-stroim-bezkrayno-skapo-i-bezkrayno-nekachestveno-vsashtnost-nie-stroim-nay-evtino-v-tsyala-evropa.html", "text": "Президентът каза нещо, което не е коректно – че ние строим безкрайно скъпо и безкрайно некачествено, всъщност ние строим най-евтино в цяла Европа. Това каза пред журналисти в парламента председателят на УС на Камарата на строителите в България инж. Илиян Терзиев, предаде репортер на  Агенция „Фокус“ . \r\n„Днес ще се срещнем отново с председателя на Народното събрание Цвета Караянчева, очакваме да представим отново нашите желания и да обсъдим бъдещето на бранша. Тя и депутатите трябва да ни съдействат, за да подредим бранша и да се спре с политическото говорене, защото това би довело до ситуацията, която в момента се развива – до ситуацията „Брекзит“, до намаляване на европейските фондове, а най-лесно ще стане, като бъдат отрязани от нас“, заяви инж. Терзиев.  \r\nПопитан кой има предвид, когато споменава „политическо говорене“, той отговори, че визира БСП. „Търговете, които се организират за строителството, са много сложен процес в целия им срок за изпълнение. И всички тези говорения, че се дават на определени фирми и се изпълняват от едни и същи хора и има 40% корупция, са безпочвени. Нещата са много, много трудни и по време на търга, и по време на изпълнението, и след това в гаранционните срокове“, заяви той. \r\nИнж. Терзиев обясни, че ще искат промени в Закона за обществените поръчки и в Закона за устройство на територията. „Най-важното, което е в момента, да се опираме на най-ниската цена. Защото до преди 3 години цените бяха страшно ниски и когато те се определяш цената на минал период, това да неправдива цена. Искаме да подредим бранша така, че да има правдива цена за периода, в който се изпълняват“, каза още той. \r\n„Президентът каза едно нещо, което не бих казал, че е коректно – каза, че ние строим безкрайно скъпо и безкрайно некачествено, цитирам по памет. Отговорно мога да кажа, че строим най-евтино в цяла Европа. Не сме казали, че строим най-качествено, но не строим и по-лошо“, заяви инж. Терзиев. Той обясни, че днес предстои КСБ да се срещне и с министър-председателя Бойко Борисов и с президента Румен Радев.   \r\nЦветилена СИМЕОНОВА", "date": "2018.12.12", "title": "Инж. Илиян Терзиев, КСБ: Президентът каза нещо, което не е коректно – че ние строим безкрайно скъпо и безкрайно некачествено, всъщност ние строим най-евтино в цяла Европа"}
{"url": "http://www.focus-news.net/news/2018/12/12/2600904/vzglyad-zabranyavat-mitingite-i-sabiraniyata-v-departamenta-ba-ren-sled-strelbata-v-strasburg.html", "text": "Всички демонстрации в департамент Ба Рен (Долен Рейн) в Североизточна Франция ще бъдат забранени в сряда след стрелбата в Страсбург, каза вътрешният министър Кристоф Кастане. Той уточни и броя на жертвите на стрелбата по време на коледния панаир. \r\nМинистърът съобщи ,че  председателя на Общия съвет на департамента Долен Рейн, където се намира Страсбург, ще забрани всички демонстрации, насрочени за сряда, по съображения за сигурност. Според него е необходимо правоохранителните органи да не бъдат разсейвани от охрана на подобни събития и да се съсредоточат върху издирването на стрелеца. \r\nКастане уточни, че трима души са загинали в резултат на стрелбата, а други 12 са били ранени. По-рано се съобщаваше  за смъртта на четирима души.  \r\nФренският вътрешен министър също потвърди пред медиите, че стрелбата е била открита в три точки на града \r\nФренското правителство е решило  да засили мерките за борба с тероризма в страната, по-специално, за да засили охраната на коледните базари, съобщи министърът.  Юлиян Марков", "date": "2018.12.12", "title": "„Взгляд“ : Забраняват митингите и събиранията в департамента Ба Рен след стрелбата в Страсбург"}
{"url": "http://www.focus-news.net/news/2018/12/12/2600914/targovishte-magla-s-vidimost-do-50-60-metra-ima-v-rayona-na-antonovo.html", "text": "Мъгла с видимост до 50-60 метра има от 8.00 часа в района на Антоново. Това съобщи за  Радио „Фокус“ - Шумен  дежурният в Областно пътно управление - Търговище. В останалите части на региона видимостта е добра. Слаб сняг прехвърча по високите части в областта- селата Горна Кабда и Александрово. Температурата на въздуха е между 1 и 3 градуса. Пътните настилки са мокри, нормално проходими. Котленският проход е отворен. \r\nИвелина ИВАНОВА", "date": "2018.12.12", "title": "Търговище: Мъгла с видимост до 50-60 метра има в района на Антоново"}
{"url": "http://www.focus-news.net/news/2018/12/12/2600913/kathimerini-gartsiya-osadi-reshenieto-na-albaniya-da-konfiskuva-zemi-na-etnicheski-gartsi-v-yuzhnata-chast-na-stranata.html", "text": "Гърция осъди решението на Албания да конфискува земи на етнически гърци в южната част на страната, пише електронното издание на гръцкия вестник  Kathimerini . \r\nФона на все още обтегнатите отношения между двете страни след убийството на етнически грък от полицията в Албания през октомври, гръцкото външно министерство във вторник осъди решението на албанските власти да конфискуват имущество, принадлежащо на етнически гръцки семейства в южната част на страната. \r\nРешението на Министерския съвет на Албания, което включва и продажбата на имоти, принадлежащи на етнически гърци в района на Химара, Авлон (Вльора) и Екамилия (Ксамил) с оглед развитието на туризма, подписано от премиера Еди Рама, предизвика предупреждение от Атина за амбициите на Албания за членство в Европейския съюз. \r\nВ изявление гръцкото външно министерство призова Тирана да отмени решението, като го нарече нарушение на Европейската конвенция за правата на човека, както и на предходни съдебни решения по подобни казуси. \r\n\"Тези действия не са в съответствие с обявените европейски стремежи на Албания и противоречат на съответните им задължения\", се казва в изявлението. \r\nМинистерството каза, че ще наблюдава развитието на ситуацията, като същевременно продължава усилията си за изграждане на отношения на доверие и сътрудничество с Тирана. \r\nМеждувременно организацията „Омония“, представляваща гръцкото малцинство в Албания, обеща да използва всички правни средства, с които разполага, с цел защита на правата и интересите на етническите гърци в региона.  Юлиян Марков", "date": "2018.12.12", "title": "Kathimerini: Гърция осъди решението на Албания да конфискува земи на етнически гърци в южната част на страната"}
{"url": "http://www.focus-news.net/news/2018/12/12/2600915/razgrad-slab-snyag-prevalyava-na-mesta-v-oblastta.html", "text": "Слаб сняг превалява на места в област Разград. Това съобщиха за  Радио „Фокус“ - Шумен  от Областното пътно управление. Започнал е снеговалеж в района на Кубрат, сняг прехвърча и в Разград. Пътните настилки в областта са мокри. Работят 12 снегопочистващи машини. Температурата на въздуха е около 0 градуса. Движението се извършва при зимни условия. \r\nИвелина ИВАНОВА", "date": "2018.12.12", "title": "Разград: Слаб сняг превалява на места в областта"}
{"url": "http://www.focus-news.net/news/2018/12/12/2600916/veliko-tarnovo-praznichna-liturgiya-za-denya-na-sv-spiridon-se-otsluzhva-vav-vsichki-pravoslavni-hramove-v-grada.html", "text": "Празнична литургия за деня на св. Спиридон се отслужва във всички православни храмове във Велико Търново, предаде репортер на  Радио „Фокус“ – Велико Търново . В катедралата „Рождество Богородично“ началото на службата бе оповестено с камбанен звън. Събраха се десетки миряни, които запалиха свещ за здраве и благополучие.  \r\nСпиридон Чудотворец е един от великите светии и чудотворци от 4 век. Роден е в Кипър, живял през IV век, когато Константин Велики го провъзгласява за светец. В живота си направил много добри дела за християнската вяра. Според житието му, изхранвал сиромаси и бедняци и приемал много странници в дома си. Излекувал император Констанций II от тежка болест. Свети Спиридон се почита като закрилник на занаятчиите. Имен ден днес празнуват носителите на имената: Спиридон, Спиро, Дарина, Дария  и техните производни. \r\nМария НЕДЕВА", "date": "2018.12.12", "title": "Велико Търново: Празнична литургия за деня на св. Спиридон се отслужва във всички православни храмове в града"}
{"url": "http://www.focus-news.net/news/2018/12/12/2600920/d-r-yovan-daskalov-bolnitsa-sv-sofiya-za-parvi-pat-v-balgariya-se-vavezhda-tehnologiya-za-ranna-diagnostika-na-raka-na-gardata.html", "text": "За първи път в България се въвежда технология за ранна диагностика на рака на гърдата. Това каза в интервю за сутрешният блок „Добро утро България“ на Радио  „Фокус“ , д-р Йован Даскалов, управител на медицински център ПСАГБАЛ „Света София“. Той поясни, че тази технология е разработена и патентована в Полша и открива ранни образувания, но не може да определи дали са доброкачествени или злокачествени, тази диагноза трябва да бъде извършена от специалист на следващ етап. Д-р Даскалов допълни, че методът е абсолютно безболезнен. При това контактно изследване няма и облъчване. Това е най-безвредният метод за изследване в момента. За съжаление към момента тази иновативна система не се финансира от Здравната каса и цената е 60 лв. Но се надяваме в бъдеще тя да бъде финансирана и пациентите да имат достъп до нея безплатно“, поясни той. Д-р Даскалов каза още, че около 1500 са случаите на рак на гърдата в България за период от една година. Той допълни, че най-важното нещо е профилактиката и че целта на изследването е преди да са се появили симптоми да се установи диагнозата, за да се предприемат мерки.", "date": "2018.12.12", "title": "Д-р Йован Даскалов, болница „Св. София“: За първи път в България се въвежда технология за ранна диагностика на рака на гърдата"}
{"url": "http://www.focus-news.net/news/2018/12/12/2600919/pazardzhik-avtobus-e-izgoryal-tazi-sutrin-v-kvartal-kamenitsa-vav-velingrad-v-prevoznoto-sredstvo-ne-e-imalo-hora.html", "text": "Автобус е изгорял тази сутрин в квартал „Каменица“ във Велинград, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че първоначалният сигнал е получен към 08.45 часа, за горящ автобус в квартал „Чепино“. „Пожарникарите са отишли там, но се е оказало, че сигналът не е коректен, а горящият автобус е в квартал „Каменица“. Пожарникарите са пренасочени към другия квартал. В превозното средство не е имало хора, бил е само шофьорът. Автобусът е бил на спирка, не е бил в движение. Шофьорът е предприел действия за гасене с пожарогасител, но не е успял. Пожарната е съдействала за потушаване на пожара, но превозното средство е почти напълно изгоряло“, коментира Стоянов. Той уточни, че няма пострадали хора, има засегнат лек автомобил, който е бил близо до автобуса. „Той има поражения по фаровете и стоповете. Автобусът е собственост на частна фирма“, допълни Стоянов. \r\nВаня НИКОЛОВА", "date": "2018.12.12", "title": "Пазарджик: Автобус е изгорял тази сутрин в квартал „Каменица“ във Велинград, в превозното средство не е имало хора"}
{"url": "http://www.focus-news.net/news/2018/12/12/2600922/sport-rezultati-ot-machovete-v-nba.html", "text": "Баскетбол: Резултати от мачовете в НБА, играни тази нощ: \r\nХюстън - Портланд - 111:104 \r\nСан Антонио - Финикс - 111:86 \r\nЛос Анджелис  Клипърс - Торонто - 99:123 \r\nЕто и класирането в Източна конференция – в Атлантическата дивизия води Торонто, в Централната води Милуоки, а в Югоизточната отборът на Шарлът. \r\nВ Западна конференция Олклахома Сити води в Северозападната дивизия, в Тихоокенската води Голдън Стейт и в Югозападната води Мемфис.", "date": "2018.12.12", "title": "Спорт: Резултати от мачовете в НБА"}
{"url": "http://www.focus-news.net/news/2018/12/12/2600918/varna-vidimostta-po-patishtata-v-oblastta-e-dobra.html", "text": "Времето е предимно облачно, но видимостта по пътищата във Варна и областта е добра. Това предаде репортер на  Радио „Фокус“ – Варна . Мокри са пътните настилки в града и водачите се препоръчва да шофират с повишено внимание. Движението във Варна е натоварено по основните улици и булеварди, като на много от ключовите кръстовища се образуват задръствания. Във връзка с реконструкцията на ул. „Георги Бенковски” се предвижда затваряне на участъка от бул. „Вл. Варненчик“ до ул. „Д-р Пискюлиев“. С цел облекчаване на трафика е отворено за движение трасето на ул. „Георги Бенковски“ – между бул. „Сливница“ и бул. „Вл. Варненчик“, където има временна маркировка. Три ремонта на пътната настилка има в различни участъци по пътя Варна – Златни пясъци, а движението се осъществява двупосочно в едното платно. Преминаването в участъка Кранево – Варна е ограничено за движение на моторни превозни средства над 10 тона.  Обходният маршрут е през Кичево и Оброчище. С повишено внимание да се движат и водачите по автомагистрала „Хемус“ към София. Ремонтни дейности се извършват в участъци между пътен възел „Невша“ и пътен възел „Млада гвардия“. Ограничено е слизането от автомагистралата към Невша и Белоградец като автомобилите се пренасочват през село Млада Гвардия. Продължават ремонтните дейности по пътя Варна – Добрич, а движението се осъществява двупосочно в една пътна лента в района на с. Новаково и Стожер. Частични ремонтни дейности има и по пътя между Старо Оряхово и Гроздьово, където преминаването се осъществява в една пътна лента. \r\nБояна АТАНАСОВА", "date": "2018.12.12", "title": "Варна: Видимостта по пътищата в областта е добра"}
{"url": "http://www.focus-news.net/news/2018/12/12/2600910/hristo-smolenov-ekspert-po-antiterorizam-vneseniyat-v-evropa-radikalizam-ne-mozhe-da-bade-spryan-s-dosegashnite-sredstva-na-liberalnata-demokratsiya.html", "text": "Внесеният в Европа радикализъм не може да бъде спрян с досегашните средства на либералната демокрация. Това каза за сутрешния блок „Добро утро, България“ на  Радио „Фокус“  експертът по антитероризъм Христо Смоленов по повод стрелбата на коледния базар в Страсбург. Според него не е случайно, че ЕС упорито отказва да се заеме с изграждането на единна система за превенция срещу терора.  ГМО-елитът, който не управлява, а направо властва в Европа, има осмислени и далечно командвани интереси, обясни експертът. „Има симбиоза между неолибералния глобалистки модел, който беше натрапен на Европа и света, и това, което става по линия на вноса и развъждането на тероризъм дори в утвърдени западни демокрации. Колко отстъпчива е тази неолиберална върхушка, която само създава впечатление сред европейците, че ги управлява,  реално на Европа ѝ куца лидерството. Големият проблем според мен е, че в работата на специалните служби има ясна намеса на неолибералния ГМО елит, който възпрепятства правилното разгръщане и на следствените действия, и на превантивните мерки“, коментира Христо Смоленов. Той заяви, че България успява да отблъсква подобни провокатори благодарение на мъдростта, толерантността, здравият етнически, но и антитерористичен модел, без значение от етническите и верските компоненти в обществото. Експертът изрази своя оптимизъм за липса на заплаха от подобни инциденти у нас, но призова към бдителност и осмисляне на това, което се случва в цяла Европа.", "date": "2018.12.12", "title": "Христо Смоленов, експерт по антитероризъм: Внесеният в Европа радикализъм не може да бъде спрян с досегашните средства на либералната демокрация"}
{"url": "http://www.focus-news.net/news/2018/12/12/2600923/targovishte-18-godishno-momche-e-zadarzhano-za-nanasyane-na-porezna-rana-v-garba-na-svoy-vrastnik-pri-skandal-v-zavedenie-v-popovo.html", "text": "18-годишен мъж е задържан за нанасяне на порезна рана в гърба по време на скандал в заведение в град Попово. Това съобщиха от  ОДМВР – Търговище . На 11 декември около 23.15 часа в заведение в гр. Попово е възникнал скандал, в резултат на който 18-годишното момче с инициали Р.Й. от с. Посабина, община Попово, е нанесъл порезна рана с нож за хранене в лявата част на гърба на 25-годишен мъж от гр. Варна. Пострадалият е прегледан в Центъра за спешна медицинска помощ и е освободен за домашно лечение. 18-годишното момче е задържано в РУ-Попово. Двамата участници в скандала са известни на полицията с предишни свои противоправни деяния. По случая е образувано досъдебно производство по описа на РУ-Попово(за извършени хулигански действия).", "date": "2018.12.12", "title": "Търговище: 18-годишно момче е задържано за нанасяне на порезна рана в гърба на свой връстник при скандал в заведение в Попово"}
{"url": "http://www.focus-news.net/news/2018/12/12/2600924/api-do-1600-ch-dvizhenieto-po-pat-ii-16-mezdra-sofiya-v-rayona-na-s-tompsan-shte-se-osashtestvyava-v-edna-lenta-poradi-sondazhni-raboti-v-lentata-za-sofiya.html", "text": "До 16.00 ч. движението по път II-16 Мездра - София в района на с. Томпсън (от км 57 до км 58) ще се осъществява в една лента поради сондажни работи в лентата за София. Това съобщиха от пресцентъра на  Агенция \"Пътна инфраструктура\" . Движението ще се извършва двупосочно в лентата в посока Мездра.", "date": "2018.12.12", "title": "АПИ: До 16.00 ч. движението по път II-16 Мездра - София в района на с. Томпсън ще се осъществява в една лента поради сондажни работи в лентата за София"}
{"url": "http://www.focus-news.net/news/2018/12/12/2600912/krum-zarkov-bsp-balgariya-e-strana-na-kosmonavti-i-gorda-s-it-postizheniya-a-katastrofira-prez-elementarnoto-iziskvane-na-izborniya-kodeks-za-nyakolko-prosti-mashini.html", "text": "България е страна на космонавти и горда с IT постижения, а катастрофира през елементарното изискване на Изборния кодекс за няколко прости машини. Това каза от трибуната на Народното събрание зам.-председателят на ПГ на „БСП за България“ Крум Зарков по време на дебатите за Законопроектите за изменение и допълнение на Изборния кодекс, предаде репортер на  Агенция „Фокус“ . \r\n„В мотивите на ГЕРБ на разглеждания законопроект е отбелязано, че целите са да се подобри правната рамка и да се създаде по-ефективен процес за провеждане на избори. Не за първи път се пишат и четат думи и шаблонни изречения без особено голям смисъл. Но с този проект се постигат нови низини в законотворчеството на 44-тото Народно събрание. Въобще с дневния ред тази седмица, с Изборния кодекс, с Наказателния кодекс и най-вече с предложенията по антикорупционния закон ще завършим годината с фойерверки и ще гръмнем тържествено във въздуха всички възможни стандарти на законотворчеството в процедурен, правен и политически смисъл“, заяви Зарков.  \r\nТой посочи, че за пет години постоянно действащата изборна администрация не е успяла да се справи с осигуряването на няколко хиляди машини за изборния ден. „Нашата страна, България – страна на космонавти и горда с постижения в IT сектора, катастрофира пред елементарното изискване на Изборния кодекс за няколко прости машини, оборудвани с не особено сложен софтуер. От ЦИК отсякоха „Не“ и вносителите побързаха да се съгласят с тази безапелационна присъда“, каза още зам.-председателят на ПГ на „БСП за България“.  \r\nЗарков попита по кои критерии ЦИК ще избере къде да има машини и къде - не. „Или някой не иска да има машинно гласуване именно за подобренията, които то предоставя относно честността на изборния процес, или вносителите искат просто да угодят на ЦИК и да се разтоварят от едно непосилно за тях бреме. Единственият резултат от този закон ще бъде още по-ниска степен на доверие. Неприемането на този законопроект ще бъде проява на здрав разум, от който страната ни отчаяно се нуждае“, заяви той. \r\nЦветилена СИМЕОНОВА", "date": "2018.12.12", "title": "Крум Зарков, БСП: България е страна на космонавти и горда с IT постижения, а катастрофира през елементарното изискване на Изборния кодекс за няколко прости машини"}
{"url": "http://www.focus-news.net/news/2018/12/12/2600929/vidin-150-000-kasa-tsigari-bez-banderol-sa-izzeti-pri-proverka-v-skladova-baza-v-yuzhnata-promishlena-zona-na-oblastniya-grad.html", "text": "150 000 къса цигари без бандерол са иззели снощи служители на Районно управление на МВР - Видин. Това съобщиха от  ОДМВР – Видин . Двама местни жители са задържани в ареста, по случая е образувано досъдебно производство \r\nПолицейските действия били предприети вчера, около 18.00 часа, на територията на складова база в южната промишлена зона на областния град. \r\nВ условията на неотложност криминалисти извършили претърсване в „Мицубиши Лансер“, собственост на 54-годишен видинчанин - криминално проявен и осъждан за престъпление по чл.234 от НК. В колата открили 400 кутии (8000 къса) безакцизни цигари „Royal“. В автомобила на съпругата му - „Опел Корса“, намерили 60 кутии (1200 къса) от същата марка.  \r\nПри извършен на място личен обиск на 46-годишен видинчанин били открити още 20 кутии (400 къса) цигари.  \r\nПоследвало претърсване във фирмено складово помещение с материално отговорно лице 54-годишният, там разследващите намерили и иззели още 7020 кутии (140 400 къса) цигари.  \r\nДвамата мъже са задържани с полицейска мярка за срок до 24 часа. Случаят е докладван в Районна прокуратура – Видин. \r\nРаботата на разследващите продължава, образувано е досъдебно производство за престъпление по чл.234, ал.1 от Наказателния кодекс.", "date": "2018.12.12", "title": "Видин: 150 000 къса цигари без бандерол са иззети при проверка в складова база в южната промишлена зона на областния град"}
{"url": "http://www.focus-news.net/news/2018/12/12/2600930/dots-sonya-penkova-nvim-izlozhbata-balgarskata-armiya-prikazki-za-detsa-dava-tochna-predstava-na-detsata-za-razlichnite-rodove-na-balgarskata-voyska.html", "text": "Изложбата „Българската армия. Приказки за деца“ дава точна представа на децата, за това как са изглеждали различните родове на българската войска във времето. Това каза директорът на Националния военноисторически музей доц. Соня Пенкова в интервю за  Агенция „Фокус“  по повод откриване на изложбата „Българска армия. Приказки за деца“. „Това е една особена изложба, чиято таргет група категорично е детската публика, и то най-малката“, посочи тя. По думите ѝ по време на събитието, децата ще могат да чуят разкази за историята на Българската армия на достъпен за тях език. „Те ще могат да се запознаят с нея чрез достъпни за тях артефакти, които те със сигурност ще разпознаят повече като играчки. Става дума за една колекция от фигурки от български войници от различните родове войски, снаряжения, както и на различната военна техника“, коментира още доц. Соня Пенкова, като уточни, че на тези фигури са изрисувани всички елементи на българската военна униформа. „Те са по детски причудливи и занимателни, но в същото време дават изключително добра и точна представа за това как са изглеждали различните родове на българската войска във времето. Надяваме се, че тази изложба ще провокира дечицата да търсят повече информация и да разберат повече за историята на Българската армия, освен това, което ние ще им покажем и разкажем“, допълни още директорът на военноисторическия музей. „Нашата институция винаги е залагала на адекватния прочит на военната история за деца. Не напразно темата за деца и детските образователни програми в нашия музей е една от особено важните, в които ние, запознавайки децата с българската военна история, искаме да ги научим, че не всички конфликти трябва да бъдат решавани с агресия или по военен път, отчитайки както миналото, така и настоящето“,  допълни доц. Пенкова. Тя обясни, че изложбата ще бъде отворена за посещения до края на месец февруари.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.12.12", "title": "Доц. Соня Пенкова, НВИМ: Изложбата „Българската армия. Приказки за деца“ дава точна представа на децата, за различните родове на българската войска"}
{"url": "http://www.focus-news.net/news/2018/12/12/2600917/predsedatelyat-na-parlamenta-tsveta-karayancheva-ksb-vnasya-podpiska-i-otvoreno-pismo-s-nastoyavane-da-ne-bade-izpolzvan-branshat-za-politicheski-tseli.html", "text": "Камарата на строителите в България внася в НС подписка и отворено писмо. Това каза на брифинг председателят на парламента Цвета Караянчева след среща с Камарата на строителите в България, предаде репортер на  Агенция „Фокус“ . „Те настояват за спиране на използването на бранша за политически цели при установяване на необосновани и неподкрепени с доказателства публични твърдения за корупция и злоупотреби в строителството. Настояват и за защита правата и осигуряване на спокойствие и сигурност“, заяви тя. „Подписката ще бъде внесена всеки момент и ще бъде раздадена на всички ПГ, заедно с отвореното писмо“, обясни Цвета Караянчева. \r\nБиляна ИВАНОВА", "date": "2018.12.12", "title": "Председателят на парламента Цвета Караянчева: КСБ внася подписка и отворено писмо с настояване да не бъде използван браншът за политически цели"}
{"url": "http://www.focus-news.net/news/2018/12/12/2600931/mvr-23-dushi-sa-raneni-pri-katastrofi-v-stranata-prez-izminaloto-denonoshtie.html", "text": "23 души са ранени при 20 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежък и 38 леки пътни инцидента, при които има един пострадал. От началото на годината са станали 6400 пътнотранспортни произшествия, при които са загинали 581 души, а 8105 са ранени.", "date": "2018.12.12", "title": "МВР: 23 души са ранени при катастрофи в страната през изминалото денонощие"}
{"url": "http://www.focus-news.net/news/2018/12/12/2600925/predsedatelyat-na-parlamenta-tsveta-karayancheva-s-ksb-shte-napravim-rabotna-grupa-s-eksperti-a-ne-s-hora-koito-si-pravyat-evtin-politicheski-piar.html", "text": "С Камарата говорихме да направим работна група, с представители от всички ПГ, специалисти по темата, а не с хора, които си правят евтин политически пиар. Това каза на брифинг председателят на парламента Цвета Караянчева след среща с Камарата на строителите в България, предаде репортер на  Агенция „Фокус“ . „В работата група да бъдат специалисти по темата, които да обсъдят предложенията заедно с Камарата и да направим законодателни промени“, посочи тя и допълни, че по нейно предложение в работната група ще влязат и представители на регионалното министерство. „Ще направим така че да облекчим работата на българските строители, за да могат и те спокойно да продължават да утвърждават българския строител като един от най-добрите в Европа и в света“, заяви Цвета Караянчева. \r\nБиляна ИВАНОВА", "date": "2018.12.12", "title": "Председателят на парламента Цвета Караянчева: С КСБ ще направим работна група с експерти, а не с хора, които си правят евтин политически пиар"}
{"url": "http://www.focus-news.net/news/2018/12/12/2600933/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-dekemvri.html", "text": "„Софийска вода” временно ще прекъсне водоснабдяването в някои части на столицата на 13 декември 2018 г. (четвъртък), съобщиха от пресцентъра на  дружеството . \r\nВъв връзка с реконструкция на уличен водопровод на бул. „Копенхаген“, ж. к. „Дружба“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:  \r\n- ж. к. „Дружба“ 2; \r\n- зоната между бул. „Копенхаген“, ул. „Хайделберг“ и бул. „Цветан Лазаров“.  \r\nВъзможно е временно повишаване мътността на водата на  12 декември 2018 г за ж. к. „Дружба“ 1, кв. „Димитър Миленков“ , с. Бусманци и кв. „Абдовица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ханс Кристиян Андерсен“, пред бл. 228 и до бл. 255. \r\nВъв връзка с изграждане на сградно водопроводно отклонение на ул. „Осогово“, ж. к. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Осогово“, от ул. „Цар Симеон“ до ул. „Св. Св. Кирил и Методий“; \r\n- ул. „Св. Св. Кирил и Методий“, от ул. „Шар планина“ до ул. „Осогово“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“, ъгъла с ул. „Осогово“. \r\nНВъв връзка с реконструкция на уличен водопровод на ул. „Вела Чорбова“, кв. „Орландовци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- ул. „Кестен“, от ул. „Магда Петканова“ до ул. „Вела Чорбова“; \r\n- ул. „Вела Чорбова“, от ул. „Арда“ до река Владайска; \r\n- ул. „Училищна“, от ул. „Николай Райнов“ до ул. „Рояк“; \r\n- ул. „Богдан Моцев“, ул. „Солниците“, ул. „Сулина“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Вела Чорбова“, ъгъла с ул. „Богдан Моцев“. \r\nВъв връзка с реконструкция на уличен водопровод на бул. „Илиенци“ жк. „Военна рампа“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на бул. „Илиянци“, от ул. „Локомотив“ до ул. „Първа Българска армия“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Илиянци“ 36-38. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.12.12", "title": "„Софийска вода” временно ще прекъсне водоснабдяването в някои части на столицата на 13 декември"}
{"url": "http://www.focus-news.net/news/2018/12/12/2600934/emil-radev-gerbenp-priemaneto-na-balgariya-i-rumaniya-v-shengen-ne-tryabva-da-se-izpolzva-za-vatreshnopoliticheski-tseli.html", "text": "Приемането на България и Румъния в Шенген не трябва да се използва за вътрешнополитически цели. Това каза за сутрешния блок „Добро утро, България“ на  Радио „Фокус“  евродепутатът от ГЕРБ/ЕНП Емил Радев за приемането на България и Румъния в Шенген с всички граници. Той припомни, че това е поредната резолюция на ЕП, която призовава Съвета на ЕС двете страни да бъдат приети в Шенгенското пространство. България винаги е имала подкрепата на ЕП за приемането й, уточни Емил Радев. Усилията на страната ни за опазване на външната европейска граница са успешни за разлика от други държави-членки на Шенген, обясни той, като уточни, че това е една от причините, заради които България трябва да стане пълноправен член. „В момента по чисто вътрешнополитически причини ни държат извън Шенген, което е абсолютно неправомерно. Дано разумът надделее, защото страната ни не може да бъде вечно заложници на вътрешнополитически интереси в една или друга държава. Спомням си, когато България и Румъния не бяха приети в Шенген. Ветото наложи Холандия, където в устава на една малка националистическа партия, крепяща правителството, беше написано да не се приемат двете държави в Шенгенското пространство. Не може заради вътрешнополитическите борби и интереси в дадена държава, ние да бъдем държани като заложници вече 7 години, въпреки че имаме всички технически предпоставки и морално трябва да бъдем приети, защото спряхме огромен мигрантски натиск към Европа. Тези хора нямаше да останат в България или в Румъния, те щяха да отидат пак във Франция, Германия, Холандия и т.н.“, обясни Емил Радев. Според него България ще бъде приета в Шенген частично по въздух и по вода като компромис. Той изрази надежда това да се случи през първата половина на следващата година. Приемането на страната ни по суша в Шенгенското пространство може да бъде забавено заради страхове от мигрантски наплив, обясни той, като припомни случая от 2016 година, когато над 900 хил. мигранти бяха пропуснати през гръцките граници без да бъдат проверени.", "date": "2018.12.12", "title": "Емил Радев, ГЕРБ/ЕНП: Приемането на България и Румъния в Шенген не трябва да се използва за вътрешнополитически цели"}
{"url": "http://www.focus-news.net/news/2018/12/12/2600921/predsedatelyat-na-parlamenta-tsveta-karayancheva-osazhdam-vseki-opit-za-diskreditatsiya-na-balgarskite-stroiteli-i-na-rabotata-im-v-stranata-i-v-chuzhbina.html", "text": "Осъждам всеки опит за дискредитация на българските строители и на тяхната работа в страната и в чужбина. Това каза на брифинг председателят на парламента Цвета Караянчева след среща с Камарата на строителите в България, предаде репортер на  Агенция „Фокус“ . „Подкрепям Българските строители. Това е един от най-важните сектори в българската икономика“, обяви тя. „Убедена съм, че българският строителен бранш е единен и силен, и има висок професионализъм. Не се съмнявам в качеството на тяхната работа“, коментира Цвета Караянчева. „В бранша работят над 200 хил. души. Всеки от тях има семейство. Ако сметнем, ще се окаже, че над 600 хил. човека се изхранват от строителния бранш“, посочи председателят на НС. „Искам да уверя строителите, че ще съдействам за по-тесен диалог между народните представители и Камарата. Да могат да се променят законите и там, където те чувстват, че има проблем, да им съдействаме“, каза още Цвета Караянчева.  \r\nБиляна ИВАНОВА", "date": "2018.12.12", "title": "Председателят на парламента Цвета Караянчева: Осъждам всеки опит за дискредитация на българските строители и на работата им в страната и в чужбина"}
{"url": "http://www.focus-news.net/news/2018/12/12/2600926/danail-kirilov-gerb-imame-ambitsiyata-elektronnoto-distantsionno-glasuvane-da-stane-fakt-no-kogato-imame-tehnologichna-sigurnost-i-obezpechenost-na-protsesa.html", "text": "Имаме амбицията електронното дистанционно гласуване да стане факт, но когато имаме технологична сигурност и обезпеченост на процеса.Това каза народният представител от ГЕРБ Данаил Кирилов от парламентарната трибуна по време на дебатите за Законопроектите за изменение и допълнение на Изборния кодекс, предаде репортер на  Агенция „Фокус“ . \r\n„В гласуванията досега машинното и електронно гласуване в режим на местни избори е било прилагано само в частта за избори на общински съветници. В ЦИК имаше консенсус по въпроса, че са необходими корекции и изменения в законодателството с оглед отпадане на абсолютността на машинното гласуване във всички избирателни секции. Подчертавам, че това не означава да предлагаме заличаване или отказ от този тип гласуване. Стратегическите данни, заложени в анализа на ЦИК, посочват, че първоначално е имало нарастващ интерес в този способ на гласуване, но впоследствие той е нормализиран. Обсъждали сме многократно до каква степен машинното гласуване опростява изборния процес, тъй като резултатът от гласуването не се възприема и отчита автоматично и директно, а се отразява в протоколите на избирателните секции чрез контролното преброяване на разписките от електронното гласуване – т.е. това означава, че имаме двойно осъществяване на броенето по този способ“, заяви Кирилов и посочи, че недостатъците освен грешки, са и случаи, в които паметта не е била предадена на флашка от съответната машина в секционни избирателни комисии. \r\n„Потвърждавам и нашата сериозна амбиция този способ да стане факт, когато имаме технологичната и сигурност и обезпеченост на процеса на електронното дистанционно гласуване. Зачитаме волята на българския избирател, която беше отразена в референдума по този въпрос. Но не можем да не си дадем сметка и да не анализираме промените в доверието към този способ. Във Франция той се приложи експериментално и беше отказан и не се осъществява понастоящем“, каза още той. \r\nВъв връзка с проблема „15-15“ Кирилов посочи, че примерно е предложен един от вариантите, по които може да се реши този проблем. „Бих предложил да остане цифровата номерация, но като тя се стартира за преференциалното гласуване от различно число“, заяви той. \r\nЦветилена СИМЕОНОВА", "date": "2018.12.12", "title": "Данаил Кирилов, ГЕРБ: Имаме амбицията електронното дистанционно гласуване да стане факт, но когато имаме технологична сигурност и обезпеченост на процеса"}
{"url": "http://www.focus-news.net/news/2018/12/12/2600928/parlamentarnata-grupa-na-dps-shte-podkrepi-dvete-predlozheniya-na-zakonoproekti-za-izborniya-kodeks.html", "text": "Парламентарната група на ДПС ще подкрепи двете предложения на законопроекти за Изборния кодекс. Това съобщи народният представител от ПГ на ДПС Хамид Хамид от парламентарната трибуна по време на дебатите за Законопроектите за изменение и допълнение на Изборния кодекс, предаде репортер на  Агенция „Фокус“ . \r\n„Смятаме, че те са една правилна, но недостатъчна крачка към връщане на доверието на гражданите в изборната ни система. Недостатъчна е, защото нашето становище е да се върви само към машинното гласуване, трябва да извадим хартиените бюлетини от изборния процес. Трябва да махнем хартията и химикалката от изборния  процес и ще видим ползите от машинното гласуване още от първите избори, на което то ще бъде приложено. Недостатъчна е крачката, защото предвиждаме то да започне с поне 1000 секции, а нашето желание е да бъде масово още на следващите избори“, заяви Хамид.  \r\nТой посочи, че това ще възстанови в голяма степен доверието на българските граждани към изборната система. „Смятаме, че има няколко по-добри варианта за решаване на проблема „15-15“ и ще ги предложим между първо и второ четене. Смятаме, че премахването на номерата от бюлетината не е удачен вариант и създава съмнение за въвеждане на образователен ценз, за което чухме и в медиите през последните дни. Нашето становище  е, че преференцията не успя да се утвърди за ролята, за която беше въведена“, заяви Хамид. \r\nЦветилена СИМЕОНОВА", "date": "2018.12.12", "title": "Парламентарната група на ДПС ще подкрепи двете предложения на законопроекти за Изборния кодекс"}
{"url": "http://www.focus-news.net/news/2018/12/12/2600935/pss-30-planinski-spasiteli-vtori-den-provezhdat-aktsiya-po-izdirvaneto-na-izcheznal-mazh-na-biloto-mezhdu-hizha-dobrila-i-hizha-ambaritsa-v-stara-planina.html", "text": "30 планински спасители втори ден провеждат акция по издирването на изчезнал мъж на билото между хижа „Добрила“ и хижа „Амбарица“ в Стара планина. Това съобщиха за  Агенция „Фокус“  от  Планинска спасителна служба  (ПСС) към Български червен кръст (БЧК). 30 човека работят на терен - от отрядите на ПСС в Троян, Ловеч, Сопот, Карлово, София и Банско. В момента се подготвят нови групи – отряд Пловдив и втора група от отряд София са в готовност да тръгнат. В планината видимостта е до 40 метра по билото на Стара планина, Централен Балкан, вятърът е на пориви и навява снежна покривка, която допълнително затруднява движението. Както винаги при акция за издирване информацията е минимална. Има един разговор с човека от късно вечерта на 10 декември.  \r\nОт ПСС помолиха медиите да не ги търсят за допълнителна информация, тъй като и те не разполагат с почти никаква. Всяка важна и актуална информация по случая ще бъде качена на сайта на ПСС.  \r\nТеодора ПАТРОНОВА", "date": "2018.12.12", "title": "ПСС: 30 планински спасители втори ден провеждат акция по издирването на изчезнал мъж на билото между хижа „Добрила“ и хижа „Амбарица“ в Стара планина"}
{"url": "http://www.focus-news.net/news/2018/12/12/2600927/inzh-iliyan-terziev-ksb-iskame-izpolzvaneto-ni-za-evtini-politicheski-trikove-da-spre.html", "text": "Внасяме подписката в подкрепа на брашна. Искаме да спре политическото говорене, да спре използването ни за евтини политически трикове. Това каза на брифинг председателят на УС на Камарата на строителите в България инж. Илиян Терзиев след среща с председателя на парламента Цвета Караянчева, предаде репортер на  Агенция „Фокус“ . „С тези трикове някой по някакъв начин иска да си направи лесен пиар“, коментира той. „Искаме да подредим бранша, да имаме последователност на задачите, които ни предстоят“, посочи инж. Терзиев. „Апелираме да спрем да даваме лоши послания към Европа. С това много лесно ще намалеят финансовите средства към нас, когато вече дойде време за усвояване на средства, няма да има с кого да работим“, обяви председателят на УС на КСБ. „Искам да помоля да не се говори без факти за бизнеса ни“, каза още той. \r\nБиляна ИВАНОВА", "date": "2018.12.12", "title": "Инж. Илиян Терзиев, КСБ: Искаме използването ни за евтини политически трикове да спре"}
{"url": "http://www.focus-news.net/news/2018/12/12/2600937/volen-siderov-ataka-ako-obedineni-patrioti-ne-byahme-vav-vlastta-balgariya-shteshe-da-podpishe-pakta-za-migratsiyata-na-oon-i-istanbulskata-konventsiya.html", "text": "Ако „Обединени патриоти“ не бяхме във властта, България щеше да подпише пакта за миграцията на ООН и Истанбулската конвенция. Това каза лидерът на „Атака“ Волен Сидеров по време на среща власт-медии на тема „Антиевропейският пакт за миграция на ООН, предаде репортер на  Агенция „Фокус“ .  \r\n„Ако подпишем този пакт, това означава, че признаваме миграцията като способ за развитие и просперитет – т.е. тези нелегални мигранти, които нарушават българския закон, са носители на развитие и просперитет. Казва се много ясно и че пактът промотира джендър перспектива. Преброили сме, че в Истанбулската конвекция понятието „джендър“ се споменава само 25 пъти, а в пакта – 31 пъти. Тоест, пактът налага джендър философията. Казва се още, че ние трябва да легализираме нелегално влизащите емигранти. Казва се още и че трябва да инвестираме в развитието на техните умения – не знам какво точно означава това. Явно трябва да се инвестира от държавния бюджет в уменията им да изнасилват момичета в центъра на големите градове“, заяви Сидеров. \r\nТой посочи, че всичко това са само част от акцентите на пакт, който по думите му е непознат на българската общественост. „Връщам се на него, защото ако не беше участието на патриотите във властта – на много охулваните патриоти като скандални коалиционни партньори, този пакт щеше да бъде подкрепен от България, както и Истанбулската конвекция. Ако Реформаторският блок беше коалиционен партньор на ГЕРБ например, пактът на ООН и Истанбулската конвенция щяха  да бъдат подкрепени от държавата ни. Ето я ползата от патриотите във властта. Основни държави в Европа – например Австрия, отказаха да се присъединят. САЩ също отказаха. Но у нас имаше колебания и ако не беше нашето присъствие на Коалиционна съвет при премиера Борисов преди няколко седмици, щяхме до подкрепим пакта“, заяви Сидеров. \r\nЛидерът на „Атака“ обясни, че ако някой намери нещо, което ще е от полза за България в този пакт, лично ще го почерпи. „Защото такива твърдения са манипулация. Нашето външно министерство не си върши добре работата, то трябваше да ни запознае добре с това какво някой някъде е измислил и предлага на държавите по света. Това не беше свършено и чак когато вдигнем шум по някоя тема, чак тогава се взима решение. Убеден съм ,че ако не беше този Коалиционен съвет, той щеше да бъде подкрепен от българското правителство, защото виждаме, че Екатерина Захариева е склонна да го направи“, каза още Сидеров.  \r\nЦветилена СИМЕОНОВА", "date": "2018.12.12", "title": "Волен Сидеров, „Атака“: Ако „Обединени патриоти“ не бяхме във властта, България щеше да подпише пакта за миграцията на ООН и Истанбулската конвенция"}
{"url": "http://www.focus-news.net/news/2018/12/12/2600938/po-pokana-na-abv-mladezhi-predstaviteli-na-mladezhki-organizatsii-na-edinna-rusiya-i-na-mladezhkiya-parlament-na-ruskata-federatsiya-uchastvaha-v-chestvaniyata-na-141-g-ot-osvobozhdenieto-na-pleven.html", "text": "По покана на АБВ-Младежи представители на  младежките организации на Единна Русия – „Млада гвардия“ и „Двуглав орел” и членове на Младежкия парламент на Руската федерация взеха участие в  честванията по случай 141 г. от Освобождението на Плевен. Това съобщиха от пресцентъра на  ПП АБВ . \r\nПо време на визитата си у нас руската делегация посети изложба, посветена на 140 г. от Освобождението на България и участва в конференция на тема: „Българо-руските отношения - вчера, днес и утре”.  \r\nДвете мероприятия се проведоха в Панорама „Плевенска епопея 1877 г.” със съдействието на директора на музея г-жа Емилия Зорнишка. Мястото на провеждане – „Мъртвата долина“, е знаково и играе ключова роля в Освобождението на България. \r\nПредседателят на АБВ Румен Петков откри младежката конференция и отправи приветствие към  участниците в нея. От руска страна присъстваха Елисавета Игоревна, член на Младежкия парламент на Русия и посланик на добра воля, Динар Бариев, член на Координационния съвет на МГЕР и председател на „Млада гвардия“ за Татарстан и Николай Владиславович, ръководител на младежката организация „Двуглав орел” в Москва. Съвместно с представители на АБВ-Младежи те обсъдиха темите за съхранението на паметта, културното взаимодействие и перспективите за развитие на отношения между България и Русия. Участниците се обединиха около необходимостта младите хора да имат по-активна роля в политиката, включително и на международно ниво, тъй като именно те са носители на промяна, а в момента в сферата на международните отношения повече от всякога са необходими мирна, разумна политика и диалог.  \r\nПо време на дискусията възникна идеята за организиране на Черноморски младежки форум. Официални гости на събитието бяха и представителите на Россътрудничество за България – Наталия Киктенко, Коста Пеев и Мария Боровика, които заявиха готовност за подкрепа на бъдещите съвместни младежки международни мероприятия.", "date": "2018.12.12", "title": "По покана на АБВ-Младежи представители на младежки организации на Единна Русия  и на Младежкия парламент на Руската федерация участваха в честванията на 141 г. от освобождението на Плевен"}
{"url": "http://www.focus-news.net/news/2018/12/12/2600939/vitseprezidentat-iliyana-yotova-razgovarya-s-vitseprezidentite-margarita-popova-22-yanuari-2012-22-yanuari-2017-g-i-angel-marin-22-yanuari-2002-22-yanuari-2012-g.html", "text": "В навечерието на коледните и новогодишните празници вицепрезидентът Илияна Йотова разговаря на „Дондуков“ 2 с вицепрезидентите Маргарита Попова (22 януари 2012 – 22 януари 2017 г.) и Ангел Марин (22 януари 2002 – 22 януари 2012 г.). Това съобщиха от  прессекретариата на държавния глава . Поставено бе началото на традиция за регулярни срещи.", "date": "2018.12.12", "title": "Вицепрезидентът Илияна Йотова разговаря с вицепрезидентите Маргарита Попова (22 януари 2012 – 22 януари 2017 г.) и Ангел Марин (22 януари 2002 – 22 януари 2012 г.)"}
{"url": "http://www.focus-news.net/news/2018/12/12/2600940/dots-sonya-penkova-nvim-balgarskata-armiya-prikazki-za-detsa-e-parvoto-sabitie-na-koeto-detsa-shte-predstavyat-izlozhbata-i-shte-razkazhat-kakvo-gi-vpechatlyava.html", "text": "\"Българската армия. Приказки за деца“ е първото събитие, на което деца ще представят изложбата и ще разкажат какво ги впечатлява. Това каза директорът на Националния военноисторически музей доц. Соня Пенкова в интервю за  Агенция „Фокус“  по повод откриване на изложбата „Българска армия. Приказки за деца“. По време на откриването, деца ще представят изложбата и ще разговарят за това какво виждат и какво ги впечатлява. Надяваме се това да ги провокира и те да търсят повече истории за Българската армия. „Приказките за деца“ са малки разкази, в които те ще се запознаят с факти от раждането на историята на Българската армия“, коментира тя. „Смятам, че подобен тип събитие се организира за първи път и не само от нашата институция, но и въобще за музейните институции за страната. Очакваме тази изложба да има отзвук, защото един от главните ни приоритети е работа с най-малката публика. Освен стандартните образователни програми, които има музеят, ние работим изключително много с децата. Ние имаме отворен и Детски музей, в който те научават за изобретенията направени в армията, научават много факти за героичното минало на Българската армия и имат възможността да преживеят голяма част от живота на войските“, посочи доц. Пенкова, като каза, че според нея тази изложба е стъпка към българските деца. Директорът Соня Пенкова обясни, че през изминалите години военноисторическият музей е организирал различни инициативи преди Коледните и Новогодишните празници. „Миналата година имахме ден на майката, свързан с християнското семейство и топлината на идващата Коледа. Тази година решихме да заложим на друг способ, но да останем верни на това до покажем изложба“, каза тя, като изтъкна че събитието е изключително нетрадиционно и ориентирано към най-малката аудитория.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.12.12", "title": "Доц. Соня Пенкова, НВИМ: „Българската армия. Приказки за деца“ е първото събитие, на което деца ще представят изложбата и ще разкажат какво ги впечатлява"}
{"url": "http://www.focus-news.net/news/2018/12/12/2600932/el-pais-ispaniya-zaplashi-da-izprati-chasti-na-natsionalnata-politsiya-za-da-garantira-sigurnostta-v-kataluniya.html", "text": "Испания заплаши да изпрати части на Националната полиция, за да гарантира сигурността в Каталуния, пише англоезичното издание на испанския вестник  El Pais . \r\nИспанската изпълнителна власт, ръководена от ПСОЕ Педро Санчес, изпрати три писма до каталонски власти, като изрази недоволството си  от \"неглижирането  на задълженията\" от страна на регионалната полиция и предупреди, че ако регионалното правителство не гарантира обществената безопасност, Министерството на вътрешните работи ще изпраща служители от Националната полиция. \r\nИспанското правителство прие по-строг тон срещу каталунските сепаратисти след уикенд, в който активисти за независимост блокираха основен път и повреждане пунктове за събиране на тол такси, докато регионалните полицейски сили не предприеха никакви действия. \r\nПредупреждението предхожда заседание на кабинета, което се очаква да се състои на 21 декември в Барселона, вместо в Мадрид, като част от правителственото решение да се вземат тези седмични събирания в други испански градове. Санчес иска да избегнат сцени на хаос в този ден, когато активисти за независимост се очаква да организират нови обществени протести след прекъсването на магистрала AP-7 в продължение на 15 часа в събота и премахване на бариерите за такси в неделя.  Юлиян Марков", "date": "2018.12.12", "title": "El Pais: Испания заплаши да изпрати части на Националната полиция, за да гарантира сигурността в Каталуния"}
{"url": "http://www.focus-news.net/news/2018/12/12/2600941/shumen-83-godishna-zhena-ot-novi-pazar-e-stanala-zhertva-na-telefonna-izmama-s-blizo-2000-leva.html", "text": "83-годишна жена от Нови пазар била измамена по телефона по класическа схема – да помогне за залавяне на телефонни измамници. Това съобщиха от  ОДМВР - Шумен . На 11 декември по обяд на стационарния й телефон позвънил непознат. Излъгал, че е полицай и че се провежда операция за задържане на група,  която мами хора по телефона. Успял да я убеди да събере повече пари. Поставила  1967 лева в найлонова торба и ги хвърлила през прозореца. Малко по-късно установила, че е измамена и подала сигнал в полицията. За престъпление по чл. 209 ал. 1 от НК е образувано досъдебно производство.", "date": "2018.12.12", "title": "Шумен: 83-годишна жена от Нови пазар е станала жертва на телефонна измама с близо 2000 лева"}
{"url": "http://www.focus-news.net/news/2018/12/12/2600942/ministar-petya-avramova-1349-mlrd-lv-shte-badat-otpusnati-za-izgrazhdaneto-na-1342-km-ot-magistrala-hemus.html", "text": "1 349 856 000 лв. ще бъдат отпуснати за изграждане на магистрала „Хемус“. Това обяви министърът на регионалното развитие и благоустройството Петя Аврамова, която представи по време на седмичното правителствено заседание проектът на постановление за допълнителни разходи по бюджета на МРРБ за 2018г. за изграждане на автомагистрала „Хемус“, предаде репортер на  Агенция „Фокус“ . „С проекта е предвидено да се отпуснат допълнителни средства в размер на 1 349 856 000 по бюджета на министерството на МРРБ за 2018 година, респективно на Агенция „Пътна инфраструктура“. Те се осигуряват за сметка на предвидените средства от централния бюджет чрез преструктуриране на разходи и трансфери и ще се използват за изграждане на 134,2 км от автомагистрала „Хемус“ между Боаза и път I-5 Русе-Велико Търново“, обясни министър Аврамова. По думите ѝ средствата ще бъдат използвани за изграждане на участък, който е от изключително важен държавен и обществен интерес за развитието на пътната инфраструктура в Северна България. „С построяването на отсечката на автомагистрала „Хемус“ ще се повиши както безопасността на движението, така и ще се постигне максимална скорост“, допълни тя. Министър Аврамова припомни, че общата дължина на АМ „Хемус“ от София до Варна е 420 км, от които са изградени 170. По думите ѝ в момента се строят 26 км от автомагистралата - отсечката Ябланица-Боаза – 9,3 км и Буховци – Белокопитово – 16,32 км. „Цялостното изграждане на автомагистрала „Хемус“ е основен приоритет в работата на правителството. Благодаря от името на МРРБ на премиера и на Министерството на финансите в лицето на финансовия министър. За нас е изключително важно осигуряването на тези средства за изграждането на магистралата за Северна България“, каза още министър Аврамова.  \r\nВесела АЛЕКСАНДРОВА", "date": "2018.12.12", "title": "Министър Петя Аврамова: 1,349 млрд. лв. ще бъдат отпуснати за изграждането на 134,2 км от магистрала „Хемус“"}
{"url": "http://www.focus-news.net/news/2018/12/12/2600936/reuters-startirana-e-protsedura-za-vot-na-nedoverie-na-tereza-mey-kato-lider-na-konservativnata-partiya.html", "text": "Процесът на гласуване на вот на недоверие на  лидера на Консервативната партия и британският премиер Тереза Май е стартирана, предава  Reuters . \r\nСпоред агенцията необходимия брой писма е достигнат. Гласуването ще се състои в сряда в Камарата на общините на британския парламент. \r\n\"В съответствие с правилата, гласуването ще се проведе на 12 декември между 18:00 и 20:00 часа местно време (20:00 – 22:00 българско време)\", гласи информацията, като резултатите ще бъдат обявени възможно най-бързи. \r\nПри гласуване на доверие в министър-председателя на Великобритания ще трябва да вземат участие 315 консервативни депутати. За да запази поста си, Мей ще се нуждае от обикновено мнозинство - най-малко 158, след което ще бъде защитена от повтарянето на тази процедура в продължение на поне една година. В случай на поражение на ръководителя на партията ще трябва да се избере нов лидер, което ще отнеме три месеца.  Юлиян Марков", "date": "2018.12.12", "title": "Reuters: Стартирана е процедура за вот на недоверие на Тереза Мей като лидер на Консервативната партия"}
{"url": "http://www.focus-news.net/news/2018/12/12/2600944/blagoevgrad-kontsertat-na-vasil-yankulski-v-grada-nasrochen-za-13-dekemvri-se-otmenya.html", "text": "Концертът на Васил Янкулски в Благоевград, насрочен за 13 декември, от 19.00 часа, се отменя. Това съобщиха от пресцентъра на  Община Благоевград .", "date": "2018.12.12", "title": "Благоевград: Концертът на Васил Янкулски в града, насрочен за 13 декември, се отменя"}
{"url": "http://www.focus-news.net/news/2018/12/12/2600946/api-vremenno-dvizhenieto-po-pat-i-6-kazanlak-stara-zagora-do-razklona-za-s-tulovo-e-ogranicheno-v-dvete-posoki-poradi-ptp.html", "text": "Временно движението по път I-6 Казанлък – Стара Загора до разклона за с. Тулово е ограничено в двете посоки поради ПТП. Това съобщиха от пресцентъра на  Агенция \"Пътна инфраструктура\"  (АПИ). Обходен маршрут: по път I-5 през с. Тулово и обратно.", "date": "2018.12.12", "title": "АПИ: Временно движението по път I-6 Казанлък – Стара Загора до разклона за с. Тулово е ограничено в двете посоки поради ПТП"}
{"url": "http://www.focus-news.net/news/2018/12/12/2600947/pregled-na-osnovnite-temi-v-evropeyskiya-pechat-agentsiya-fokus.html", "text": "Атентатът в Страсбург и напрежението в испанската провинция Каталуния са сред основните теми в европейския печат \r\n*** Няма разлика между събитията от декември 2018 на известния Коледен базар в Страсбург, при които загинаха трима души, и случилото се на базара по Коледа в Берлин през декември 2016-та, започва текстът, публикуван в електронната страница на френския  Le Monde .   \r\nШок, съпричастност и подкрепа, тази нова атака шокира европейските лидери, а темата за тероризма надделя в европейския дискурс, обобщава в днешния си брой вестникът и след като описва събитията от късната вечер на 11.12., вторник, дава думата на видни личности от европейското публично пространство. Тереза Мей , премиер, Великобритания: \"шокирана съм и съм покрусена от ужасната атака\". Щефан Зайберт , говорител на правителството, Германия: \"шокиран съм от ужасната информация, която идва от Страсбург.\" Жан-Клод Юнкер , председател на Европейската комисия: „Комисията е с Франция\".  Матео Салвини , заместник министър-председател, Италия, бивш евродепутат: „уверен  съм в пълната ангажираност в борбата с терористите. Тероризмът трябва да бъде премахнат от Европа и от света, с всички необходими законни средства.“. Евродепутатите се обявиха срещу  \"тормоза\" от подобни заплахи \r\nСградата на Европейския парламент е на три километра от мястото на изстрелите в Страсбург. Тя е затворена от вторник вечерта и в сряда. В момента евродепутатите имат редовно пленарно заседание, което е приключило в полунощ. Ето мненията на някои от тях, публикувани в днешния Le Monde: Антонио Таджани , председател на Европейския парламент: \"Този парламент не си позволява да го заплашват с криминални деяния или терористични атаки. Ние продължаваме да работим и срещу терора реагираме със силата на свободата и демокрацията.\".  Чарлз Таннок , евродепутат, Великобритания: \"Аз съм в безопасност, но моите мисли са с жертвите на тази жестокост, на които изказвам своите съболезнования. Да живее Франция! \" \r\nСтрелбата във вторник вечерта идва в момент, когато Франция живее под силен риск от терористични заплахи. В безпрецедентната вълна от джихадистки нападения от 2015 година насам са загинали 246 мирни граждани,  заключава Le Monde. \r\n***  Председателят на Европейската комисия Жан-Клон Юнкер е сред първите политици от ЕС, които направиха официално изявление за нападението в Страсбург, отбелязва германският вестник  Die Frankfurter Allgemeine Zeitung . \r\nЮнкер поднесе съболезнования чрез съобщение в социалната мрежа \"Туитър\": \"Моите мисли са с жертвите на стрелбата в Страсбург, която категорично осъждам. Страсбург е символичен град за мира и европейска демокрация. Ценности, които винаги ще защитаваме. ЕК застава зад Франция\", написа люксембургският политик. \r\nОт редакцията подчертават, че през 2000 г. е била предотвратена атака на алжирска групировка срещу популярния коледен базар в Страсбург, който е и един от най-старите. \r\n*** Испания заплаши да изпрати части на Националната полиция, за да гарантира сигурността в Каталуния, пише англоезичното издание на испанския вестник  El Pais . \r\nИспанската изпълнителна власт, ръководена от ПСОЕ Педро Санчес, изпрати три писма до каталонски власти, като изрази недоволството си  от \"неглижирането  на задълженията\" от страна на регионалната полиция и предупреди, че ако регионалното правителство не гарантира обществената безопасност, Министерството на вътрешните работи ще изпраща служители от Националната полиция. \r\nИспанското правителство прие по-строг тон срещу каталунските сепаратисти след уикенд, в който активисти за независимост блокираха основен път и повреждане пунктове за събиране на тол такси, докато регионалните полицейски сили не предприеха никакви действия. \r\nПредупреждението предхожда заседание на кабинета, което се очаква да се състои на 21 декември в Барселона, вместо в Мадрид, като част от правителственото решение да се вземат тези седмични събирания в други испански градове. Санчес иска да избегнат сцени на хаос в този ден, когато активисти за независимост се очаква да организират нови обществени протести след прекъсването на магистрала AP-7 в продължение на 15 часа в събота и премахване на бариерите за такси в неделя.", "date": "2018.12.12", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/12/12/2600945/kardzhali-35-godishen-mazh-e-zadarzhan-za-shofirane-v-netrezvo-sastoyanie-na-otkradnat-avtomobil.html", "text": "35-годишен мъж е задържан за шофиране в нетрезво състояние на откраднат автомобил. Това съобщиха от ОДМВР – Кърджали. Сигналът, че от индустриалната зона на областния град е отнет лек автомобил „Рено“ с кърджалийска регистрация, е подаден в 12.50 часа. Колата, собственост на 67-годишен мъж, била паркирана с оставени на таблото ключове и отворени врати. Незабавно са били организирани издирвателни действия, при които полицаите установили, че автомобилът се движи в посока към Момчилград. Служители на полицейското управление в града в хода на специализирана операция спрели издирваната кола в село Садовица около 15.30 часа и извършили проверка на 35-годишния водач. Тестът за алкохол отчел 2,74 промила. Издаден е талон за медицинско изследване и е взета кръвна проба за анализ. Мъжът е задържан за срок до 24 часа в РУ-Момчилград. Образувани са две бързи производства – за противозаконно отнемане на МПС и за управление след употреба на алкохол. Работата продължават разследващи полицаи.", "date": "2018.12.12", "title": "Кърджали: 35-годишен мъж е задържан за шофиране в нетрезво състояние на откраднат автомобил"}
{"url": "http://www.focus-news.net/news/2018/12/12/2600950/blagoevgrad-blagotvoritelna-izlozhba-nadslov-blagoslovena-da-e-rakata-koyato-daryava-beshe-otkrita-v-viii-su-arseniy-kostentsev-v-grada.html", "text": "Традиционната изложба-базар под надслов „Благословена да е ръката, която дарява“ беше открита в VIII СУ „Арсений Костенцев“ в Благоевград. Това съобщиха от пресцентъра на  Общината  . Инициативата е посветена на Рождество Христово и се провежда за 15-ти път. Събраните средства са предназначени за подпомагане на деца в неравностойно положение от училището. Коледната ще остане отворена  до 19 декември 2018 г. Кметът на Благоевград д-р Атанас Камбитов изпрати поздравителен адрес до организаторите.  \r\nГостите на тържеството останаха впечатлени от богатото разнообразие от коледни предмети, изработени от учениците под ръководството на учителите по изобразително изкуство Димитрина Гошева и Мариела Тренчева. \r\nЗа коледната атмосфера на тържеството допринесе и концерта от коледни песни на училищния хор  ръководен от г-жа Вергиния Георгиева, учител по музика.", "date": "2018.12.12", "title": "Благоевград: Благотворителна изложба надслов „Благословена да е ръката, която дарява“ беше открита в VIII СУ „Арсений Костенцев“ в града"}
{"url": "http://www.focus-news.net/news/2018/12/12/2600948/bsp-nastoyava-da-se-svika-zasedanie-na-komisiyata-po-energetika-zaradi-tsenite-na-elektroenergiyata.html", "text": "Членовете на Комисията по енергетика от ПГ на „БСП за България” се обърнаха към председателя й Делян Добрев с молба да бъде насрочено заседание на 20 декември 2018 г., четвъртък. Това съобщиха от пресцентъра на  БСП . Народните представители настояват на заседанието на комисията да бъдат поканени за изслушване министъра на енергетиката Теменужка Петкова, председателя на КЕВР Иван Ивавов, както и представители на работодателските организации за състоянието на свободния пазар на електроенергия и ефекта му върху цените.", "date": "2018.12.12", "title": "БСП настоява да се свика заседание на Комисията по енергетика заради цените на електроенергията"}
{"url": "http://www.focus-news.net/news/2018/12/12/2600949/stara-zagora-mazh-i-zhena-sa-tezhko-postradali-pri-katastrofa-na-patya-kazanlak-stara-zagora-leko-raneni-sa-drugi-dvama-choveka.html", "text": "Мъж и жена са тежко пострадали след пътнотранспортен инцидент на пътя Казанлък – Стара Загора до разклона за с. Тулово. Това съобщиха за  Агенция \"Фокус\"  от  ОДМВР – Стара Загора . Тежко пострадалите пътуват към болница в Стара Загора и има още двама по-леко пострадали. Предстои проверка за уточняване на причината за инцидента.  \r\nПрипомняме, че движението по път I-6 Казанлък – Стара Загора до разклона за с. Тулово е ограничено в двете посоки. Обходен маршрут: по път I-5 през с. Тулово и обратно.  \r\nТеодора ПАТРОНОВА", "date": "2018.12.12", "title": "Стара Загора: Мъж и жена са тежко пострадали при катастрофа на пътя Казанлък – Стара Загора, леко ранени са други двама човека"}
{"url": "http://www.focus-news.net/news/2018/12/12/2600951/kardzhali-dve-momcheta-na-7-i-10-godini-sa-zaloveni-sled-krazhba-na-igrachki-chorapi-i-parfyum-v-momchilgrad.html", "text": "Две малолетни момчета на 7 и 10 години са заловени след кражба от търговски обект играчки, чорапи и парфюм на стойност 40 лв. в Момчилград. Това съобщиха от  ОДМВР – Кърджали . Работата по случая продължава група „Криминална полиция“ и инспектор от Детска педагогическа стая.", "date": "2018.12.12", "title": "Кърджали: Две момчета на 7 и 10 години са заловени след кражба на играчки, чорапи и парфюм в Момчилград"}
{"url": "http://www.focus-news.net/news/2018/12/12/2600956/burgas-tseremoniyata-po-nagrazhdavane-na-10-te-nay-izyaveni-sportisti-proslavili-grada-shte-se-provede-v-pluven-kompleks-park-arena-ozk-na-20-dekemvri.html", "text": "Церемонията по награждаване на 10-те най-изявени спортисти, прославили Бургас, тази година обещава да е наистина впечатляваща. Най-добрите ще бъдат отличени от 19.00 часа на 20 декември в плувен комплекс \"Парк Арена ОЗК\". За целта ще бъде построена 12-метрова сцена върху водната площ на басейна, изградена от над 240 понтонни куба - нещо, което се случва за първи път в града. \r\nЗа втора поредна година Община Бургас ще връчи призове и в други три допълнителни категории - \"Млад талант\", \"Спортист с увреждания\" и \"Отбор на годината\". Класирането ще се извърши по регламент, в който първенците се избират чрез анкети от спортните журналисти. Желанието на организаторите е да подарят един истински празник на заслужилите спортисти в края на календарната 2018 г., на прага на новата 2019 г. \r\nВнушителното усещане да ходиш по вода по време на церемонията за награждаването на най-добрите в спорта, ще бъде допълнено от впечатляваща въздушна акробатика на артистите от Fireter. Представленията им съчетават театър, кокили, музика, огън, танци с незабравимо въздействие върху публиката. \r\nВ програмата тази година ще се включат още международно признатите призьори от Танцова школа \"Дюн\", а \"черешката на тортата\" ще бъдат любимите Тото и Лъчо от рап дуото \"Скандау\". \r\nВходът е свободен.", "date": "2018.12.12", "title": "Бургас: Церемонията по награждаване на 10-те най-изявени спортисти, прославили града, ще се проведе в плувен комплекс \"Парк Арена ОЗК\" на 20 декември"}
{"url": "http://www.focus-news.net/news/2018/12/12/2600953/sport-nov-natsionalen-rekord-na-antani-ivanov-v-kitay.html", "text": "Плуване: Антъни Иванов постави нов национален рекорд на 100 метра бътерфлай с време 51:81 секунди и се класира на 25-та позиция в дисциплината на световното първенство по плуване в малък басейн в китайския град Ханчжоу. \r\nБългаринът не успя да намери място на полуфиналите, но свали 4 стотни от собственото си постижение от 51.85 секунди, поставено преди година на държавния шампионат в София. \r\nНай-бърз в сериите на 100 бътерфлай бе новата звезда на американското плуване Кейлъб Дресел с 49.23 секунди, а втори остана световният рекордьор в дисциплината Чад Ле Кло от Южна Африка с 49.34.", "date": "2018.12.12", "title": "Спорт: Нов национален рекорд на Антъни Иванов в Китай"}
{"url": "http://www.focus-news.net/news/2018/12/12/2600952/premierat-boyko-borisov-severna-balgariya-vinagi-e-bila-prioritet-na-pravitelstvoto-iskame-da-napravim-izgrazhdaneto-na-avtomagistrala-hemus-neobratimo.html", "text": "Приоритет на правителството винаги е било отношението към Северна България. Това каза премиерът Бойко Борисов по време на седмичното правителствено заседание във връзка с отпуснатите средства за изграждане на магистрала „Хемус“, предаде репортер на  Агенция „Фокус“ . На заседанието присъстваха и кметовете на Варна, Търговище, Велико Търново, Севлиево, Ловеч и Плевен. „Знаете, че преди години „Хемус“ не знам поради какви причини, но по времето на друго управление, беше извадена от възможността да бъде финансирана от европейски програми. А ние искаме да направим процесът необратим“, посочи премиерът. „Затова с нашето решение заделяме парите, за да можете като си отидете, да кажете на хората това, което сме поели като ангажимент - не само на юг –„ Струма“, „Марица“, „Тракия“, а и „Хемус“ да е необратим проект и после да няма някой, който да каже, че няма пари“, обърна се Борисов към присъстващите кметове. „Така че си изпълняваме днес ангажимента. Парите сме ги събрали повече от битката с корупцията и контрабандата. Това е ясно и затова изцяло са бюджетни пари“, допълни премиерът.  \r\nКметът на Велико Търново Даниел Панов благодари от името на 122 общини и 13 области, че магистрала „Хемус“ чертае бъдещето на Северна България. „Всички знаем как се развива Южна България. Благодарение на правителството на премиера Бойко Борисов за магистралата вече няма да уточняваме трасета и срокове, а реално ще има изпълнение. Благодаря ви, че действително не само обещавате, но и изпълнявате“, каза още Панов.  \r\nВесела АЛЕКСАНДРОВА", "date": "2018.12.12", "title": "Премиерът Бойко Борисов: Северна България винаги е била приоритет на правителството – искаме да направим изграждането на автомагистрала „Хемус“ необратимо"}
{"url": "http://www.focus-news.net/news/2018/12/12/2600957/spetsializiranata-prokuratura-predyavi-pretsizirano-obvinenie-na-rumen-ovcharov-i-povdigna-obvineniya-na-naznachen-ot-nego-bivsh-izpalnitelen-direktor-na-mini-bobov-dol-i-bivsh-zamestnik-ministar.html", "text": "Специализираната прокуратура предяви прецизирано обвинение на Румен Овчаров и повдигна обвинения на назначен от него бивш изпълнителен директор на „Мини Бобов дол“ ЕАД и бивш заместник министър. Това съобщиха от пресцентъра на  Апелативната специализирана прокуратура . \r\nНа 30 март 2018 г. Софийска градска прокуратура внесе в Специализирания наказателен съд обвинителен акт срещу Румен Овчаров – бивш министър на икономиката и енергетиката за умишлена безстопанственост -за това, че  въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева и за длъжностно престъпление.   \r\nС определение на Специализирания наказателен съд, потвърдено с определение на Апелативния специализиран наказателен съд от 17 май 2018 г. , делото срещу Румен Овчаров бе върнато на Специализираната прокуратура за отстраняване на допуснати процесуални нарушения. \r\nСлед връщането на делото, Специализираната прокуратура извърши множество процесуално следствени действия, при които се събраха доказателства за това, че в резултат на неупражнения от Овчаров контрол, за „Мини Бобов дол“ ЕАД са последвали щети в размер на повече от 24 млн. лева, т.е. почти три пъти повече. \r\nДоказателствата, събрани от Специализираната прокуратура, след връщането на делото от съда, обосноваха ангажиране на наказателната отговорност и на бивш заместник министър на икономиката и енергетиката и бивш изпълнителен директор на „Мини Бобов дол“ ЕАД. \r\nНа 10 декември 2018 г. Специализираната прокуратура предяви прецизирано обвинение на Румен Овчаров по повод сключването и изпълнението на Договор от 9 юни 2006 г. за отдаване под наем на активи на „Мини Бобов дол“ ЕАД на „Ораново“ ЕООД, в което са включени установените щети в размер на повече от 24 млн. лв.  \r\nКъм наказателна отговорност са привлечени и бившият заместник – министър на икономиката и енергетиката Анна Янева, с ресор Дирекция “Корпоративно управление и преструктуриране“ към Министерство на икономиката и енергетиката /обвинена на 11.12.2018 г./, както и бившият изпълнителен директор на „Мини Бобов дол“ ЕАД – Пламен Стефанов /обвинен на 10.12.2018 г./, назначен за член на Съвета на директорите със заповед на министър Овчаров, в качеството му на принципал на „Мини Бобов дол“ ЕАД /упражняващ правата на държавата, като едноличен собственик на капитала, съобразно отрасловата си компетентност/. \r\nИ на тримата е повдигнато обвинение за умишлена безстопанственост, осъществена при условията на продължавано престъпление в периода от 25 май 2006 г. – 18 март 2009 г. от която са последвали значителни щети в особено големи размери за предприятието „Мини Бобов дол“ ЕАД, в размер на повече от 24 млн. лева, като деянието представлява особено тежък случай. \r\nЧрез сключения договор за наем на „Ораново“ ЕООД са прехвърлени изключителните права на добив, транспортиране и продажба на въглища от участък „Бабино“ и участък „Бобов дол“ от находище „Бобовдолски въглищен басейн“, предоставени с решения на Министерския съвет на „Мини Бобов дол“ ЕАД, в нарушение на изискванията на чл. 23, ал. 1 от Закона за подземните богатства и на чл. 23, т. 1, т. 2 и т. 3 и чл. 24 ал.1 т.1 от Закона за концесиите (без да е проведена открита процедура при условията на публичност и прозрачност, свободна и лоялна конкуренция и равнопоставеност на всички кандидати и участници и без да е установено притежава ли „Ораново“ ЕООД, необходимите за извършване на добив на подземни богатства (въглища) технически, управленски и финансови възможности) и е последвало откриване на производство по несъстоятелност на „Мини Бобов дол“ ЕАД.", "date": "2018.12.12", "title": "Специализираната прокуратура предяви прецизирано обвинение на Румен Овчаров и повдигна обвинения на назначен от него бивш изпълнителен директор на „Мини Бобов дол“ и бивш заместник-министър"}
{"url": "http://www.focus-news.net/news/2018/12/12/2600962/stara-zagora-praznik-na-pelina-gotvyat-v-selo-zmeyovo.html", "text": "За дванадесети пореден път в село Змейово ще се проведе Празник на пелина. Той се организира от местното читалище със съдействието на Община Стара Загора. Това съобщиха от пресцентъра на  Общината . \r\nСело Змейово е разположено в полите на Сърнена Средна гора с надморска височина 420 м в подножието на връх Бетер. Благоприятните географски дадености, създадените традиции през годините и опитът на местните хора определят основния им поминък – развитие на лозарството и правенето на прочутия змейовски наложен пелин, разказват местните. \r\nПрез 2007 г. по идея на читалището стартира празника на пелина. Той е посветен на почти 100 годишна  традиция, която се предава в поколенията от 1919 г.  \r\nМайсторлъкът, който се влага за направата на хубав пелин, се предава от поколение на поколение. Местното население ревниво пази някои от тайните му, като желанието на старите майстори е да се спазват правилата свързани с направата на пелина така, че да се съхрани в автентичния си вид.  \r\nНяма друг празник в село Змейово така очакван от всички, като празника на пелина. Стартът на тазгодишния празник ще бъде даден на 22 декември, в 10.30 часа. На площада пред читалището местни производители ще предложат на любителите на еликсира бял и червен пелин, направен с любов по тайна рецепта. Няма да липсват и скари с кюфтета и пържоли, за да замезват мераклиите да опитат от класното питие.  \r\nВсички гости ще бъдат посрещнати с хляб и сол и подканяни да опитат от прочутия змейовски пелин.  Ще има и изложба на подходящи ястия или предмети свързани с напитката. \r\nИ тази година специално жури ще определи кой е най-големият майстор в правенето на пелин. Най-добрите ще получат награди. \r\nПоздрав към участниците в празника ще отправят  Фолклорна група „Зора” при НЧ „ Зора – 1902”, с. Голямо Дряново, община Казанлък, Ансамбъл за автентичен фолклор при НЧ „ Развитие – 1878”, с. Дълбоки, община Стара Загора,\tФолклорна група „Петкана Захариева при НЧ „ Кольо Ганчев – 1940” Стара Загора, Танцов състав „Купонджии” и  Фолклорни групи при НЧ „ Гео Милев“ Раднево, Ансамбъл „Нашенци” от Стара Загора, Смесена вокална група „Българско веселие” при НЧ „ Пробуда” Раднево, Фолклорна Формация „Аеда” Нова Загора и певческа група за възрожденски песни „Събранка” при НЧ „ Светлина – 1932” с. Събрано, община Нова Загора. \r\nЗа доброто настроение на всички гости и участници ще се погрижи оркестър „Липите” от Стара Загора и дует Кожухарови.", "date": "2018.12.12", "title": "Стара Загора: Празник на пелина готвят в село Змейово"}
{"url": "http://www.focus-news.net/news/2018/12/12/2600955/prezidentat-rumen-radev-shte-se-sreshtne-s-predstaviteli-na-kamarata-na-stroitelite.html", "text": "Президентът Румен Радев ще приеме днес от 12.45 часа на \"Дондуков\" 2 представители на Камарата на строителите по повод организираните от нея протести. Това съобщиха от  прессекретариата на държавния глава .", "date": "2018.12.12", "title": "Президентът Румен Радев ще се срещне с представители на Камарата на строителите"}
{"url": "http://www.focus-news.net/news/2018/12/12/2600943/yulian-angelov-obedineni-patrioti-krayno-vreme-e-balgarite-da-glasuvat-za-kandidati-a-ne-za-nomera.html", "text": "За нас е важно номерата на партиите да отпаднат. Крайно време е българските граждани да не гласуват за номера, а за определени кандидати. Това каза секретарят на ПГ на „Обединени патриоти“ Юлиан Ангелов в дебатите по промените на първо четене в Изборния кодекс, предаде репортер на  Агенция „Фокус“ . „Със законопроекта ни целим да избегнем феномена „15-15“, който се случва на всички партии. На нас патриотите не ни се е случвало, но има други, които са ощетени“, обясни той. „Да спрем това да се гласува за номера. Хората трябва да бъдат интелигентни, когато отидат да направят избора си“, коментира Юлиан Ангелов. „ЦИК е създаден при доминацията на БСП и ДПС. ЦИК е доминиран от тези партии. Ние се съобразяваме с тяхното мнение. Ако БСП не са съгласни с мнението на ЦИК, които може би са най-компетентния орган за изборния процес, да си снемат доверието от хората там“, посочи той. „Корнелия Нинова може да излезе и да каже от днес нататък нямаме представители в ЦИК, защото не сме съгласни с тяхното мнение. Това е начинът“, заяви Ангелов. \r\nБиляна ИВАНОВА", "date": "2018.12.12", "title": "Юлиан Ангелов, „Обединени патриоти“: Крайно време е българите да гласуват за кандидати, а не за номера"}
{"url": "http://www.focus-news.net/news/2018/12/12/2600958/francetvinfofrantsiya-nad-670-sluzhiteli-na-spetsialnite-chasti-i-na-sluzhbite-za-sigurnost-i-2-helikoptera-izdirvat-napadatelya-ot-strasburg.html", "text": "Над 670 служители на специалните части и на службите за сигурност и 2 хеликоптера продължават издирването на нападателя от Страсбург, предава френската национална радиомрежа  \"Francetvinfo\" .  \r\nФренското радио се позовава на среднощната пресконференция на министъра на вътрешните работи Кристоф Кастанер и на данни, получени от местната полиция, според които издирваният 29-годишният Шериф Шекат е имал \"сложен хибриден профил\" и е бил добре известен на службите за сигурност след ефективни присъди във Франция и Германия. \r\nРадиото твърди, че Шекат, който е роден в столицата на Елзас, е попаднал в полезрението на френската Генерална дирекция за вътрешна сигурност (DGSI) заради склонността му към насилие и радикализацията му на верска основа, които е проявил по време на престоя му в затвора. \r\n\"Francetvinfo\" съобщава подробности и за опита за арест на Шекат, който е бил направен вчера рано сутринта в по обвинение за опит за убийство и грабеж. Домът му в квартал Неудорф е бил посетен от жандармеристи и от служители на сигурността, но издирваният не е бил открит. Задържани са били трима души, а при обиска са били иззети две ръчни гранати. \r\nРадиото отбелязва, че след атентата на коледния пазар в централната част на Страсбург, нападателят на два пъти е влязъл в престрелка със силите на реда (в 20,20 ч. и в 21,00 ч. - местно време), след което е избягал с таксиметров автомобил, като е оставил шофьора невредим. \r\nПо сведения на таксиметровия шофьор атентаторът е бил ранен.  Люба Алексиева", "date": "2018.12.12", "title": "\"Francetvinfo\"(Франция): Над 670 служители на специалните части и на службите за сигурност и 2 хеликоптера издирват нападателя от Страсбург"}
{"url": "http://www.focus-news.net/news/2018/12/12/2600965/varna-hilyadi-zhiteli-na-grada-shte-badat-bez-vodopodavane-za-tsyalo-denonoshtie.html", "text": "Хиляди домакинства и обществени сгради във Варна ще бъдат без водоподаване до утре сутринта поради реконструкция на бул.“Васил Левски“ и изграждане на връзки на магистрален водопровод от фирмата-изпълнител на обекта. Това съобщиха за  Радио „Фокус“ – Варна  от дружеството „Водоснабдяване и канализация“. До 8 часа утре сутринта вода няма да има в района,  заключен между булевардите „Христо Ботев“, „Мария Луиза“, „Осми приморски полк“, „Цар Освободител“, „Приморски“ и ул.“Девня“. С нарушено водоподаване ще са част от Морската градина, районът около фабрика „Христо Ботев“, кварталите „Аспарухово“, „Галата“, село „Звездица“, Островната зона под Аспарухов мост и местностите „Лазур“, „Зеленика“ и „Боровец“. Водоноски са осигурени на Гаровия площад, Фестивалния комплекс, ул.“Барутен погреб“ до детската градина, квартал“Аспарухово“ – в двора на Онкоболницата, до „Бункера“ (Обръщачът на автобусите), кръстовището на улиците „Места“ и „Найчо Цанов“. Поради реконструкция на бул.“Осми Приморски полк“ на 13 декември от 9 до около 21 ч. ще бъде преустановено водоподаването в част от кварталите „Левски“ и „Чайка“, местностите „Салтанат“, „Св. Никола“ и „Бриз“. \r\nДиана СТОЕВА", "date": "2018.12.12", "title": "Варна: Хиляди жители на града ще бъдат без водоподаване за цяло денонощие"}
{"url": "http://www.focus-news.net/news/2018/12/12/2600961/hristo-smolenov-ekspert-po-antiterorizam-teroristichniyat-akt-v-strasburg-e-izblik-na-agresiya-sreshtu-tsyalostniya-hristiyanski-model-na-tsivilizatsiyata-v-evropa.html", "text": "Терористичният акт в Страсбург е изблик на агресия срещу цялостния християнски модел на цивилизацията в Европа. Това каза за сутрешния блок „Добро утро, България“ на  Радио „Фокус“  експертът по антитероризъм Христо Смоленов по повод стрелбата на коледния базар в Страсбург. Той обясни, че и този път не трябва да говорим за религиозен тероризъм, защото в същността си тероризмът представлява пораждане и разпространение на масов страх с финансово-икономически или политически дестабилизиращи цели. Това обаче бива прикрито зад религиозни, психологически и личностни мотиви, уточни Смоленов. „Профилът на извършителите е един и същ – млад 29-годишен представител на хора, дошли отдалеч, роден обаче в Страсбург, както беше и в Манчестър – там атентаторът беше второ поколение британски гражданин. Това са хора, представители на друга цивилизационна форма, която не уважава човешкия живот по начина, по който го прави християнската цивилизация. Така стана и на коледния базар в Берлин – извършителят избяга от Германия през Хамбург със съдействието на бивш функционер на Зелената партия, който е бил не какъв да е, а министър на правосъдието в правителството на Хамбург. Става дума за преплитане на интереси, които европейският гражданин няма ресурс да проследи, проконтролира и да поиска промяна в тези порочни практики. Това е истината“, коментира експертът по антитероризъм. Масовият внос на индивиди, травмирани от действащ и до днес тероризъм, всъщност „минира“ европейската цивилизация, добави Христо Смоленов. Според експерта трябва да бъде поет ангажимент за предпазване на българите, без значение от етническа и религиозна принадлежност, от внесения радикализъм. Това изисква борба в европейски контекст за наистина действаща система за превенция на последващ внос или развъждане на радикализъм в цяла Европа, обясни Смоленов.", "date": "2018.12.12", "title": "Христо Смоленов, експерт по антитероризъм: Терористичният акт в Страсбург е изблик на агресия срещу цялостния християнски модел на цивилизацията в Европа"}
{"url": "http://www.focus-news.net/news/2018/12/12/2600963/dzhumhuriet-turskoto-razuznavane-redovno-provezhda-kursove-po-antishpionazh-za-sluzhiteli-v-strategicheski-obekti.html", "text": "Националната разузнавателна организация (МИТ) на Турция редовно провежда курсове по антишпионаж за служители в стратегическите обекти в страната, пише вестник „Джумхуриет”. От 2009 година през тези курсове са преминали 18 хиляди и 268 служители на различни ключове позиции в 390 стратегически структури. На обучаваните се дават брифинги на тема „Противодействие на разузнаването” и „Стратегическо сътрудничество \". Целта на МИТ е да разясни „професионално” геополитическото положение на Турция,    както и предприеманите стъпки от чуждите разузнавателни централи през последните години в тяхната професионални сфера и в областта по-специално на турската военна промишленост. В проекта на МИТ са ангажирани както служители в стратегическите държавни органи и институции, така и заемащите „критични” позиции в частни фирми, развиващи дейност в съответните стратегически области, посочва още „Джумхуриет”.  Георги Димов", "date": "2018.12.12", "title": "„Джумхуриет”: Турското разузнаване редовно провежда курсове по антишпионаж за служители в стратегически обекти"}
{"url": "http://www.focus-news.net/news/2018/12/12/2600964/ivaylo-ivanov-e-predlozhen-za-glaven-sekretar-na-mvr.html", "text": "Директорът на СДВР ст. комисар Ивайло Иванов е предложен за главен секретар на МВР. Това обяви министърът на вътрешните работи Младен Маринов на брифинг в Министерски съвет, предаде репортер на  Агенция „Фокус“ . Младен Маринов уточни, че кандидатурата на Иванов е предложена за одобрение от Министерски съвет и предстои да бъде направено предложение към президента за издаване на указ за назначаването му.  Очаквайте подробности. \r\nВесела АЛЕКСАНДРОВА", "date": "2018.12.12", "title": "Ивайло Иванов е предложен за главен секретар на МВР"}
{"url": "http://www.focus-news.net/news/2018/12/12/2600960/cnn-finansoviyat-direktor-na-huawei-e-osvobodena-pod-garantsii.html", "text": "Главният финансов директор на китайския технологичен гигант Huawei Мън Ванжоу бе освободена под гаранция в Канада, съобщава   CNN . \r\nС това започва продължителна юридическа борба срещу екстрадицията ѝ в Съединените щати. \r\nНо случаят с Мън, която бе арестувана във Ванкувър по-рано този месец, придоби нови измерения, след като американският президент Доналд Тръмп предложи да се намеси в делото, ако това ще помогне за сключването на търговска сделка с Китай. \r\nАрестът на Мън повиши напрежението между Съединените щати и Китай, на фона на опитите за преговори  за прекратяване на зараждащата се търговска война. \r\n\"Ако смятам, че ще е полезно за това, което със сигурност ще бъде най-голямата търговска сделка, която някога е била постигана - което е много важно нещо - това, което е добро за националната сигурност - със сигурност ще се намеся, ако сметнем, че е необходимо\", казва Тръмп малко след като Мън беше освободена под  гаранция от съдия във Ванкувър.  Юлиян Марков", "date": "2018.12.12", "title": "CNN: Финансовият директор на Huawei е освободена под гаранции"}
{"url": "http://www.focus-news.net/news/2018/12/12/2600967/varna-zhena-e-poluchila-frakturi-sled-ryazko-poteglyane-na-gradski-avtobus-v-grada.html", "text": "Пътничка пострада при рязко потегляне на градски автобус във Варна. Това съобщиха за  Радио „Фокус” – Варна  от „Пътна полиция”. Жената е получила фрактури на тялото, но е без опасност за живота. Разследването ще определи дали тя е загубила равновесие при рязкото потегляне на градския автобус или не се е държала здраво при тръгване от автобусната спирка.  \r\nОсем произшествия за обслужени от екипите на „Пътна полиция“ през последното денонощие. Към момента във Варна и областта няма регистрирани произшествия, които да затрудняват движението. От полицията апелират водачите да шофират с повишено внимание и съобразена скорост. \r\nБояна АТАНАСОВА", "date": "2018.12.12", "title": "Варна: Жена е получила фрактури след рязко потегляне на градски автобус в града"}
{"url": "http://www.focus-news.net/news/2018/12/12/2600969/orkestar-simfonieta-sofiya-iznese-praznichen-kontsert-muzikalna-koledna-magiya-v-zala-balgariya.html", "text": "Оркестър „Симфониета „София“ при Общински културен институт „Надежда“ за поредна година организира празничен концерт „Музикална Коледна магия“. Събитието се проведе в зала „България“ на 11 декември 2018 г., от 19:00 ч. Това съобщиха от  Общински културен институт „Надежда“ . Под диригентството на Свилен Симеонов в музикалната програма солисти бяха видният цигулар Ангел Станков, виолончелистът Анатоли Кръстев, със специалното участие на Влатко Везенкович – обой и Джорджи Аладжозовски – фагот от Република Сърбия. В програмата бяха включени произведения от виенските класици, а именно Увертюра „Zaide“ от В. А. Моцарт, „Sinfonia concertante“ за цигулка, виолончело, обой, фагот и оркестър от Йозеф Хайдн и Симфония № 2 от Лудвиг ван Бетовен. \r\nСъбитието бе организирано от Общински културен институт „Надежда“, с подкрепата на Столична община.", "date": "2018.12.12", "title": "Оркестър „Симфониета „София“ изнесе празничен концерт „Музикална Коледна магия“ в зала „България“"}
{"url": "http://www.focus-news.net/news/2018/12/12/2600968/pregled-na-osnovnite-temi-v-balkanskiya-pechat-agentsiya-fokus.html", "text": "Процесите срещу бившите военни командири в Косово, напрежението между Албания и Гърция и убийството на Джамал Хашоги са сред основните теми на балканския печат. \r\n*** Съдът в Хага призова четирима военни командири от Армията за освобождение на Косово (АОК), пише албанския вестник  Gazeta Express , базиран в Косово.  \r\nСред призованите от Специализираната прокуратура в Хага са бивши командири от района на Дреница Сами Луштаку и района на Лапи Рустем Мустафа и Назиф Мехмет, както и бившия шеф на военния съд на АОК Сокол Добруна, който в интервю за телевизия Т7 заяви, че е поканен да даде показания на 12 декември в специализираната прокуратура в Прищина. Не е известно дали бившите командири на АОК са били призовани от Прокуратурата като заподозрени или като свидетели. Очаква се други членове на бившата АОК да пътуват в Хага през януари, когато ще бъдат разпитани, потвърди защитата им. Адвокатът на Лущаку и Мустафа Арианит Кочи потвърди, че клиентите му ще пътуват доброволно до Хага. \r\n*** Националната разузнавателна организация (МИТ) на Турция редовно провежда курсове по антишпионаж за служители в стратегическите обекти в страната, пише вестник „Джумхуриет”. От 2009 година през тези курсове са преминали 18 хиляди и 268 служители на различни ключове позиции в 390 стратегически структури. На обучаваните се дават брифинги на тема „Противодействие на разузнаването” и „Стратегическо сътрудничество \". Целта на МИТ е да разясни „професионално” геополитическото положение на Турция,    както и предприеманите стъпки от чуждите разузнавателни централи през последните години в тяхната професионални сфера и в областта по-специално на турската военна промишленост. В проекта на МИТ са ангажирани както служители в стратегическите държавни органи и институции, така и заемащите „критични” позиции в частни фирми, развиващи дейност в съответните стратегически области, посочва още „Джумхуриет”. \r\n*** Гърция осъди решението на Албания да конфискува земи на етнически гърци в южната част на страната, пише електронното издание на гръцкия вестник  Kathimerini . \r\nФона на все още обтегнатите отношения между двете страни след убийството на етнически грък от полицията в Албания през октомври, гръцкото външно министерство във вторник осъди решението на албанските власти да конфискуват имущество, принадлежащо на етнически гръцки семейства в южната част на страната. \r\nРешението на Министерския съвет на Албания, което включва и продажбата на имоти, принадлежащи на етнически гърци в района на Химара, Авлон (Вльора) и Екамилия (Ксамил) с оглед развитието на туризма, подписано от премиера Еди Рама, предизвика предупреждение от Атина за амбициите на Албания за членство в Европейския съюз. \r\nВ изявление гръцкото външно министерство призова Тирана да отмени решението, като го нарече нарушение на Европейската конвенция за правата на човека, както и на предходни съдебни решения по подобни казуси. \r\n\"Тези действия не са в съответствие с обявените европейски стремежи на Албания и противоречат на съответните им задължения\", се казва в изявлението. \r\nМинистерството каза, че ще наблюдава развитието на ситуацията, като същевременно продължава усилията си за изграждане на отношения на доверие и сътрудничество с Тирана. \r\nМеждувременно организацията „Омония“, представляваща гръцкото малцинство в Албания, обеща да използва всички правни средства, с които разполага, с цел защита на правата и интересите на етническите гърци в региона. \r\n*** Президентът на САЩ Доналд Тръмп каза във вторник, че стои зад престолонаследника  на Саудитска Арабия, въпреки преценката на ЦРУ, че принцът е отговорен за убийството на журналиста  Джамал Хашоги и исканията на американски сенатори Тръмп да потърси отговорност от фактическия лидер на кралството, пише турския вестник  Daily Sabah . \r\nТръмп отказва да коментира дали престолонаследникът Мохамад бин Салман е бил съучастник в убийството, но той ясно показва подкрепата си за него през последните два месеца. \r\n\"Той е лидер на Саудитска Арабия, те са много добър съюзник\", каза Тръмп в интервю в Овалния кабинет. \r\nПопитан от Reuters, дали подкрепяйки кралството , означава, че подкрепя и престолонаследника Тръмп е отговорил: \"Е, в този момент със сигурност означава това.\" \r\nНякои членове на управляващото семейство на Саудитска Арабия правят опити да не позволят на Мохамад бин Салман да стане крал, съобщи Reuters като се позовава на  източници в близост до кралския двор и те смятат, че Съединените щати и Тръмп могат да играят решаваща роля. \r\n„Просто не съм чувал това“ - каза Тръмп. \"Честно казано, не мога да коментирам това, защото изобщо не съм чувал за това. Всъщност, по-скоро чух, че той е много силен и е на власт.\"", "date": "2018.12.12", "title": "Преглед на основните теми в балканския  печат (Агенция \"Фокус)"}
{"url": "http://www.focus-news.net/news/2018/12/12/2600970/ministar-mladen-marinov-ivaylo-ivanov-ima-vsichki-neobhodimi-kachestva-za-dlazhnostta-glaven-sekretar-na-mvr.html", "text": "Ивайло Иванов има всички необходими качества за длъжността главен секретар на МВР. Това каза министърът на вътрешните работи Младен Маринов на брифинг в Министерския съвет, предаде репортер на  Агенция „Фокус“ . „Ивайло Стефанов Иванов е дългогодишен служител на Министерството на вътрешните работи. Минал е през всички длъжности в кариерното развитие, включително от полицай в „Охранителна полиция“, поделението за специализирани полицейски сили, през зам.-директор на “Гранична полиция” – Аерогари, директор на „Гранична дирекция“-Драгоман, директор на Столичната дирекция на вътрешните работи. Така че има необходимите качества и подготовка. Завършил е Академията на МВР, след което и магистратурата с юридическо образование. Изкарал е множество международни школи, включително в Унгария и САЩ. Смятам, че има всички необходими качества за работа в екип и изпълнение на длъжностната характеристика, която изисква длъжността главен секретар на вътрешните работи“, посочи министър Маринов.  \r\nВесела АЛЕКСАНДРОВА", "date": "2018.12.12", "title": "Министър Младен Маринов: Ивайло Иванов има всички необходими качества за длъжността главен секретар на МВР"}
{"url": "http://www.focus-news.net/news/2018/12/12/2600959/na-parvo-chetene-parlamentat-prie-da-otpadne-nomeratsiyata-na-partiite-v-byuletinata.html", "text": "Парламентът прие на първо четене промени в Изборния кодекс, внесени от ПГ на ГЕРБ и „Обединени патриоти“, предаде репортер на  Агенция „Фокус“ . 125 народни представители гласуваха „за“, а 61 бяха „против“. Предлага се да отпадне изписването на номера пред партиите и коалициите в бюлетината за гласуване. Предложението цели да отпадне феноменът „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия.  \r\nИзмененията предвиждат „Информационно обслужване“ АД да изработва специализираните устройства за машинно гласуване, а ЦИК да възложи разумен срок за това. Така машинно гласуване няма да има за предстоящите избори през 2019 година. Въвежда се възможност ЦИК да определи броя и номерата на избирателните секции, в които да има машинно гласуване, като следва техният брой да не бъде по малко от 1000.  Машинно гласуване няма да се произвежда в избирателни секции с по-малко от 300 избиратели.  \r\nПредвидено е дистанционното електронно гласуване да се реализира поетапно, след провеждане на проучване и създаване на защити на резултатите.  \r\nБиляна ИВАНОВА", "date": "2018.12.12", "title": "На първо четене парламентът прие да отпадне номерацията на партиите в бюлетината"}
{"url": "http://www.focus-news.net/news/2018/12/12/2600971/sliven-v-rayona-na-kotel-prevalyava-slab-snyag-patnite-nastilki-se-obrabotvat.html", "text": "Спокойно се осъществява движението по пътищата в Сливенска област. Само в района на Котел превалява слаб сняг, пътните настилки се обработват, съобщиха от  Областното пътно управление . Температурите в равнинната част са положителни, пътните настилки на повечето места са сухи. Видимостта е добра. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички МПС.", "date": "2018.12.12", "title": "Сливен: В района на Котел превалява слаб сняг, пътните настилки се обработват"}
{"url": "http://www.focus-news.net/news/2018/12/12/2600966/iskren-veselinov-obedineni-patrioti-bsp-napravi-ogromna-greshka-tirazhirayki-nedokazani-obvineniya-za-tseliya-stroitelen-bransh.html", "text": "БСП направи огромна грешка, тиражирайки недоказани обвинения за целия строителен бранш. Тава каза пред журналисти в парламента народният представител от ПГ на „Обединени патриоти“ Искрен Веселинов, предаде репортер на  Агенция „Фокус“ . \r\n„Считам, че недоволството на строителите е основателно и всички ние като представители на политика в България трябва да много да внимаваме, когато изричаме силни думи по отношение на определени сектори от икономиката. Защото всички те създават брутен продукт, създават заетост и желанието ни да се представим за радикални борци за някаква истина често може да застраши и бизнеса, и работните места. И в това отношение БСП направи огромна грешка, тиражирайки недоказани обвинения за целия бранш“, заяви Веселинов.  \r\nТой посочи, че като човек, който пътува с автомобил, и човек, който през четири години от работата си е бил свързан със системата на пътищата, може да каже, че в голяма степен пътищата в България са направени по необходимите стандарти. „Естествено, има множество проблеми, които дават отражение върху качеството на пътищата, но те най-често са заради неправилни законодателни или административни решения. Типичен пример за това е недостатъчния контрол върху материалите. Но смятам, че едно по едно тези неща, които вредят на качеството на пътищата, се „обират“ от законодателя и възложителите и силно се надявам този тип кампании срещу българския бизнес да нямат за цел неглижирането на българските фирми и възхода на чужди, които да ползват българските за подизпълнители“, каза още депутатът от „Обединени патриоти“. \r\nВъв връзка с предложението на председателя на парламента Цвета Караянчева за създаване на работна група, Веселинов посочи, че всичко може да бъде от помощ. „Но мисля, че като цяло диалогът с Камарата е добър“, заяви той. Според него няма пробойна в закона. „Но не е създадена методология, която да определи на какви критерии трябва да отговаря даден път. Ако някой ми покаже норматив, където и да е по света, който да може да позволи оценка на качеството на строителството към момента на строителство с 10-годишна давност, аз ще си скъсам дипломата за строителен инженер“, обясни Веселинов. „Очевидно БСП ще трябва по друг начин да си решава вътрешните проблеми“, каза още той. \r\nЦветилена СИМЕОНОВА", "date": "2018.12.12", "title": "Искрен Веселинов, „Обединени патриоти“: БСП направи огромна грешка, тиражирайки недоказани обвинения за целия строителен бранш"}
{"url": "http://www.focus-news.net/news/2018/12/12/2600972/plovdiv-svetlinite-na-kolednata-elha-v-klisura-shte-badat-vklyucheni-ot-1730-na-14-dekemvri.html", "text": "Светлините на коледната елха в Клисура ще бъдат включени от 17.30 на 14 декември. Това съобщи в предаването „Часът на Карлово” на  Радио „Фокус” - Пловдив  кметът на Клисура Генка Тодорова. Предвидено е това да стане с програма на децата от детската градина и от основното училище. След това от кметството са подготвили илюминации. „На 22 декември в Клисура ще пристигне и Дядо Коледа, който ще раздава подаръци на послушните деца”, каза Тодорова. Децата от детската градина и от училището организират и благотворителни базари с предмети, изработени от тях. „Настроението в градчето е вече празнично, в момента навсякъде се поставя коледната украса. \r\nСтана ясно още, че в момента в Клисура тече и дарителска кампания за събиране на средства за облицоване на купола на църквата „Св. Успение Богородично“. \r\nЦветана ТОНЧЕВА", "date": "2018.12.12", "title": "Пловдив: Светлините на коледната елха в Клисура ще бъдат включени от 17.30 на 14 декември"}
{"url": "http://www.focus-news.net/news/2018/12/12/2600974/silistra-30-godishen-mazh-e-s-frakturi-na-cherepa-i-nyakolko-rebra-sled-katastrofa-v-rayona-na-selo-kolarovo.html", "text": "330-годишен мъж е пострадал при пътнотранспортно произшествие, станало вчера около 16.30 часа по пътя Русе-Силистра, в района на село Коларово. Това съобщиха от  ОДМВР - Силистра . Той пътувал в лек автомобил „Форд“, чийто водач – мъж на 26 години, загубил управлението и колата се преобърнала извън пътното платно. Пътуващият в автомобила 30-годишен мъж получил фрактури на черепа и няколко ребра, засегнат бил и белият му дроб. По случая е образувано досъдебно производство.", "date": "2018.12.12", "title": "Силистра: 30-годишен мъж е с фрактури на черепа и няколко ребра след катастрофа в района на село Коларово"}
{"url": "http://www.focus-news.net/news/2018/12/12/2600954/parlamentat-reshi-na-parvo-chetene-da-ima-videonablyudenie-v-izbiratelnite-sektsii.html", "text": "Парламентът прие на първо четене промени в Изборния кодекс, внесени от ПГ на „Воля“, предаде репортер на  Агенция „Фокус“ . „За“ гласуваха 115 народни представители, двама бяха „против“, а 65 се въздържаха. От „Воля“ настояват да има видеонаблюдение в избирателните секции. Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес.  \r\nОт „Воля“ предлагат да се промени и начинът, по който се формира съставът на районните избирателни комисии. Според тях парламентарно представените партии и коалиции трябва да предлагат брой членове, в зависимост от действителните гласове, които са получили на последните избори.  \r\nБиляна ИВАНОВА", "date": "2018.12.12", "title": "Парламентът реши на първо четене да има видеонаблюдение в избирателните секции"}
{"url": "http://www.focus-news.net/news/2018/12/12/2600975/st-komisar-nikolay-dimov-odmvr-smolyan-373-katastrofi-s-chetirima-zaginali-i-110-raneni-sa-registrirani-v-oblastta-ot-nachaloto-na-2018-g.html", "text": "Пътната безопасност е един от основните приоритети на Областната дирекция на МВР – Смолян и продължава целенасочената работа на колегите в тази посока. Това заяви на брифинг в полицията ст. комисар Николай Димов, директор на ОДМВР – Смолян, предаде репортер на  Радио „Фокус“ – Смолян . Той посочи, че от началото на година броят на пътно-транспортните произшествия възникнали в област Смолян е 373, при 437 за предходната година. През 2018 г. при катастрофи са загинали четирима души, при седим за м г. Броят на ранените обаче се увеличава от 100 за 2017 г. на 110 от началото на т. г., сравни ст. комисар Димов. Той отбеляза, че контролът от пътна полиция е на много високо ниво и от началото на годината има установени 29 100 нарушения по пътищата в област Смолян. „Това говори за доста проблеми в поведението на водачите. Най-голям дял са нарушенията на скоростните режими. При 28 от случаите превишението на скоростта е с над 50 км/ч. Установени са 208 лица, шофирали слез употреба на алкохол, като 94 от тях са имали концентрация над 1,2 промила. 17 водачи са отказали да бъдат тествани. Под въздействието на наркотици от началото на годината са шофирали 47 души, трима са отказали да бъдат тествани. През година са установени и 119 неправоспособни водачи – хора, които няма правоспособност, но въпреки това са управлявали МПС“, каза още ст. комисар Димов.  \r\nТой отбеляза още, че участъците с висока концентрация на ПТП в област Смолян са шест. Тези места по републиканската пътна мрежа в региона се определят от комисия, в която участват представители на полицията и  АПИ и са определени, след предварително извършени анализи за броя на възникналите инциденти в тези участъци, поясни ст. комисар Димов. Най-опасните участъци са в районите на Хвойна, Чепеларе, Пампорово и Смолян. Първият участък е след изхода на село Хвойна, посока Чепеларе и е с дължина 800 метра. Вторият участък е около 1,7 км и се намира от бензиностанцията на изхода на Чепеларе, посока разклона за село Проглед. Третият участък е от КПП на панорамния път, посока квартал „Езерово“ в Смолян и е дълъг 800 метра. Четвъртият участък с висока концентрация на ПТП е от изхода на Пампорово, посока Смолян и е с дължина 2,4 км. Следващият участък е от изхода на курорта Пампорово, посока Чепеларе и започва на 30 метра от черния път за село Левочево, а дължината на участъка е 700 метра. Последният, шести участък е след разклона за село Проглед, посока Пампорово и е дължина 100 метра, поясни ст. комисар Димов. Той уточни, че и шестте участъка са обезопасени, сигнализирани са с пътни знаци и маркировка и имат поставени мантинели. \r\nСт. комисар Димов съобщи също, че 38 криминални престъпления са регистрирани на територията на област Смолян през месец ноември, при 50 за ноември м. г. От началото на годината, престъпленията в областта са 521, срещу 634 за същия период на миналата година. Ст. комисар Димов, отбеляза, че разкриваемостта е престъпленията е над 64 %, при средно за страната 45 %. Той подчерта, че в областта няма тежки престъпления, като убийства, блудства, изнасилвания и грабежи. От началото на годината в ОДМВР – Смолян са установени 387лица, които са извършили общо 397 криминални престъпления. В тях са включени и такива, извършили престъпленията през 2017 г., но установени тази година, поясни ст. комисар Димов. През месец ноември в Смолян и Чепеларе са извършени две кражби на автомобили. При случая в Чепеларе е установено, че няма противозаконно отнемане на автомобила, а подаденият сигнал е бил лъжлив, тъй като собственикът е претърпял ПТП. При случая в Смолян, извършителите са непълнолетни лица, като едно от децата дори е син на собственика на автомобила, а разследването продължава. \r\nДве са телефонни измами регистрирани в Смолян през ноември, посочи ст. комисар Димов. Той припомни, че в единия случай се касае за предоставени около 6000 лв., а в другия около 1000 лв. на възрастни жени по схемата „помощ на полицията за разкриване на телефонни измамници“. Органите на реда се предприели незабавни оградителни действия, при които е задържан един от участниците – човек от района на Благоевград, който е дошъл да вземе парите и вече е привлечен като обвиняем. Така парите не са стигнали до телефонните измамници. По другата измама за 1000 лв., работата продължава, допълни ст. комисар Димов. \r\nПрез ноември са регистрирани три случая на държане на наркотични вещества и един случай на управление на МПС след употреба на наркотици. Престъпления по транспорта са 11, каза още директорът на ОДМВР – Смолян. \r\nНели ГЕРГЬОВСКА", "date": "2018.12.12", "title": "Ст. комисар Николай Димов, ОДМВР – Смолян: 373 катастрофи с четирима загинали и 110 ранени са регистрирани в областта от началото на 2018 г."}
{"url": "http://www.focus-news.net/news/2018/12/12/2600978/ministar-krasimir-karakachanov-obshto-248-mln-leva-sa-otpusnati-za-vazstanovyavane-na-sposobnostite-na-balgarskata-armiya-za-izpalnenie-na-neynite-zadalzheniya.html", "text": "Общо 248 млн. лева са отпуснати за възстановяване на способностите на Българската армия за изпълнение на нейните задължения. Това съобщи министърът на отбраната Красимир Каракачанов на брифинг след заседание на Министерски съвет, предаде репортер на  Агенция „Фокус“ . „Днес на МС бяха гласувани три постановления, които дават допълнително 113 млн. лева на Министерството на отбраната, които заедно с гласуваните преди две заседания още 134 млн. правят една сума от близо 248 милиона, които са разпределени целево за армията за възстановяване на летателната годност на самолетите МИГ-29, СУ-25, „Кугър“-ите, самолетите L-39, както и ремонт на танковете Т-72“, обясни министър Каракачанов, като уточни, че средства са отпуснати и за Военномедицинската академия и служба „Военна информация“. По време на заседанието на кабинета премиерът Борисов отбеляза, че с това правителството изпълнява и ангажиментите си към отбраната. „Давани пари за отбрана, но само за транспортна техника и така са давани, че да не бъдат обезпечени по никакъв начин“, посочи той. „Важно е като си отидете по службите да каже на съставите, че парите които са необходими са заделени, за да придобият нормален вид”, заяви още Борисов.  \r\nВесела АЛЕКСАНДРОВА", "date": "2018.12.12", "title": "Министър Красимир Каракачанов: Общо 248 млн. лева са отпуснати за възстановяване на способностите на Българската армия за изпълнение на нейните задължения"}
{"url": "http://www.focus-news.net/news/2018/12/12/2600977/sport-izabela-shinikova-otpadna-vav-vtoriya-krag-na-tenis-turnira-v-dubay.html", "text": "Тенис: Българката Изабелла Шиникова отпадна във втория кръг на турнира по тенис на твърди кортове в Дубай с награден фонд 100 хиляди долара. \r\nПреминалата през квалификациите Шиникова загуби от водачката в схемата Кристина Младенович (Франция) с 3:6, 2:6 за 73 минути. \r\nШиникова все пак си осигури 1520 долара и 20 точки за световната ранглиста, в която заема 271-ото място. \r\nПървата ракета на България Виктория Томова играе срещу поставената под номер 4 Евгения Родина (Русия).", "date": "2018.12.12", "title": "Спорт: Изабела Шиникова отпадна във втория кръг на тенис турнира в Дубай"}
{"url": "http://www.focus-news.net/news/2018/12/12/2600980/filip-popov-bsp-gerb-iskat-sluzhebno-pechelene-na-sledvashtite-izbori-kakvito-i-da-sa-te.html", "text": "ГЕРБ искат служебно печелене на следващите избори, каквито и да са те. Какво се промени за няколко години, когато ГЕРБ приеха машинното гласуване и дистанционното електронно гласуване- досега, когато го отменят?, попита секретарят на ПГ на „БСП за България“ Филип Попов от парламентарната трибуна. Това съобщиха от пресцентъра на  НС на БСП , Според него се е разбил политическият мит за непобедимостта на ГЕРБ. „Появи се алтернатива и те се уплашиха. Как да ги изберат, когато не са толкова обичани“, каза още той.  Според него не може да се коментира и оправданието, че няма пари. „Управляващите разпределиха милиарди с постановление на МС. Логично е, че няма да дадат пари, за да бъдат свалени от власт“, допълни Попов. По неговите думи в последните парламентарни избори недействителните бюлетини са 169 000 за страната, а 4% бариера за влизане в Народното събрание е 136 000 гласа. „Как се борят срещу недействителните гласове, като отменят машинното гласуване?“, попита още Филип Попов. \r\n„Единственият начин да се върне доверието на гражданите в институциите е машинното гласуване. Управляващите искат да продължат една изключително добре изработена практика за манипулация на гласуването на българските граждани“, заяви народният представител Иван Иванов. Той обясни, че е участвал в избори и знае как се подменят бюлетини, как се носят чувалите, как изчезват материалите на цели комисии и след това се появяват. „Последните години броят на гласуващите в страната намалява. Основната причина те да се откажат от правото си на глас е усещането за предреченост на вота“, каза още Иванов. Той подчерта, че Венецианската комисия казва да не се правят промени в изборното законодателство 6 месеца преди избори.  \r\n„Обединени патриоти и ГЕРБ не искат машинно гласуване. В закона е написано ясно – 12 000 секции и 12 000 машини. Те защо искат 1000 машини? Ако не е честно машинното гласуване, да кажат нула, да ни убедят и да го отменим“. Това заяви зам.-председателят на ПГ на „БСП за България“ Георги Свиленски. Той припомни изказване на Данаил Кирилов, в което казва, че ако са искали да манипулират изборите, са щели да въведат електронното дистанционно гласуване. „Те го предложиха преди няколко месеца. Това означава ли, че искат да манипулират изборите? ГЕРБ не може да прави избори, без да фалшифицира. ГЕРБ не може да прави избори с машина и независимо. Няма лошо- да загубиш по честен начин“, каза още Георги Свиленски.", "date": "2018.12.12", "title": "Филип Попов, БСП: ГЕРБ искат служебно печелене на следващите избори, каквито и да са те"}
{"url": "http://www.focus-news.net/news/2018/12/12/2600983/neregalmentirani-izkopni-deynosti-ostaviha-bez-tok-klienti-na-chez-v-stolchinite-kvartali-slatina-i-geo-milev-ekipi-na-druzhestvoto-osiguriha-alternativno-elektrozahranvane.html", "text": "Нерегалментирани изкопни дейности оставиха без електрозахранване клиенти на \"ЧЕЗ Разпределение\" в столчините квартали \"Слатина\" и \"Гео Милев\". Това съобщиха от пресцентъра на  ЧЕЗ . Скъсан беше кабел 10 kV, собственост на дружеството. В резултат без ток за повече от час отстанаха 2600 домакинства и фирми.  \r\nЕкипи на ЧЕЗ Разпределение реагираха незабавно, локализираха повредата и осигуриха захранване на засегнатите клиенти.  \r\nКомпанията настоява за съгласуване на изкопните дейности с компанията и стриктно спазване на нейните указания. Дружеството изготвя констативни протоколи при всички ситуации, когато е нарушена целостта на негови кабели, и ще предявява претенции за нанесени имуществени щети на фирмите, извършвали несъобразените дейности.", "date": "2018.12.12", "title": "Нерегалментирани изкопни дейности оставиха без ток клиенти на ЧЕЗ в столчините квартали \"Слатина\" и \"Гео Милев\", екипи на дружеството осигуриха алтернативно електрозахранване"}
{"url": "http://www.focus-news.net/news/2018/12/12/2600973/ministar-mladen-marinov-kam-momenta-nyama-danni-za-neobhodimost-ot-promyana-na-merkite-za-sigurnost-v-balgariya-s-ogled-atentata-v-strasburg.html", "text": "Към този момент няма необходимост и данни за промяна на мерките за сигурност като ниво на готовност за реакция в България. Това каза министърът на вътрешните работи Младен Маринов във връзка с атентата в Страсбург на брифинг в Министерски съвет, предаде репортер на  Агенция „Фокус“ . „Естествено разпоредих и вече се изпълняват засилени мерки за сигурност, тъй като наближават коледните и новогодишни празници, и съответните директори на областни дирекции и на Столична дирекция на вътрешните работи трябва да предприемат действия за осигуряване на по-голямо полицейско присъствие, включително и от специализирани полицейски сили на местата, които се предполага събиране на много граждани, така че да гарантираме тяхната сигурност“, допълни той.  \r\nВесела АЛЕКСАНДРОВА", "date": "2018.12.12", "title": "Министър Младен Маринов: Към момента няма данни за необходимост от промяна на мерките за сигурност в България с оглед атентата в Страсбург"}
{"url": "http://www.focus-news.net/news/2018/12/12/2600985/haskovo-kmetat-dobri-belivanov-otkri-izlozhba-na-aglika-petrova-i-evgeniy-petrov.html", "text": "Кметът Добри Беливанов откри изложба на художниците Аглика Петрова и Евгений Петров в Градската художествена галерия „Атанас Шаренков“ в Хасково. Това съобщиха от  Община Хасково . Изложбата се осъществява със съдействието на Атр Уърлд Център.  \r\nЕвгений Петров е гостувал в Хасково преди около 20 години, а Аглика Петрова показва работите си в града за първи път. Факт са първите откупени картини.  \r\nИзложбата ще остане в галерията до януари.", "date": "2018.12.12", "title": "Хасково: Кметът Добри Беливанов откри изложба на Аглика Петрова и Евгений Петров"}
{"url": "http://www.focus-news.net/news/2018/12/12/2600982/prof-gencho-nachev-ne-mozhe-da-ima-bolnitsa-koyato-pravi-po-1-operatsiya-na-godina-i-da-prodalzhava-da-ima-dogovor-s-nzok.html", "text": "Не може да има болница, която прави по 1 операция на година и да продължава да има договор с НЗОК. Това съобщи проф. Генчо Начев, председател на Българското дружество по кардиохирургия, на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . „В София има 6 болници по кардиохирургия, а това е проблем, защото никъде няма чиста конкуренция. Тази регулация трябва да се направи от Министерството на здравеопазването“ подчерта проф. Начев.", "date": "2018.12.12", "title": "Проф. Генчо Начев: Не може да има болница, която прави по 1 операция на година и да продължава да има договор с НЗОК"}
{"url": "http://www.focus-news.net/news/2018/12/12/2600976/the-local-frenskite-vlasti-namaliha-broya-na-zaginalite-v-strasburg-do-dvama.html", "text": "Френските власти заявиха в сряда, че двама души са загинали и 14 души са били ранени по време на стрелба на коледния пазар в Страсбург, като понижиха броя на смъртните случаи, пише англоезичното издание  The Local .  \r\nПредишната информация за инцидента от вторник вечерта беше за  трима загинали и 13 ранени. \r\nКметът на Страсбург Ролан Рис заяви, че повечето от жертвите са мъже, включително един тайландски турист, като заяви, че няма пострадали деца. \r\nНад 600 души, включително полицаи, войници с хеликоптери и друга техника са включени в издирването на нападателя.  Юлиян Марков", "date": "2018.12.12", "title": "The Local: Френските власти намалиха броя на загиналите в Страсбург до двама"}
{"url": "http://www.focus-news.net/news/2018/12/12/2600990/sofiya-23-godishen-mazh-e-s-opasnost-za-zhivota-sled-intsident-pri-nezakonen-dobiv-na-darvesina-v-zemlishteto-na-selo-vrachesh.html", "text": "23-годишен мъж е пострадал тежко при незаконен добив на дървесина в Ботевградско. Това съобщиха от  OДМВР - София . Около 13.30 часа на 11 декември в Районно управление на МВР - Ботевград било съобщено за пострадал мъж в местността Калугерово в землището на село Врачеш. Дежурна оперативна група извършила оглед на местопроизшествието. По първоначални данни 23-годишният мъж от село Осиковица е бил ударен от паднало дърво по време на незаконно добиване на дървесина. Пострадалият е настанен за лечение с фрактура на десен крак и черепно-мозъчна травма, с опасност за живота. По случая е образувано досъдебно производство.", "date": "2018.12.12", "title": "София: 23-годишен мъж е с опасност за живота след инцидент при незаконен добив на дървесина в землището на село Врачеш"}
{"url": "http://www.focus-news.net/news/2018/12/12/2600987/plovdiv-operirat-75-godishnata-zhena-koyato-padna-v-shahta.html", "text": "Оперират 75-годишната жена, която падна в шахта в Пловдив. Това съобщиха за  Радио „Фокус“ - Пловдив  от пресцентъра на УМБАЛ „Свети Георги“. Възрастната жена е с тежка фрактура на едното бедро. Предстои й операция до 1 час. Тя е била настанена в „Ортопедия и травматология“ на Спешното приемно отделение. \r\nИнцидентът стана около 17.45 часа вчера, на улица ул. „Стойчо Мошанов“ в Пловдив. По информация от полицията, шахтата е била необезопасена. \r\nЦветана ТОНЧЕВА", "date": "2018.12.12", "title": "Пловдив: Оперират 75-годишната жена, която падна в шахта"}
{"url": "http://www.focus-news.net/news/2018/12/12/2600981/varna-prisada-ot-6-godini-zatvor-poluchi-shofyorat-blasnal-i-ubil-baletista-martin-chikanov-na-peshehodna-pateka.html", "text": "6 години лишаване от свобода е наказанието на 25-годишния неправоспособен водач, причинил с висока скорост смъртта на балетиста от варненската опера и избягал от местопроизшествието. Предаденият на съд с обвинителен акт на Окръжната прокуратура във Варна 25-годишен Петър Здр. бе осъден на 6 години лишаване от свобода от Варненския окръжен съд. Това съобщиха от  Апелативна прокуратура – Варна . До ефективното наказание се стигна, след като подсъдимият призна вината си и поиска делото срещу него да се гледа при условията на съкратено съдебно следствие. Така за причинената смърт на балетиста от варненската опера 38-годишния Мартин Ч. от неправоспособния водач Петър, шофирал с превишена скорост на оживен варненски булевард, съдът му определи наказание 9 години лишаване от свобода, но след редукция заради признатата вина наказанието му бе намалено с една трета и Петър Здр. ще търпи наказание от 6 години затвор.  \r\nВ обвинителната си пледоария представителят на Окръжната прокуратура поиска съдът да определи наказание над средния размер за престъплението по член 343, ал. 3, буква „б“ от НК след редукцията. Това деяние се наказва с лишаване от свобода от 3 до 15 години. Прокурорът припомни, че неправоспособният водач е бил самонадеян, въпреки че никога не е имал шофьорска книжка, шофирал е с превишена скорост и след пътно-транспортното произшествие е избягал и се е укрил.  \r\nНеправоспособният Петър шофирал преди катастрофата с 114,6 км в час по бул. „Приморски“ на 10 септември вечерта, а в момента на удара в тялото на балетиста скоростта на автомобила му е била 77 км в час. Управлявал е автомобила си без очила, въпреки че от детската си възраст е бил с далекогледство и е трябвало да носи очила както за близко,така и за далечно разстояние.   \r\nСлед пътно-транспортното произшествие Петър напуска мястото и се укрива от органите на реда. Не е бил открит на адреса на родителите си на 10 септември тази година, където е бил адресно регистриран. Обявен за общодържавно издирване. Една на следващия ден след разговор с адвокат той се явил в ОД на МВР. Междувременно подал заявление за регистрация на друг адрес, на който живеел негов приятел, у когото оставал понякога да нощува. Живеещите там не познават подсъдимия Петър. Съседите от адреса на родителите му го описват като агресивен младеж, който след забележки за вдигане на шум отмъщавал чрез увреждане на автомобилите им, за което е бил заведен на отчет като непълнолетен. За шофиране без правоспособност подсъдимият е бил наказван с актове за административни нарушения.  \r\nКокаин и канабис е открила съдебно-химическата експертиза в кръвните проби на Петър Здр. Наличието на метаболит на тетрахидроканабинол и на бензоилекгонин в кръвните му проби доказват вредната употреба на забранените от закона високорискови вещества. Смъртта на Мартин е настъпила от тежка черепно-мозъчна травма. \r\nПрисъдата на Варненския окръжен съд подлежи на протест и обжалване пред Апелативния съд.", "date": "2018.12.12", "title": "Варна: Присъда от 6 години затвор получи шофьорът, блъснал и убил балетиста Мартин Чиканов на пешеходна пътека"}
{"url": "http://www.focus-news.net/news/2018/12/12/2600988/dzhumhuriet-kategorichni-izyavleniya-na-turskiya-voenen-ministar-na-tema-siriya-nikoga-nyama-da-pozvolim-teroristichen-koridor-po-nashite-granitsi.html", "text": "Министърът на националната отбрана на Турция Хулуси Акар (армейски генерал от резерва; доскорошен началник на ГЩ – бел. на „Фокус”) направи изненадващо категорични изявления на тема Сирия, пише  вестник „Джумхуриет” . \r\n „Решителността ни по отношение на борбата с тероризма продължава със същата сила и форма в Сирия – в районите на Идлиб, на Манбидж и източно от река Ефрат. Никога няма да позволим създаването на терористичен коридор по нашите граници”, декларира Хулуси Акар, цитиран от „Джумхуриет”.  Георги Димов", "date": "2018.12.12", "title": "„Джумхуриет”: Категорични изявления на турския военен министър на тема Сирия – никога няма да позволим терористичен коридор по нашите граници"}
{"url": "http://www.focus-news.net/news/2018/12/12/2600984/prof-asen-baltov-v-ortopediyata-i-travmatologiyata-se-naroiha-mnogo-bolnitsi-no-se-vizhda-koi-realno-varshat-rabota.html", "text": "В ортопедията и травматологията се нароиха много болници, но се вижда кои реално вършат работа. Това съобщи председателят на Българската ортопедична и травматологична асоциация проф. Асен Балтов на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . „Когато някои лекари не са достатъчно добри, нека насочат пациентите при други специалисти“, добави още проф. Балтов и поясни, че многото болници не правят по-качествено лечението. \r\nПо думите му 10 000 сменени изкуствени стави не са много за година в България, но трябва да се спазват стандартите. Той подчерта още, че трябва да има регистър, в който да бъде ясно колко и какви импланти се слагат, както и кой извършва операцията. „Тези неща трябва да излязат на светло и трябва да има референтни импланти, които да бъдат качествени, защото евтиното излиза много по-скъпо“, добави още той.", "date": "2018.12.12", "title": "Проф. Асен Балтов: В ортопедията и травматологията се нароиха много болници, но се вижда кои реално вършат работа"}
{"url": "http://www.focus-news.net/news/2018/12/12/2600991/prof-petko-salchev-samo-4-bolnitsi-ot-10-koito-pravyat-sardechni-operatsii-osiguryavat-kompleksnata-otsenka-a-drugite-sa-nad-srednoto-vodeshta-e-sv-ekaterina.html", "text": "Само 4 болници от 10 осигуряват комплексната оценка, а другите са над средното, като водеща е „Св. Екатерина“. Това съобщи проф. Петко Салчев, консултант на проекта \"Индекс на болниците\", на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . „Имаме клинични пътеки без диагноза. Бройката на легло при нас е плаваща, защото не се знае“, добави още проф. Салчев, като поясни, че според изискванията на проекта за медицински стандарт на здравно министерство броят на сърдечните операции сумарно за всяка болница не трябва да е по-малък от 250 за година.", "date": "2018.12.12", "title": "Проф. Петко Салчев: Само 4 болници от 10, които правят сърдечни операции, осигуряват комплексната оценка, а другите са над средното - водеща е \"Св. Екатерина\""}
{"url": "http://www.focus-news.net/news/2018/12/12/2600995/natsionalniyat-istoricheski-muzey-izprashta-zlatna-arheologicheska-godina-sas-spetsialna-izlozhba.html", "text": "На цялата прелест на златните и сребърни съкровища, на изящните древни предмети и културни ценности, открити от археолозите на Националния исторически музей (НИМ) през 2018 година, ще можем да се насладим на специална експозиция в музея. Това съобщиха от пресцентъра на  музея . \r\nИзложбата, озаглавена „Археологическите открития на Националния исторически музей. Обекти, съкровища и проучватели през 2018 г.”, с куратор зам.-директорът на НИМ, проф. д-р Иван Христов , ще бъде открита в Кръглата зала на музея на 13 декември, от 11.00 ч. и ще продължи един месец.  \r\nНе е лесно да бъдат откроени акцентите измежду най-бляскавите от 400-те находки през изключително богатата година, но все пак:       \r\nЗа първи път ще видим от стотиците златни и сребърни монети, пръстени, обеци, накити, обкови и пр., открити от директорката на НИМ доц. Бони Петрунова в крепостта Калиакра. Тя е подбрала от малкото глинено гърне, изровено под опожарена къща от края на XIV век, най-блестящите екземпляри. Скъпоценностите най-вероятно са заграбени при  нападение над столицата на Добруджанското деспотство през ХІV в. Крадецът е закопал плячката под къщата си, но тя също е изгоряла. Любопитно е, че изображенията по някои от сребърните апликации имат китайски произход, което пък е ново доказателство за връзките на Добруджанското деспотство с тази държава. За първи път по нашите земи са открити и някои златни венециански монети, които показват, че взаимоотношенията на деспот Добротица с венецианските дожове са били доста плодотворни.  \r\nНа специален екран ще бъдат показван филм, заснет с дрон, за разкопките, разкрили най-голямото съкровище от този период по нашите земи.  \r\nИзключително ценни са 10-те жълтици с изображения на ликовете на четирима императори от края на VI – началото на VII  век,  част от съкровището от 100 монети, открито от проф. д-р Иван Христов при проучването на ранновизантийския град Хрисосотира  - между Созопол и Черноморец. Освен монетите, гостите на музея могат да видят и рядка бронзова тежест за кантар, с изображение на византийска принцеса от VI век, както и бронзова лампа с предполагаем египетски произход, датирана също от VI век. \r\nПървата жълтица бе открита и в Мраморния град край с. Лютица - при съвместната експедиция на НИМ и НАИМ-БАН. Златната монета е от типа \"Йоан III Дука Ватаци (1222 – 1254)\" - никейски император.  \r\nУникалният оловен печат на императрица Ирина-Йоланда, втората съпруга на император Андроник II Палеолог, бе открит в Лютица от Виолина Кирякова , докторантка от отдел „Археология“ на НИМ. От едната страна на печата е изобразена императрицата, а от другата - Богородица с младенеца.  \r\nКуп значими находки са показани още в експозицията благодарение  на открития на гл. ас. д-р Мариела Инкова, д-р Маргарита Попова, Мартин Христов, Павлина Девлова , Елена Ендарова, Панайот Антонов и Илия Киров. \r\nОсвен споменатия филм от експедицията на Калиакра, много постери и снимки илюстрират откритията на музейните археолози от НИМ. Те направиха през годината  десетки разкопки, теренни обхождания, наблюдения и геофизични проучвания на територията на цялата страна - по Черноморското крайбрежие, в Родопите, в Централна Северна и Северозападна България, в Плана планина, Витоша, Карловската котловина, Тракийската низина, София. Бяха проучени селищни могили, антични и средновековни крепости, надгробни могили и селища. \r\nПроучванията бяха осъществени със средства на НИМ, на Министерството на културата, на частни спомоществователи и на местните общини. \r\nИдеята на уредниците на изложбата е да зареди хората предновогодишно с положителни емоции и да им покаже, че, както находчиво се изрази директорката на НИМ доц. Бони Петрунова, „и с малко късмет, не само по Коледа, но и през цялата година, могат да стават чудеса“.  \r\nС тази изложба  в НИМ се възстановява старата традиция да бъдат представени значимите находки на музейните археолози в годината на откриването им. \r\nИзложбата е и възможно най-подходящият начин не само да бъде изпратена една плодоносна археологическа година, но и да бъде отбелязан 45-годишния юбилей на НИМ, честван през нея.", "date": "2018.12.12", "title": "Националният исторически музей изпраща златна археологическа година със специална изложба"}
{"url": "http://www.focus-news.net/news/2018/12/12/2600989/inzh-miroslav-maznev-ksb-dnes-e-edin-ot-trudnite-dni-za-stroitelite-vmesto-da-sme-na-obektite-izlyazohme-s-mashinite-za-da-pokazhem-che-ne-mozhe-poveche-taka.html", "text": "Днес е един от трудните дни за строителите - вместо да сме на обектите, излязохме с машините, за да покажем, че не може повече така. Това каза на брифинг в Министерския съвет изпълнителният директор на Камарата на строителите в България (КСБ) инж. Мирослав Мазнев, предаде репортер на  Агенция „Фокус” .  „В последните дни бяхме подложени на безпрецедентен натиск, оклеветяване както пред обществото, така и пред европейските институции. За съжаление, някои хора, търсейки да градят политически аванс, давайки си по този начин път за своето политическо развитие, стъпиха върху бъдещето на 250 хил. работници и цял един строителен бранш, злепоставяйки го и поставяйки го под спирането на едно голямо финансиране, което всеки момент би трябвало да започне да бъде усвоявано”, заяви инж. Мазнев. „Днес е един от трудните дни за българските строители, когато вместо да сме на обектите излязохме с машините, за да покажем, че не може повече така”, добави той и уточни, че при проведената среща с премиера са чути неща, които правителството прави във връзка с това, което и строителите поставят като основни изисквания – стабилност и спокойствие на сектора. „Проблемите с разплащанията и решаването на някои възлови от тях на този МС са били решение. Изказахме благодарност. Същевременно поставихме и няколко въпроса”, каза инж. Мазнев.  \r\nВесела АЛЕКСАНДРОВА", "date": "2018.12.12", "title": "Инж. Мирослав Мазнев, КСБ: Днес е един от трудните дни за строителите - вместо да сме на обектите, излязохме с машините, за да покажем, че не може повече така"}
{"url": "http://www.focus-news.net/news/2018/12/12/2600979/gen-kircho-kirov-nyama-samnenie-che-napadatelyat-v-strasburg-se-e-vazpolzval-ot-napregnatata-obstanovka-vav-frantsiya-za-da-izvarshi-svoya-akt.html", "text": "Няма съмнение, че нападателят в Страсбург се е възползвал от напрегнатата обстановка във Франция, за да извърши своя акт. Това каза за дневния блок на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. По думите му мястото и времето на нападението, както и броят на жертвите и начина на извършване носят характеристиките на терористичен акт. Ген. Киров припомни и други подобни нападения от близкото минало в навечерието на Коледно-Новогодишните празници. „Благодарение на добрата работа на френските специални служби, те бързо идентифицираха извършителя. Въпрос на време е той да бъде заловен. Обстановката бързо се нормализира. Хората вече попривикнаха и за съжаление възприеха извършването на подобни атентати като част от напрегнатото ежедневие, в което живеят. Аз смятам че в следващите дни обстановката ще се нормализира. Хората трябва да живеят своя нормален живот – за това призоваха френските политици и политиците на ЕС“, коментира ген. Кирчо Киров. Той допълни, че предвид известното до момента, нападателят едва ли ще се предаде доброволно, така че остава опасността от негови бъдещи действия по време на акцията по задържането му.", "date": "2018.12.12", "title": "Ген. Кирчо Киров: Няма съмнение, че нападателят в Страсбург се е възползвал от напрегнатата обстановка във Франция, за да извърши своя акт"}
{"url": "http://www.focus-news.net/news/2018/12/12/2600996/evrodeputatat-andrey-novakov-gerbenp-dnevniyat-red-na-ep-nyama-da-se-promeni-sled-teroristichniya-akt-v-strasburg.html", "text": "Дневният ред на ЕП няма да се промени след терористичния акт в Страсбург. Това каза за дневния блок „Добър ден“ на  Радио „Фокус“  евродепутатът от ГЕРБ/ЕНП Андрей Новаков. Според него, ако дневният ред бъде подчинен на случилото се, означава, че нападателят от атентата е поел контрол върху работата на евродепутатите. Парламентът все още се охранява и издирвателните дейности продължават към момента, уточни Андрей Новаков. „От снощи не съм напускал сградата на парламента. Такава възможност имаше само под полицейски кордон и организация на полицията. Границата с Германия, която е наблизо, също е затворена и няма движение. Няма го и обичайното движение в района на парламента. Последните указания, които имаме са, че ако напуснем сградата без да участваме в установения ред с полицейски кордон, това е единствено на наш риск и отговорност. Никой не може да те задържи да останеш тук, но остава в сила е най-високото ниво на тревога както в парламента, така и в града. В централната градска част все още има полицейски блокади и движението не е позволено“, обясни Андрей Новаков. Той каза още в ЕП се намират група от български журналисти, българските евродепутати със своите екипи и българи, които са част от администрацията. След установени контакти и проведени разговори, няма информация за пострадали българи към момента, допълни евродепутатът.", "date": "2018.12.12", "title": "Евродепутатът Андрей Новаков, ГЕРБ/ЕНП: Дневният ред на ЕП няма да се промени след терористичния акт в Страсбург"}
{"url": "http://www.focus-news.net/news/2018/12/12/2600994/tass-turtsiya-planira-nova-voenna-operatsiya-na-iztok-ot-reka-efrat-v-siriya.html", "text": "Турция може скоро да започне операция на изток от река Ефрат в Сирия. Подобна възможност бе обявена в сряда от турския президент Тайип Ердоган на срещата на върха на отбранителната индустрия в Анкара, пише турският вестник  Sabah , цитиран от  TACC \r\nВ същото време Ердоган подчерта, че по време на операцията \"целите няма да бъдат американските военни\", които също се намират в този регион. Според турския лидер тази стъпка на Анкара ще допринесе за политическо уреждане в Сирия и ще \" направи тази територия по-безопасна и по-подходяща за живот на местното население\".  Юлиян Марков", "date": "2018.12.12", "title": "ТАСС: Турция планира нова военна операция на изток от река Ефрат в Сирия"}
{"url": "http://www.focus-news.net/news/2018/12/12/2600997/otpuskat-se-blizo-158-mln-lv-za-izpalnenieto-na-infrastrukturni-proekti.html", "text": "Правителството отпусна допълнителни 157 998 422 лева по бюджета на Министерството на регионалното развитие и благоустройството за 2018 г. за изпълнението на редица инфраструктурни проекти. Това съобщиха от  правителствената информационна служба . \r\nСредствата ще бъдат използвани за разплащане по обекти, изпълнявани по програмите на Агенция „Пътна инфраструктура“ през 2018 г., които са от важен държавен и обществен интерес с цел развитие на пътната инфраструктура и повишаване на безопасността на движение. Сред тях са реконструкцията на първокласния път Слънчев бряг - Бургас, обходният път на гр. Ахелой и Пловдив - Асеновград, извършени превантивни ремонти, отстраняване на щети, поставяне на пътни знаци, монтиране на мантинели, полагане на маркировка и други. Предвидени са и средства за текущ ремонт и поддържане на пътната инфраструктура. \r\nПътната инфраструктурата на страната е от особено важно значение за нейната икономика и просперитет. Модернизацията на пътната инфраструктура е предпоставка за ефективното интегриране на републиканската пътна инфраструктура към общоевропейската инфраструктура.", "date": "2018.12.12", "title": "Отпускат се близо 158 млн. лв. за изпълнението на инфраструктурни проекти"}
{"url": "http://www.focus-news.net/news/2018/12/12/2600992/gen-kircho-kirov-islyamska-darzhava-e-pochti-likvidirana-no-opasnostta-ot-teroristichni-aktove-ostava.html", "text": "„Ислямска държава“ е почти ликвидирана, но опасността от терористични актове остава. Това каза за дневния блок на  Радио „Фокус“  ген. Кирчо Киров, началник на Националната разузнавателна служба в периода 2002-2012 г. във връзка със стрелбата на коледния базар в Страсбург. Според него службите за борба с тероризма са повишили ефективността си, за което свидетелстват множеството предотвратени актове както в Европа, така и в Русия. „След появата на „Ислямска държава“ и други радикални терористични организации вече толкова години, ние сме свидетели на това, че подобни актове имат своето място в съвременния свят като отзвук от разгрома на „Ислямска държава“ и на част от терористичните организации в Близкия Изток. Опасността от извършване на подобни актове е възможна и занапред, защото те са дело не толкова на сериозна организация зад граница. Те са дело преди всичко на една своеобразна вътрешна саморадикализация на отделни елементи, които споделят идеологията на „Ислямска държава“ и подобни на нея структури”, обясни ген. Кирчо Киров. Според него такива терористични актове са следствие от призив на ръководството на „Ислямска държава“ от преди години – да се борят с „кръстоносците“, както те наричат хората в цивилизованите държави – навсякъде, по всякакъв начин и с всякакви средства.", "date": "2018.12.12", "title": "Ген. Кирчо Киров: „Ислямска държава“ е почти ликвидирана, но опасността от терористични актове остава"}
{"url": "http://www.focus-news.net/news/2018/12/12/2600999/mosv-svetlinen-3d-spektakal-pokazva-krasotata-na-prirodata-na-fasadata-na-galeriya-kvadrat-500.html", "text": "Красотата на природата в анимация и музика се представя с атрактивен 3D видео мапинг спектакъл на фасадата на Националната галерия „Квадрат 500“ в София от вчера. Светлинното шоу е част от кампания, подготвена от екипа на Оперативна програма „Околна среда 2014-2020 г.“ (ОПОС) и Министерство на околната среда и водите (МОСВ) за представяне на значимостта от мерките, изпълнявани по програмата. Това съобщиха от пресцентъра на  министерството . Aнимациите разказват за пътя на водата и красотата на природата. Проектът е съчетание между майсторството на технологичното изкуство и любовта към околната среда. Това е първата подобна кампания на ОПОС и МОСВ.  \r\nПрожекциите ще са върху фасадата на Национална галерия „Квадрат 500“ (пл. „Св. Александър Невски“) в работните дни до 21 декември 2018 г. от 18:30 до 19:30 часа.  Изборът на сградата е свързан с мисията на галерията – да бъде форум на културни перспективи, открит за широката публика и в духа на съвременните тенденции и практики. Сградата отговаря на техническите специфики за изпълнението на проекта и изискванията за представителност и атрактивност. \r\nКаним ви да се насладите на прожекцията, посветена на каузата за грижа за чистотата на водите и опазването на биоразнообразието. Нека заедно стимулираме приобщаването на повече хора към усилията за разрешаване на екологичните проблеми и обединяването около общата кауза за опазването на българското природно богатство. \r\nКампанията на ОПОС ще продължи с още две 3D видео мапинг анимации, които ще бъдат прожектирани през пролетта на 2019 г.  \r\nПроектът се реализира по „ОПОС 2014-2020 г.“ с изпълнител фирма Elektrick.me.  \r\nВидеото може да бъде видяно  .", "date": "2018.12.12", "title": "МОСВ: Светлинен 3D спектакъл показва красотата на природата на фасадата на галерия „Квадрат 500“"}
{"url": "http://www.focus-news.net/news/2018/12/12/2600993/ministar-krasimir-karakachanov-krayno-vreme-e-da-sprem-da-si-vaobrazyavame-che-nyakakvi-leko-poludeli-hora-pravyat-atentati-v-evropa.html", "text": "Крайно време е да спрем да си въобразяваме, че някакви леко полудели хора правят атентати в Европа. Това каза министърът на отбраната Красимир Каракачанов във връзка с атентата в Страсбург на брифинг след заседание на Министерски съвет, предаде репортер на  Агенция „Фокус“ . По отношение на това дали има необходимост от взимане на допълнителни мерки, министър Каракачанов поясни, че винаги има готовност да се реагира при такива ситуации. „Мерките са взети от службите на вътрешните работи. Виждаме профила на атентатора. Крайно време е да излезем от този сън и да спрем да си въобразяваме, че някакви леко полудели хора правят атентати в Европа“, коментира той. „Става въпрос за война между 2 цивилизации или по-точно за агресия към християнската европейска цивилизация и докато институциите в Брюксел се грижат за лекуване на последиците, аз смятам, че ние в България не трябва да чакаме последиците, а да вземем законови мерки, чрез които да предотвратяваме тези процеси още в техния зародиш, а не да ги чакаме да узреят“, каза още той.  \r\nВесела АЛЕКСАНДРОВА", "date": "2018.12.12", "title": "Министър Красимир Каракачанов: Крайно време е да спрем да си въобразяваме, че някакви леко полудели хора правят атентати в Европа"}
{"url": "http://www.focus-news.net/news/2018/12/12/2601000/n-pr-anatoliy-makarov-poslanik-na-ruskata-federatsiya-v-balgariya-rusiya-ne-mozhe-da-zabrani-na-balgariya-da-razpolozhi-voenna-baza-na-nato-kray-varna-ili-burgas-tova-e-vashe-pravo.html", "text": "Русия не може да забрани на България да разреши разполагането на военна база на НАТО край черноморските пристанища Варна и Бургас, това е право на София. Това заяви посланикът на Руската федерация в България Н. пр. Анатолий Макаров в отговор на въпрос на Радио „Фокус“ в рамките на Дружествена беседа, организирана в Руския културно-информационен център.  \r\n„Какво мислите, че можем да ви забраним подобно нещо? Как си го представяте? Не можем да ви забраним. Вие сте член на Организацията на Северноатлантическия договор и решенията, които взимате и изпълнявате, идват от София и са в рамките на сътрудничеството с НАТО“, обясни руският посланик в страната. \r\nН. пр. Анатолий Макаров призна, че е чувал за предложението за изграждане на натовска база край Варна или Бургас и – коментирайки възможността за реализирането му, той предупреди: „Не мисля, че подобно решение ще внесе топлина в нашите отношения“. Съгласно думите му, НАТО е структура, която е насочена срещу Русия. „Разбираме това. Забелязваме и засилването на НАТО по границите му с Русия“.  \r\n„Ако (по Българското Черноморие) бъдат разоположени ракети с малък и среден обсег, насочени срещу Русия, то това вече би било сериозно, много сериозно. Надявам се, че няма да се стигне дотам, че ще намерим някакво решение“, отбелязва Н.пр. Анатолий Макаров. \r\nТереза ГЕРОВА", "date": "2018.12.12", "title": "Н. пр. Анатолий Макаров, посланик на Руската федерация в България: Русия не може да забрани на България да разположи военна база на НАТО край Варна или Бургас, това е ваше право"}
{"url": "http://www.focus-news.net/news/2018/12/12/2600986/afp-prefekturata-na-departamenta-ba-ren-aktualizira-broya-na-zhertvite-otnovo-na-trima.html", "text": "Оценката на жертвите на нападението на  коледния пазар в Страсбург във вторник вечерта отново бе поправена в сряда сутринта от префектура на Ба Рен (Долен Рейн), която отново съобщи за трима загинали и тринадесет ранени, предава  AFP . \r\nНе е дадено обяснение, което да обоснове тази преоценка. Кметът на града Ролан Рис съобщи за четирима  загинали през нощта, преди министърът на вътрешните работи Кристоф Кастане да предаде информация от три смъртни случая на пресконференция в 2:00 ч.  Юлиян Марков", "date": "2018.12.12", "title": "AFP: Префектурата на  департамента Ба Рен актуализира броя на жертвите отново на трима"}
{"url": "http://www.focus-news.net/news/2018/12/12/2601001/veliko-tarnovo-kontsert-v-pamet-na-stefka-filipova-organizirat-v-svishtov.html", "text": "Концерт в памет на Стефка Филипова организират в Свищов. Събитието е част от празничната коледно-новогодишна програма на Общината, поясниха за  Радио „Фокус“ – Велико Търново  от местната администрация. Музикалната проява ще е под надслов „Четири годишни времена“ и в нея ще участват възпитаници на музикалния педагог. „Това ще е един малко по-особен концерт, защото той е посветен на Стефка Филипова, която е дългогодишен ръководител на децата от музикалната школа към Читалището и която, за съжаление преди броени дни ни напусна“, обясни Росен Маринов, директор Дирекция „Култура и културно наследство“ при Общината. Концертът ще се проведе на Камерна сцена в Първо българско народно читалище „Еленка и Кирил Д. Аврамови“ и ще започне в 17.30 часа. \r\nПреди това, от 15.30 часа в Детски отдел на Градска библиотека ще бъдат представени драматизации, коледни песни и стихчета, подготвени от учениците от начален етап на ОУ „Филип Сакелариевич“. \r\nЛуиза ТРАНЧЕВА", "date": "2018.12.12", "title": "Велико Търново: Концерт в памет на Стефка Филипова организират в Свищов"}
{"url": "http://www.focus-news.net/news/2018/12/12/2601002/pregled-na-mezhdunarodnite-novini-do-13-chasa-agentsiya-fokus.html", "text": "Нападението на коледния пазар в Страсбург във вторник вечерта, чийто автор е все още на свобода, остави трима мъртви, осем сериозно ранени и пет души с по-леки наранявания, според актуализиран доклад, публикуван от префектурата на Бас-Рин в сряда сутринта, цитиран от  AFP . \r\n\"Авторът на нападенията, се издирва активно от полицията\", заяви в изявление префектурата, чийто предишен доклад  от 3:00 местно време съобщаваше  за трима загинали, пет сериозно ранени и шест леко ранени. \r\nСпоред полицейски източник 420 полицаи са ангажирани в издирването на  нападателя. \r\n\"Стрелецът е все още се издирва, той е бил почти заловен снощи, но е влязъл в престрелка с  полицията , като  нито един от куршумите не го уцелил и той е избягал\", обясни кметът на Страсбург, Ролан Рис, за телевизионния канал Europe 1. \r\nСпоред кмета жертвите са предимно мъже, включително турист от тайландски произход. \"Някои от тях са били простреляни в главата\", казва Роланд Рис по телевизионния канал BFMTV. Не са пострадали деца, потвърди кмета. \r\n29-годишен стрелец, откри огън вторник малко преди 20:00 часа в три точки от историческия център на Страсбург по търговските улици по време на коледния базар в града, който привлича хиляди туристи. \r\n*** Гърция осъди решението на Албания да конфискува земи на етнически гърци в южната част на страната, пише електронното издание на гръцкия вестник  Kathimerini . \r\nФона на все още обтегнатите отношения между двете страни след убийството на етнически грък от полицията в Албания през октомври, гръцкото външно министерство във вторник осъди решението на албанските власти да конфискуват имущество, принадлежащо на етнически гръцки семейства в южната част на страната. \r\nРешението на Министерския съвет на Албания, което включва и продажбата на имоти, принадлежащи на етнически гърци в района на Химара, Авлон (Вльора) и Екамилия (Ксамил) с оглед развитието на туризма, подписано от премиера Еди Рама, предизвика предупреждение от Атина за амбициите на Албания за членство в Европейския съюз. \r\nВ изявление гръцкото външно министерство призова Тирана да отмени решението, като го нарече нарушение на Европейската конвенция за правата на човека, както и на предходни съдебни решения по подобни казуси. \r\n\"Тези действия не са в съответствие с обявените европейски стремежи на Албания и противоречат на съответните им задължения\", се казва в изявлението. \r\nМинистерството каза, че ще наблюдава развитието на ситуацията, като същевременно продължава усилията си за изграждане на отношения на доверие и сътрудничество с Тирана. \r\nМеждувременно организацията „Омония“, представляваща гръцкото малцинство в Албания, обеща да използва всички правни средства, с които разполага, с цел защита на правата и интересите на етническите гърци в региона. \r\n*** Испания заплаши да изпрати части на Националната полиция, за да гарантира сигурността в Каталуния, пише англоезичното издание на испанския вестник  El Pais . \r\nИспанската изпълнителна власт, ръководена от ПСОЕ Педро Санчес, изпрати три писма до каталонски власти, като изрази недоволството си  от \"неглижирането  на задълженията\" от страна на регионалната полиция и предупреди, че ако регионалното правителство не гарантира обществената безопасност, Министерството на вътрешните работи ще изпраща служители от Националната полиция. \r\nИспанското правителство прие по-строг тон срещу каталунските сепаратисти след уикенд, в който активисти за независимост блокираха основен път и повреждане пунктове за събиране на тол такси, докато регионалните полицейски сили не предприеха никакви действия. \r\nПредупреждението предхожда заседание на кабинета, което се очаква да се състои на 21 декември в Барселона, вместо в Мадрид, като част от правителственото решение да се вземат тези седмични събирания в други испански градове. Санчес иска да избегнат сцени на хаос в този ден, когато активисти за независимост се очаква да организират нови обществени протести след прекъсването на магистрала AP-7 в продължение на 15 часа в събота и премахване на бариерите за такси в неделя. \r\n*** Процесът на гласуване на вот на недоверие на  лидера на Консервативната партия и британският премиер Тереза Май е стартирана, предава  Reuters . \r\nСпоред агенцията необходимия брой писма е достигнат. Гласуването ще се състои в сряда в Камарата на общините на британския парламент. \r\n\"В съответствие с правилата, гласуването ще се проведе на 12 декември между 18:00 и 20:00 часа местно време (20:00 – 22:00 българско време)\", гласи информацията, като резултатите ще бъдат обявени възможно най-бързи. \r\nПри гласуване на доверие в министър-председателя на Великобритания ще трябва да вземат участие 315 консервативни депутати. За да запази поста си, Мей ще се нуждае от обикновено мнозинство - най-малко 158, след което ще бъде защитена от повтарянето на тази процедура в продължение на поне една година. В случай на поражение на ръководителя на партията ще трябва да се избере нов лидер, което ще отнеме три месеца. \r\n*** Главният финансов директор на китайския технологичен гигант Huawei Мън Ванжоу бе освободена под гаранция в Канада, съобщава   CNN . \r\nС това започва продължителна юридическа борба срещу екстрадицията ѝ в Съединените щати. \r\nНо случаят с Мън, която бе арестувана във Ванкувър по-рано този месец, придоби нови измерения, след като американският президент Доналд Тръмп предложи да се намеси в делото, ако това ще помогне за сключването на търговска сделка с Китай. \r\nАрестът на Мън повиши напрежението между Съединените щати и Китай, на фона на опитите за преговори  за прекратяване на зараждащата се търговска война. \r\n\"Ако смятам, че ще е полезно за това, което със сигурност ще бъде най-голямата търговска сделка, която някога е била постигана - което е много важно нещо - това, което е добро за националната сигурност - със сигурност ще се намеся, ако сметнем, че е необходимо\", казва Тръмп малко след като Мън беше освободена под  гаранция от съдия във Ванкувър. \r\n*** Над 670 служители на специалните части и на службите за сигурност и 2 хеликоптера продължават издирването на нападателя от Страсбург, предава френската национална радиомрежа  \"Francetvinfo\" .  \r\nФренското радио се позовава на среднощната пресконференция на министъра на вътрешните работи Кристоф Кастанер и на данни, получени от местната полиция, според които издирваният 29-годишният Шериф Шекат е имал \"сложен хибриден профил\" и е бил добре известен на службите за сигурност след ефективни присъди във Франция и Германия. \r\nРадиото твърди, че Шекат, който е роден в столицата на Елзас, е попаднал в полезрението на френската Генерална дирекция за вътрешна сигурност (DGSI) заради склонността му към насилие и радикализацията му на верска основа, които е проявил по време на престоя му в затвора. \r\n\"Francetvinfo\" съобщава подробности и за опита за арест на Шекат, който е бил направен вчера рано сутринта в по обвинение за опит за убийство и грабеж. Домът му в квартал Неудорф е бил посетен от жандармеристи и от служители на сигурността, но издирваният не е бил открит. Задържани са били трима души, а при обиска са били иззети две ръчни гранати. \r\nРадиото отбелязва, че след атентата на коледния пазар в централната част на Страсбург, нападателят на два пъти е влязъл в престрелка със силите на реда (в 20,20 ч. и в 21,00 ч. - местно време), след което е избягал с таксиметров автомобил, като е оставил шофьора невредим. \r\nПо сведения на таксиметровия шофьор атентаторът е бил ранен. \r\n*** Турция може скоро да започне операция на изток от река Ефрат в Сирия. Подобна възможност бе обявена в сряда от турския президент Тайип Ердоган на срещата на върха на отбранителната индустрия в Анкара, пише турският вестник  Sabah , цитиран от  TACC \r\nВ същото време Ердоган подчерта, че по време на операцията \"целите няма да бъдат американските военни\", които също се намират в този регион. Според турския лидер тази стъпка на Анкара ще допринесе за политическо уреждане в Сирия и ще \" направи тази територия по-безопасна и по-подходяща за живот на местното население\".", "date": "2018.12.12", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/12/2601006/dimitar-bakalov-hleboproizvoditel-poskapvane-na-hlebnite-izdeliya-e-vazmozhno-pri-povishavane-na-tsenata-na-brashnoto.html", "text": "Поскъпване на хлебните изделия е възможно при повишаване на цената на брашното. Това каза за  Радио „Фокус“ - Пирин  Димитър Бакалов, производител на хляб, тестени и сладкарски изделия. По думите му поскъпването на електрическата енергия също може да бъде причина за по-високи цени на хранителните продукти. „Цената на тока е от огромно значение за хлебните изделия, но по-водещо е колко процента ще бъде то“, коментира Бакалов. Той посочи, че съществуват много ключови фактори, които определят цените на продуктите. „Необходимо е да е ясно с колко ще поскъпне нощната и дневната енергия, за да се разбере дали това ще се отрази и на цената на хляба и хлебните изделия“, допълни хлебопроизводителят. Димитър Бакалов посочи, че когато се вдигне с по голям процент цената в някой сектор, който е пряко зависим с продуктите се налага те да поскъпнат. Хлебопроизводителят добави, че няма причина да поскъпнат хлебните изделия поради предстоящите празници, стига да няма значително повишение на брашното. \r\nСпоред Бакалов незначителните поскъпвания в отделните сектори оказват голямо влияние за производителите. По думите му факторите за определяне на цената на един продукт не са един и два. „Производителите често правят компромиси, за да успеят да запазят старата цена, макар и понякога това да се отразява зле на фирмата. Всяко едно повишение е вследствие на дълъг период, който е изпълнен с търпение и очакване да се види дали ще се задържи по-високата цена от страна на даден сектор“, посочи Димитър Бакалов. Той допълни, че поскъпването на електроенергията дори с една и две стотинки оказва голямо влияние върху бизнеса. „Тези стотинки са незначителни за потребителя, но при производителите те се сумират и остават за наша сметка“, коментира Бакалов. Той добави, че при сумирането на минималните поскъпвания се получава голяма сума, която носи отражение. „Малко е увеличението на тока, малко на горивата, малко на нещо друго. Точно тези малки неща могат да повлияят зле на цялата фирма и дори да бъдат причина за неуспеха й“, каза още Димитър Бакалов. \r\nДенис НИКИФОРОВ", "date": "2018.12.12", "title": "Димитър Бакалов, хлебопроизводител: Поскъпване на хлебните изделия е възможно при повишаване на цената на брашното"}
{"url": "http://www.focus-news.net/news/2018/12/12/2601008/pravitelstvoto-odobri-pozitsiyata-na-republika-balgariya-za-zasedanie-na-evropeyskiya-savet.html", "text": "Правителството одобри българската позиция за заседанието на Европейския съвет, което ще се проведе на 13-14 декември в Брюксел. Това съобщиха от  правителствената информационна служба . \r\nЗаседанието ще бъде посветено на темите многогодишна финансова рамка 2021-2027 г., единен пазар, миграция, противодействие на дезинформацията, борба срещу расизма и ксенофобията, климатичните промени. Ще бъдат представени резултатите от гражданските консултации в Европейския съюз. Лидерите ще обсъдят провеждането на първата среща на върха между държавите-членки на ЕС и Лигата на арабските държави на 24-25 февруари 2019 г., както и други актуални външнополитически въпроси. \r\nНа 14 декември ще се проведе среща на държавите от еврозоната в разширен формат. Очаква се по време на срещата лидерите да приемат конкретни решения, както и да бъдат дадени насоки за задълбочаването на Икономическия и паричен съюз.  \r\nОдобрена е също така българската позиция за предстоящото на 13 декември извънредно заседание на Европейския съвет (чл. 50) в Брюксел относно оттеглянето на Обединеното кралство (ОК) от Европейския съюз. Европейският съвет (чл. 50) се очаква да обсъди актуалното състояние на преговорите по оттегляне на ОК от ЕС. \r\nЗа България постигането на Споразумение за урегулирано оттегляне на ОК от ЕС с преходен период е най-добрият възможен най-добрият възможен вариант за приключване на преговорите. Това ще гарантира максимално възможна приемственост в редица важни за страната ни области и ще даде достатъчно време за адаптиране на гражданите и бизнеса, като осигури възможност за плавен преход към бъдещите отношения.", "date": "2018.12.12", "title": "Правителството одобри позицията на Република България за заседание на Европейския съвет"}
{"url": "http://www.focus-news.net/news/2018/12/12/2601010/kraynata-data-za-izplashtane-na-sotsialni-pomoshti-v-poshtenskite-stantsii-prez-mesets-dekemvri-2018-godina-e-20-dekemvri.html", "text": "По искане на Агенцията за социално подпомагане крайната дата за изплащане на социални помощи в пощенските станции през месец декември 2018 година е 20 декември 2018 година. Това съобщиха от пресцентъра на  „Български пощи“ .", "date": "2018.12.12", "title": "Крайната дата за изплащане на социални помощи в пощенските станции през месец декември 2018 година е 20 декември"}
{"url": "http://www.focus-news.net/news/2018/12/12/2601004/inzh-iliyan-terziev-ksb-ako-prezidentat-ima-danni-che-rabotim-skapo-i-nekachestveno-da-gi-predostavi.html", "text": "Ако президентът има данни, че работим скъпо и некачествено, да ги предостави. Това каза инж. Илиян Терзиев, председател на УС на Камарата на строителите в България (КСБ) в Министерски съвет, предаде репортер на  Агенция „Фокус” . Инж. Терзиев заяви, че има правила, които доказват дали дадена работа е качествена или не. „В момента, в който се докаже, това има гаранции. Второ, че работим ужасно скъпо – абсолютно не е вярно. По-евтино от българското строителство, всеки вид, няма в цяла Европа. Не говоря само за магистралите. Трябва да се спре с това политическо говорене\", коментира инж. Мазнев. По думите му най-важното е да се създадат правила в бранша.  \r\nВесела АЛЕКСАНДРОВА", "date": "2018.12.12", "title": "Инж. Илиян Терзиев, КСБ: Ако президентът има данни, че работим скъпо и некачествено, да ги предостави"}
{"url": "http://www.focus-news.net/news/2018/12/12/2601012/prezidentat-rumen-radev-moeto-doverie-i-tova-na-obshtestvoto-nyama-da-bade-specheleno-s-protesti-deklaratsii-i-preskonferentsii-a-s-kachestvo-i-prozrachnost.html", "text": "Моето доверие и доверието на обществото няма да бъде спечелено с протести, декларации и пресконференции, а с качество и прозрачност. Това за мен означава да има целесъобразни и с голяма обществена значимост проекти, да има прозрачни и честни обществени поръчки, такива условия, че всеки лев да отива по предназначение, контролът да бъде принципен, всеобхватен и безкомпромисен, нормативната база да ви позволява да изпълнявате дейността си по най-добрия начин в една реална и здрава конкурентна среда. Това каза президентът Румен Радев в началото на срещата си с Камарата на строителите в България, предаде репортер на  Агенция „Фокус“ . „Вие бяхте една от първите организации, които приех в началото на своя мандат и това беше естествено, защото съм воден от убеждението, че вашата дейност е от огромно значение за обществото. Не можем да говорим за модерна държава без развита и съвременна инфраструктура“, обърна се държавният глава към представителите на Управителния съвет на Камарата.  \r\n„Проблемите които ви вълнуват, вълнуват всички нас. За да ги решим по най-добрия начин, трябва да сме наясно, че в тези проблеми има трима важни участника. Първият е изпълнителната и местната власт в ролята на възложител, вторият участник е собствениците и ръководствата на крупните строителни фирми. Третият са подизпълнителите - средни и малки и хилядите работници строители, които съвсем съвестно изкарват прехраната си. Категорично заявявам, че работниците могат да разчитат на моята безрезервна подкрепа и заслужават и по-добри заплащане, и по-добри условия на труд, и предвидимост в своята дейност“, заяви президентът. „Българите от своя страна очакват да пътуват безопасно, по сигурни пътища, които да не се ремонтират веднага след въвеждане в експлоатация, да не се срамуват от изгледа на населеното място, в което живеят“, подчерта той.  \r\nПо думите му за решението на проблемите на строителния бранш изключително важно значение има изпълнителната власт. „Аз съм готов да изслушам всички ваши проблеми, виждания, визия за развитие на сектора и по най-добрия начин и да съдействам с всичко, което е в рамките на моята институция“, каза още президентът.  \r\nВесела АЛЕКСАНДРОВА", "date": "2018.12.12", "title": "Президентът Румен Радев: Моето доверие и това на обществото няма да бъде спечелено с протести, декларации и пресконференции, а с качество и прозрачност"}
{"url": "http://www.focus-news.net/news/2018/12/12/2601013/na-parvo-chetene-parlamentat-reshi-da-se-izmenyat-kategoriite-za-ognestrelno-orazhie.html", "text": "Парламентът прие на първо четене промени в Закона за оръжията, боеприпасите, взривните вещества и пиротехническите изделия с вносител Министерски съвет, предаде репортер на  Агенция „Фокус“ . „За“ гласуваха 97 народни представители, 20 бяха „против“, а 21 се въздържаха. Промените изменят категориите за огнестрелно оръжие, като категория D се заличава. Въвежда се забрана за придобиване, носене и употреба на пълнители с голям капацитет. Променят се наименованията на категориите на фойерверките. Въвеждат се понятието „салютно и акустично оръжие“, а понятието „предупредително и сигнално оръжие“ заменя досегашното понятие \"газово и сигнално оръжие\". Изменено е и определението за „основен компонент на огнестрелно оръжие“, както и определението за „идентификационни данни на огнестрелни оръжия“. Променени са и сроковете за съхранение на данните в единния автоматизиран регистър за дейностите по този закон, поддържан от МВР.  \r\nБиляна ИВАНОВА", "date": "2018.12.12", "title": "На първо четене парламентът реши да се изменят категориите за огнестрелно оръжие"}
{"url": "http://www.focus-news.net/news/2018/12/12/2600998/inzh-miroslav-maznev-ksb-stroitelite-imat-prosti-i-razbiraemi-poslaniya-ne-gi-politizirayte.html", "text": "Строителите имат прости и разбираеми послания, не ги политизирайте. Това каза инж. Мирослав Мазнев, изпълнителен директор на Камарата на строителите в България (КСБ) в Министерския съвет, предаде репортер на  Агенция „Фокус” .    \r\n„Думи като тези, че асфалтът не се яде, че санирането е само с капещи сгради - уронват престижа в една политическа игра и те не са толкова верни и го знаят хората, които ги говорят. Асфалтът храни страшно много. Санираните сгради дават топлина и спокойствие на хиляди хора. По този начин излязохме виновни ние\", заяви инж. Мирослав Мазнев. \r\n„Това безпочвено говорене, че нещо тук в България с европейски пари се строи некачествено, съсипват не само сектора, но и се руши държавността. Помолихме премиера да не се огъва на политическо говорене”, коментира той. \r\nПо думите му с това неконтролируемо и безотговорно нападане на сектора, нищо чудно да не останат строители в България.  \r\nИнж. Мазнев заяви, че целта е да се работи качествено, да има ред, порядък и закони за по-добрата работа на целия бранш. „Търсим подкрепата на цялото общество. Получихме над 60 хил. подписа в подкрепа за кратък период от време. Ние сме хора, които градим, а не рушим\", каза още инж. Мирослав Мазнев и допълни, че строителите имат прости и разбираеми послания, като призова те да не бъдат политизирани. \r\nТой заяви, че всички, които изричат тези безпочвени приказки, трябва да имат първо доказателства и тогава да ги обвиняват, че крадат, а после лицемерно да се казва, че ги защитават.  \r\nВесела АЛЕКСАНДРОВА", "date": "2018.12.12", "title": "Инж. Мирослав Мазнев, КСБ: Строителите имат прости и разбираеми послания, не ги политизирайте"}
{"url": "http://www.focus-news.net/news/2018/12/12/2601007/ministar-petya-avramova-s-postanovlenie-za-blizo-158-mln-leva-shte-razplatim-na-stroitelite-izvarshenite-deynosti.html", "text": "Днес с приетото постановление за близо 158 млн. лева ще разплатим дейностите, които вече са извършени. Това каза в Министерски съвет министърът на регионалното развитие и благоустройство Петя Аврамова след среща с Камарата на строителите в България, предаде репортер на  Агенция „Фокус“ . „Ние като министерство носим отговорността да разплащаме всичко в срок, за да могат да работят спокойно всички в бранша“, заяви тя. „Строителният бранш в България трябва да бъде подкрепен от всички, защото това са хора, които живеят и работят в България“, посочи Петя Аврамова. „Всички трябва да бъдем отговорни браншът да е силен, така че качествените и добрите строители да не напускат България и да не работят в чужбина“, обяви регионалният министър. \r\nВесела АЛЕКСАНДРОВА", "date": "2018.12.12", "title": "Министър Петя Аврамова: С постановление за близо 158 млн. лева ще разплатим на строителите извършените дейности"}
{"url": "http://www.focus-news.net/news/2018/12/12/2601005/ministar-petya-avramova-otnosheniyata-ni-sas-stroitelite-sa-na-ekspertno-nivo-i-po-nikakav-nachin-nyama-da-politizirame-protsesa.html", "text": "Отношенията на МРРБ и АПИ с КСБ и със всички строители в България са на експертно ниво. Ние не политизираме и по никакъв начин няма да политизираме този процес. Това каза в Министерски съвет министърът на регионалното развитие и благоустройство Петя Аврамова след среща с Камарата на строителите в България, предаде репортер на  Агенция „Фокус“ . „Строителният бранш в България, както и членовете на Камарата на строителите в България, са партньор на МРРБ, не само в пътния бранш като изпълнители в АПИ, а и по изпълнението на дейностите по всички оперативни програми“, посочи тя. „Те са изпълнители по ОП „Региони в растеж“ с бенефициенти общините, по Националната програма за енергийна ефективност“, допълни министър Аврамова. „От строителния бранш очакваме мобилизация по проектите, които ще изпълняват като бенефициенти ВиК операторите в България“, каза още тя. „За нас е важно строителният бранш в България да има капацитет да изпълни дейностите по оперативните програми. А ние, които управляваме обществените средства ще бъдем безкомпромисни по отношение на качеството и на сроковете на изпълняваните строителни дейности“, заяви Петя Аврамова. \r\nВесела АЛЕКСАНДРОВА", "date": "2018.12.12", "title": "Министър Петя Аврамова: Отношенията ни със строителите са на експертно ниво и по никакъв начин няма да политизираме процеса"}
{"url": "http://www.focus-news.net/news/2018/12/12/2601015/parlamentat-razreshi-na-parvo-chetene-sportnite-klubove-po-strelba-da-remontirat-orazhiyata-si.html", "text": "Парламентът прие на първо четене промени в Закона за оръжията, боеприпасите, взривните вещества и пиротехническите изделия с вносител ПГ на „Обединени патриоти“, предаде репортер на  Агенция „Фокус“ . „За“ гласуваха 91 депутати, 9 бяха „против“, а 28 се въздържаха. Промените дават право на спортните клубове по стрелба да осъществяват ремонтни дейности на оръжие. Според вносителите те разполагат с оръжейни работилници и специалисти, които могат да извършват тази дейност. Сега по закона право да ремонтират оръжия имат само търговци по Търговския закон, както и производителите на взривни вещества, оръжия, боеприпаси и пиротехнически изделия с цел изследване, разработване или изпитване. „Обединени патриоти“ посочват, че предложението им, ще намали разходите, ще увеличи възможността за привличане на допълнителни средства и ще подпомогне развитието на стрелковите спортове. \r\nБиляна ИВАНОВА", "date": "2018.12.12", "title": "Парламентът разреши на първо четене спортните клубове по стрелба да ремонтират оръжията си"}
{"url": "http://www.focus-news.net/news/2018/12/12/2601018/dimitar-popov-bzdp-gotse-delchev-prez-2018-godina-signalizirahme-za-seriozni-narusheniya-na-zakona-za-zashtita-na-zhivotnite-po-vreme-na-traditsionniya-nevrokopski-panair.html", "text": "През 2018 година сигнализирахме за сериозни нарушения на Закона за защита на животните по време на традиционния Неврокопски панаир. Това каза за  Радио „Фокус“-Пирин  Димитър Попов, председател на „Българско дружество за защита на птиците“ (БДЗП)–Гоце Делчев. „През годината посветихме доста голяма част от работата си на възпитанието на подрастващото поколение, убедени сме, че това е най-добрата инвестиция в бъдещето“, коментира Попов. По думите му от дружеството са пропътували стотици километри и са извършили посещения на училища в Благоевргадска и Пазарджишка област.   \r\n„Представянето на дейността на клона, прожектирането на филми с образователен характер, екскурзии са само част от работата ни с учениците“, отбеляза Попов. Той посочи и основните постижения през годината, като представяне на филма „Крилатият съсед 2018“, охраната на гнездата на световно застрашения Египетски лешояд, участие в кампаниите: „Ние броим врабчетата 2“ и Мониторинг на широкоразпространените видове птици. „ Извършихме роучване и фотографиране на розовото фламинго на територията на Република Гърция“, каза Попов. \r\nЛора КАЛЧЕВА", "date": "2018.12.12", "title": "Димитър Попов, БЗДП-Гоце Делчев: През 2018 година сигнализирахме за сериозни нарушения на Закона за защита на животните по време на традиционния Неврокопски панаир"}
{"url": "http://www.focus-news.net/news/2018/12/12/2601003/korneliya-ninova-bsp-dneshniyat-den-e-pretsedent-v-politicheskata-istoriya-i-sabiratelen-obraz-na-rezhima-na-borisov-edriyat-kapital-i-vlastta-v-stachka-sreshtu-opozitsiyata.html", "text": "Днешният ден е прецедент в политическата история и събирателен образ на режима на Борисов – едрият капитал и властта в стачка срещу опозицията. Това каза председателят на БСП Корнелия Нинова на брифинг в Народното събрание, предаде репортер на  Агенция „Фокус“ . \r\n„Нека да запомним днешния ден, защото той е прецедент в политическата история – едрият капитал в стачка срещу опозицията. Днешният ден е събирателен образ на режима на Борисов, но и на модела на Прехода, когато власт и капитал се срастват и рамо до рамо бранят статуквото. Видяхме как част от този капитал беше готов да изкара работници срещу майки на деца с увреждания. Виждаме днес как едрият капитал изкарва машини срещу опозицията и срещу разследващ журналист, защото търсим истината и искаме прозрачност. От две години говорим, че искаме да променим този модел на Прехода и не ни вярваха. Днешният ден показва, че не само говорим, но и действаме – искаме да променим този модел на Прехода, в който власт и капитал се срастват и задкулисно си пазят интересите и бранят статуквото рамо до рамо. Най-грозната част на това лице на управлението на Борисов е, че използват работници за тази цел“, заяви Нинова. \r\nТя посочи, че промяна ще има. „Това са последните издихания на това правителство. Но искам да се обърна към българския бизнес - ние сме наясно, че без българско производство и без икономика България няма бъдеще. Но не този модел на икономика, при който десет големи се договарят с властта и убиват малкия и средния бизнес, не този модел на икономика, в който властта принуждава фирмите да връщат процент от поръчките като комисионна, а модел на свободна конкуренция и закони, еднакви за всички. Ще има закони и правила за свободна конкуренция и за правене на бизнес в свободна държава. Но най-вече искам да се обърна към работниците – вие не сте крепостни селяни, знаем, че ви е страх за хляба ви, но не допускайте да ви използват.  Защото друг модел на икономика ще е по-добър за вас и за семействата ви – вместо кражби, тези пари ще отидат за увеличаване на заплати и за подобряване на условия на труд. Така че имайте достойнство и не допускайте да бъдете употребявани в битката на статуквото на власт и бизнес срещу опозицията и промяната в държавата“, каза още Нинова. \r\nЦветилена СИМЕОНОВА", "date": "2018.12.12", "title": "Корнелия Нинова, БСП: Днешният ден е прецедент в политическата история и събирателен образ на режима на Борисов – едрият капитал и властта в стачка срещу опозицията"}
{"url": "http://www.focus-news.net/news/2018/12/12/2601014/veliko-tarnovo-nad-600-tona-stari-pestitsidi-sahranyavani-na-teritoriyata-na-riosv-shte-badat-obezvredeni-v-shveytsariya.html", "text": "Над 600 тона стари пестициди, съхранявани на територията на Регионална инспекция по околната среда и водите (РИОСВ) – Велико Търново, ще бъдат обезвредени в Швейцария. Това съобщи на пресконференция директорът на РИОСВ – Велико Търново Елена Стефанова, предаде репортер на  Радио „Фокус“ – Велико Търново . Дейностите се осъществяват по проект, който се изпълнява  от Предприятието за управление на дейностите по опазване на околната среда към Министерството на околната среда и водите в рамките на Българо-Швейцарската програма за сътрудничество. Изпълнението му стартира на 3 декември с отваряне на склада за забранени и негодни за употреба продукти за растителна защита на община Свищов в село Вардим. По проекта е предвидено приблизително 614 323 кг пестициди, съдържащи се в 11 основни склада и 600 000 кг земни маси, примесени с пестициди в един резервен склад, да бъдат преопаковани, транспортирани и предадени за окончателно обезвреждане. Дейностите по освобождаване на складовите помещения включва и тяхното саниране.  \r\nЕлена Стефанова съобщи, че складовете са под непрекъснатия контрол на експертите от РИОСВ, Пожарна безопасност и защита на населението“ и общините. „Към момента всички складове са в добро състояние. Не са констатирани течове от покривните конструкции на сградите, няма разливи на продукти за растителна защита в помещенията или нарушена цялост на опаковките. Складовете са охраняеми, поставени са знаци за опасност, пожарогасители и индивидуални средства за защита. За съхраняваните количества пестициди се води отчетност“, съобщи директорът  на екоинспекцията. Тя подчерта,ч е след приключване на проекта, РИОСВ ще контролира само четири площадки с общо 46 броя ББ-кубове в землищата на три населени места на община Полски Тръмбеш (три в село Павел, 14 в село Климентово и осем в село Обединение) и 21 в землището на Стражица. ББ-кубовете ежегодно се проверяват от представители на РИОСВ. По думите на Елена Стефанова площадките са в добро състояние, с обновени обозначителни знаци и номера. Освобождаването на всички складове на територията на РИОСВ – Велико Търново се очаква да приключи до средата на следващата година. \r\nНадежда КРЪСТЕВА", "date": "2018.12.12", "title": "Велико Търново: Над 600 тона стари пестициди, съхранявани на територията на РИОСВ, ще бъдат обезвредени в Швейцария"}
{"url": "http://www.focus-news.net/news/2018/12/12/2601020/stara-zagora-vazstanoveno-e-dvizhenieto-po-pat-i-6-kazanlak-stara-zagora-do-razklona-za-s-tulovo.html", "text": "Възстановено е движението по път I-6 Казанлък – Стара Загора до разклона за с. Тулово. Това съобщиха от пресцентъра на  Агенция \"Пътна инфраструктура\" .", "date": "2018.12.12", "title": "Стара Загора: Възстановено е движението по път I-6 Казанлък – Стара Загора до разклона за с. Тулово"}
{"url": "http://www.focus-news.net/news/2018/12/12/2601011/tass-streletsat-ot-strasburg-i-brat-mu-sa-nablyudavani-kato-islyamisti.html", "text": "Шериф Шекат, който откри огън в центъра на Страсбург, както и брат му са известни на правоохранителните органи на Франция като ислямисти. Това се съобщава в сряда от вестник Der Tagesspiegel, цитирайки източник във френските сили за сигурност, предава  TACC . \r\nКакто бе отбелязано в публикацията, контактите на братята с германски ислямисти все още не са известни. Шериф  е бил в затвора в Германия за кражба от януари 2016 г. до февруари 2017 г. През 2016 г. съд в Зинген го е осъдил на две години и три месеца затвор за ограбване на аптека в Баден-Вюртемберг. Впоследствие е депортиран във Франция. \r\nИзточникът отбелязва за вестника, че е възможно атаката да е свързана с желанието на заподозрения да си отмъсти на правоохранителните органи във връзка с опит да бъде задържан.  Юлиян Марков", "date": "2018.12.12", "title": "TAСС: Стрелецът от Страсбург и брат му са наблюдавани като ислямисти"}
{"url": "http://www.focus-news.net/news/2018/12/12/2601017/dots-sonya-penkova-nvim-kato-institutsiya-na-pametta-polagame-seriozni-usiliya-da-napravim-razkaz-za-minaloto-dostapen-za-vse-po-golyama-chast-ot-obshtestvoto.html", "text": "Важно е, че ние като институция на паметта, полагаме сериозни усилия да направим разказ за миналото, достъпен за все по-голяма част от българското общество. Да дадем достатъчно факти и истории, да направим достатъчно събития достъпни от нашето минало, за да могат хората да имат една по-богата и пълна представа за българската национална, респективно военна история. Това каза директорът на Националния военноисторически музей доц. Соня Пенкова в интервю за  Агенция „Фокус“  по повод откриване на изложбата „Българска армия. Приказки за деца“. Тя обясни, че съвременният музей е отворен, обърнат към хората, към проблемите на днешния ден. „Музей, в който хората са част от музейния разказ, а не са само обикновени наблюдатели на статични експозиции. Музей, който се вглежда в значението на всеки един човек, на всяко едно семейство или фамилия, на всяка една общност в контекста на това, че всеки един от нас е част от националния разказ в българската история“, коментира още доц. Пенкова. Според нея е важно да помним историята на Българската армия, защото тя е част от националния разказ на историята на България. „Историята на Българската армия е история на възпитание в ценности и това е едно от важните неща за нас, да направим ценностите на Българската армия достъпни за децата. Да ги възпитаме в тези добродетели, в които са възпитавани поколения наред от техните деди и прадеди. Това е наше задължение към бъдещите поколения“, обясни още директорът на военноисторическия музей.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.12.12", "title": "Доц. Соня Пенкова, НВИМ: Като институция на паметта, полагаме сериозни усилия да направим разказ за миналото, достъпен за все по-голяма част от обществото"}
{"url": "http://www.focus-news.net/news/2018/12/12/2601022/blagoevgrad-bez-problemi-se-osashtestvyava-preminavaneto-prez-granichen-punkt-kulata-promahon.html", "text": "Без проблеми се осъществява преминаването през граничен пункт „Кулата-Промахон“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът е нормално натоварен. \r\nДенис НИКИФОРОВ", "date": "2018.12.12", "title": "Благоевград: Без проблеми се осъществява преминаването през граничен пункт „Кулата-Промахон“"}
{"url": "http://www.focus-news.net/news/2018/12/12/2601023/n-pr-anatoliy-makarov-poslanik-na-ruskata-federatsiya-v-balgariya-nyama-ofitsialno-sporazumenie-za-razklonenieto-na-turski-potok.html", "text": "На официално ниво все още няма договореност за това откъде ще мине разклонението на газопровода „Турски поток“ за Европа. Това заяви посланикът на Руската федерация в България Н. пр. Анатолий Макаров в рамките на Дружествена беседа, организирана в Руския културно-информационен център.  \r\n„Към настоящия момент няма официално споразумение. Газопроводът трябва да достигне до Европа. Вече чух, че са го нарекли „Български газопровод“,  но от гръцка страна също чух да го наричат „Гръцки поток“. Имаше среща на (министър-председателя на Гърция Алексей) Ципрас в Москва. Знаем, че там бе казано, че газопроводът ще бъде продължен през Гърция. Но, разбирате, че това са само изявления. Конкретно споразумение по въпроса няма“, обясни Н. пр. Анатолий Макаров. \r\nВъпреки това руският посланик в България призна, че не изключва този вариант. „Знаете, ние имаме два варианта – или България, или Гърция. Не знам откъде ще мине… Принципно, аз считам, че преминаването на газопровода през територията на България е приоритет за рускатза енергетика“, увери руският посланик в България. \r\nН.пр. Макаров подчерта, че това, което се е случило на срещата между Ципрас и руския президент Владимир Путин в Москва, е декларирането от страна на Атина на „интерес да плати парите“ за продължаването на проекта през гръцка земя. „Но нищо повече“. \r\n„Ето защо ние с Вас трябва да работим и ще работим“, увери Н.пр. Макаров, коментирайки възможността за преминаването на газопровода през България. \r\nТереза ГЕРОВА", "date": "2018.12.12", "title": "Н. пр. Анатолий Макаров, посланик на Руската федерация в България: Няма официално споразумение за разклонението на „Турски поток“"}
{"url": "http://www.focus-news.net/news/2018/12/12/2601009/anton-kutev-bsp-ministar-petya-avramova-tryabva-da-obyasni-zashto-po-programata-tranzitni-patishta-v-razlikata-mezhdu-dogovorenite-i-izplatenite-ot-api-sumi-e-poveche-ot-250-mln-lv.html", "text": "Министър Петя Аврамова трябва да обясни защо по програмата „Транзитни пътища V“ разликата между договорените и изплатените от АПИ суми е повече от 250 млн. лв. Това каза народният представител от ПГ на „БСП за България“ Антон Кутев на брифинг в Народното събрание, предаде репортер на  Агенция „Фокус“ . \r\n„Искам да дам един пример за срастването между държавата и бизнеса. Става дума за това - през АПИ се договарят едни количества и обеми на сделките за стотици милиони, след което се оказа, че изпълнението и разплащането по тези сделки са стотици милиони повече. Тоест, само по едната програма  - „Транзитни пътища  V“,  само за осем от възможните лотове там разликата между договорените и подписаните суми и сумите, които са изплатени от АПИ, са повече от 250 млн. лв.“, заяви Кутев. \r\nТой посочи, че тези 250 млн. лв. са били разплатени на строителните фирми без търг, без процедура, с допълнителни анекси. „Въпросът, който колегата Петър Витанов зададе на министър Петя Аврамова, е на какво основание това се прави. Защото в закона е записано, че това може да се прави само при дребни промени – след като е подписан договор, ако се наложи някъде да се разшири или намали дебелината на слоя например. А тук става дума за такива дребни промени, които са на стойност 250 млн. лв. Договаря се една сума, а се плаща 3-4 пъти по-голяма чрез заобикаляне на закона и правилата. Въпросът го има и се надявам този петък да има отговор на него от министъра на регионалното развитие и благоустройството, за да разберем как се харчат тези пари“, каза още Кутев. \r\nЦветилена СИМЕОНОВА", "date": "2018.12.12", "title": "Антон Кутев, БСП: Министър Петя Аврамова трябва да обясни защо по програмата „Транзитни пътища V“ разликата между договорените и изплатените от АПИ суми е повече от 250 млн. лв."}
{"url": "http://www.focus-news.net/news/2018/12/12/2601016/elena-yoncheva-bsp-reaktsiyata-na-kamarata-na-stroitelite-pokazva-strah-i-panika-ot-izvarshvane-na-nezavisima-proverka.html", "text": "Реакцията на Камарата на строителите показва страх и паника от извършване на независима проверка. Това каза говорителят на ПГ на „БСП за България“ Елена Йончева на брифинг в Народното събрание, предаде репортер на  Агенция „Фокус“ .  \r\n„Нашето искане е само за проверка на българските магистрали – за проверка на качеството им в независима европейска лаборатория. Ние не разбираме как е възможно срещу това искане да бъдат изкарани 1000 строителни камиони. Реакцията на Камарата на строителите показва страх, паника от извършването на една така проверка. Ние подкрепяме строителството и на практика искаме само едно и също – да се строят качествени пътища. А това може да стане само с проверка на пътищата“, заяви тя. „Нашата цел е в бъдеще да има независим контрол от българската държава и АПИ. Трябва да приемем европейския модел за контрол както при обявяване на обществени поръчки, така и при изпълнението им и техния контрол. Отговорност обаче за качеството на българските пътища не носят строителите, затова ние не сме срещу тях, а им помагаме. Отговорност носи мафиотският начин, по който се управлява България – срастването между бизнес и власт“, каза още Йончева. \r\nТя посочи, че днес относно се е казало, че няма доказателства за евентуална корупция при строителството на пътищата. „Затова искам още веднъж да цитирам последния доклад на Държавния департамент на САЩ за инвестиционния климат в България, в който се казва, че служители във всички клонове на правителството са замесени в корупционни практики безнаказано“, каза Йончева. \r\nЦветилена СИМЕОНОВА", "date": "2018.12.12", "title": "Елена Йончева, БСП: Реакцията на Камарата на строителите показва страх и паника от извършване на независима проверка"}
{"url": "http://www.focus-news.net/news/2018/12/12/2601024/pazardzhik-rayonniyat-sad-odobri-sklyucheno-sporazumenie-mezhdu-prokuraturata-i-obvinyaemi-mazh-i-zhena-opitali-da-izmamyat-89-godishna-zhena-s-2620-lv.html", "text": "Районен съд – Пазарджик одобри сключено споразумение между Районна прокуратура – Пазарджик и обвиняемите мъж и жена, които измамиха възрастна жена, съобщи за  Радио „Фокус“ - Пазарджик  Маринела Георгиева от администрацията на Окръжен съд - Пазарджик. Двамата се признаха за виновни в това, че на 8 декември 2018 г. в съучастие и с неустановено по делото лице, са поддържали заблуждение у 89-годишна жена, че дъщеря й е задържана в полицията и за освобождаването й е необходима парична сума в размер на 2620 лв. Деянието е останало недовършено. На 28-годишната жена беше наложено наказание от 1 година лишаване от свобода с 3-годишен изпитателен срок, на 29-годишния мъж беше наложено наказание от 1 година и 8 месеца лишаване от свобода с 3-годишен изпитателен срок. Споразумението влиза в сила веднага и не подлежи на обжалване и протест. \r\nРадослава МУРДЖЕВА", "date": "2018.12.12", "title": "Пазарджик: Районният съд одобри сключено споразумение между прокуратурата и обвиняеми мъж и жена, опитали да измамят 89-годишна жена с 2620 лв."}
{"url": "http://www.focus-news.net/news/2018/12/12/2601025/pravitelstvoto-odobri-dopalnitelni-19-mln-lv-za-mvnr.html", "text": "Министерският съвет одобри допълнителни 1 900 000 лева за Министерството на външните работи. Средствата са отпуснати за осигуряване на командировъчни средства на дългосрочно командированите служители в задграничните ни представителства и за обезпечаване на актуална софтуерна поддръжка за нуждите на Националната визова информационна система (НВИС) и на визовата дейност в консулските служби на Република България. Това съобщиха от  правителствената информационна служба . \r\nИнфраструктурата на НВИС е система с национално значение и трябва да гарантира непрекъснат, целогодишен и денонощен достъп до ресурсите и до визовата информационна система на ЕС не само на МВнР, но и на всички национални органи, имащи съответните права - Главна дирекция „Гранична полиция“ на МВР, дирекция „Миграция“ на МВР, звената „Миграция“ при ОДМВР и СДВР, Държавната агенция за бежанците при МС, службите за опазване на вътрешния ред и националната сигурност, службите за борба с тероризма и организираната престъпност. \r\nДопълнителните средства ще спомогнат за развитието на ефективна дипломатическа служба и управлението на задграничните представителства в подкрепа на българските граждани в чужбина.", "date": "2018.12.12", "title": "Правителството одобри допълнителни 1,9 млн. лв. за МВнР"}
{"url": "http://www.focus-news.net/news/2018/12/12/2601027/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-na-programata-za-transgranichno-satrudnichestvo-balgariya-turtsiya-v-pomorie-na-13-dekemvri.html", "text": "Заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на Програмата за трансгранично сътрудничество Interreg - ИПП България - Турция 2014 - 2020 г. Форумът ще се проведе утре, 13 декември, от 11.30 часа, в Гранд хотел „Поморие“ в Поморие. Това съобщиха от пресцентъра на  министерството . \r\nВ рамките на заседанието ще бъде представен  напредъкът по изпълнението на Програмата за трансгранично сътрудничество, резултатите от оценката по втората покана за набиране на проектни предложения, представяне на проектите, предложени за финансиране по приоритетните оси „Околна среда“ и Устойчив туризъм и др.  \r\nПредвидено е и посещение на  Регионален исторически музей -Бургас  за представяне на проекта „Общото културно-историческо наследство извън границите“, финансиран по програмата.", "date": "2018.12.12", "title": "Зам.-министър Деница Николова ще съпредседателства заседание на Комитета за наблюдение на Програмата за трансгранично сътрудничество България - Турция в Поморие на 13 декември"}
{"url": "http://www.focus-news.net/news/2018/12/12/2601021/lokalno-makedoniya-izgotven-e-proektozakona-za-pomilvaneto-v-makedoniya.html", "text": "Изготвен е проектозаконът за помилването в Македония на лицата, участвали в събитията от 27 април 2017 година, пише македонското електронно издание  “Локално“ \r\nЗекир Рамчилович от независимата парламентарна група на подкрепилите конституционните промени, който ръководи тази подгрупа, заяви, че членовете й са постигнали  консенсус по този въпрос. Според него проектозаконът няма да обхване организаторите и лицата, които са извършили физическо насилие по време на събитията от 27 април миналата година в Събранието  \r\n„Всички лица, обхванати от този процес, трябва да подадат индивидуално заявление за амнистия“, каза Рамчилович. \r\nМеждупартийният орган за интеграция и помирение се очаква днес да се срещне и да разгледа проекта за правно решение за амнистия, който се предлага да бъде приет по съкратена процедура.  Юлиян Марков", "date": "2018.12.12", "title": "„Локално“ (Македония): Изготвен е проектозакона за помилването в Македония"}
{"url": "http://www.focus-news.net/news/2018/12/12/2601029/anton-kutev-bsp-v-narodnoto-sabranie-pristigat-zhalbi-che-politsiyata-pritiska-protestirashtite-po-razlichni-nachini.html", "text": "Вече втора седмица в Комисията по жалбите в НС пристигат различни жалби за това, че полицията притиска протестиращите по най-различни начини. Това каза пред журналисти в парламента зам.-председателят на ПГ на БСП Антон Кутев, предаде репортер на  Агенция „Фокус“ . „Голяма част от жалбите са внесени от ръководителите на националните протести през последните две седмици“, обясни той. Александър Стамболийски, организатор на протестите в Благоевградска област посочи: „Внесохме с колегите жалба към комисията заради това, че в цялата страна наистина има много издадени актове. Представили сме копия от актовете. Жалбата ни е придвижена. Току-що обсъдихме движението на жалбата и внесохме още актове, които са издадени след протестите, без правно основание за това“. „Не можем да приемем изказванията от страна на правителството, че имаме ръстове на фона на постоянно напускащите страната българи“, коментира той. „Голяма част от гражданите, които са получили разпореждания, протоколи и актове дори не са присъствали като протестиращи. Поради тази причина за нас тези документи не са издържани и основателни“, уточни Александър Стамболийски. „Гражданите са снимани с камери от служители на МВР и на база кадрите са издавани актове за административно нарушение. Основанието е нарушаване на обществения ред чрез протест“, обясни той и уточни, че не е имало затваряне на пътища и на магистрали, а са издавани разпореждания и актове. „Журналисти също са били санкционирани чрез разпореждане да не присъстват и да не отразяват протестите“, коментира Александър Стамболийски. „Госпожа беше бита от полицията заради това, че присъства. На последния протест в Кресна беше ударена от полицай“, посочи той. „Не се разгледаха исканията ни за промяна в Изборния кодекс и Конституцията. Настояваме за оставка на правителството“, обяви Александър Стамболийски. \r\nБиляна ИВАНОВА", "date": "2018.12.12", "title": "Антон Кутев, БСП: В Народното събрание пристигат жалби, че полицията притиска протестиращите по различни начини"}
{"url": "http://www.focus-news.net/news/2018/12/12/2601028/hyuriet-operatsiya-sreshtu-trima-gyulenisti-v-posolstvoto-na-turtsiya-v-sasht-edin-ot-diplomatite-predi-e-bil-konsul-v-burgas.html", "text": "Стана известна операция срещу привърженици на т.нар. „Терористична организация на гюленистите/Паралелна държавна структура (ФЕТО/ПДС) на задгранична работа в турското посолство в САЩ, пише вестник „Хюриет”. Става въпрос за три лица: двама дипломати – съветникът Джем Улусой и пресаташето Джелил Ердоган; както и един административен служител – неговата съпруга Мехтап Ердоган.  Те са били спешно извикани да се върнат в централното управление по повод продължаващо разследване на ФЕТО/ПДС в Анкара.  \r\nИзточници от посолството потвърдиха, че с административна заповед те са били извикани преждевременно да се върнат в Турция, но не уточниха причините. Не е известно също така дали става въпрос за разследване само  за връзка на „гюленистите” във Вашингтон, или за „прочистване” въобще на дипломатическите мисии в рамките на МВнР. .  \r\nОще от миналия месец в кулоарите се говори, че заради въпросното разследване двама дипломати и едни административен служител в турското посолство в САЩ са привикани в Анкара. Направи впечатление, че пресаташето Джелил Ердоган „изчезна” точно по време на последната визита на външния министър Мевлют Чавушоглу във Вашингтон. Другият дипломат – съветникът Джем Улусой е бил на дипломатическа работа в Генералното консулство на Турция в Бургас в България в периода 2011-2014 година.  \r\nДругият дипломат – пресаташето Джелил Ердоган е работил заедно с бившия министър Йомер Челик (сегашен говорител на управляващата Партия на справедливостта и развитието (ПСР) – бел. на „Фокус”) по времето, когато съществуваше закритото Министерство по европейските въпроси.  \r\nИзточници от турското посолство във Вашингтон се въздържат от коментар по темата. Известно е обаче, че посолството официално е уведомило властите в САЩ за прекратяването на мандата на своите трима служители. \r\nРедакцията на „Хюриет” се е сдобила с телефонния номер на пресаташето Джелил Ердоган. Той е потвърдил, че все още не се е върнал в Турция и в момента продължава да е в САЩ. Заявил е, че нормално е трябвало да се прибере в Турция през септември следващата година и не му е известно защо е бил извикан преждевременно. Въпреки категоричната заповед за незабавно връщане в Анкара, Джелил Ердоган и съпругата му Мехтап Ердоган са предпочели да останат в САЩ. \r\nРедакцията на „Хюриет” не е успяла да се свърже с другия дипломат – съветникът Джем Улусой. \r\nСегашният случай напомня на други подобни прецеденти в близкото миналото във Вашингтон. Източници от САЩ потвърдиха информацията, че турски офицер, изпратен на служба в Командване на НАТО в щата Вирджиния, чиито имена, звание и длъжност са скрити; е поискал политическо убежище. Освен това, през същия период акредитираният в посолството на Турция в САЩ дивизионен адмирал Мустафа Угурлу прекрати връзките си с официалните турски власти след като беше издадена заповед за задържането му. В момента е в неизвестност за турската страна. \r\nПървият „шок на тема ФЕТО/ПДС” в посолството на Турция в САЩ е още от 2014 година. Тогава изпратеният като пресаташе Мустафа Кемал Сунгур бе отстранен от длъжност по обвинение за „шпионаж” в полза на Фетхуллах Гюлен, посочва още „Хюриет”.  Георги Димов", "date": "2018.12.12", "title": "„Хюриет”: Операция срещу трима „гюленисти” в посолството на Турция в САЩ – един от дипломатите преди е бил консул в Бургас"}
{"url": "http://www.focus-news.net/news/2018/12/12/2601030/v-muzeya-zemyata-i-horata-shte-badat-vracheni-godishnite-nagradi-za-dobri-praktiki-v-sferata-na-sotsialnite-uslugi.html", "text": "В музея „Земята и хората“ от 18.00 ч. ще бъдат връчени Годишните награди за добри практики в сферата на социалните услуги. Това съобщиха от пресцентъра на  Столична община . На събитието ще присъстват кметът на София Йорданка Фандъкова, зам.-кметът Албена Атанасова, Румяна Георгиева - главен директор на Главна дирекция „Социално подпомагане“, и д-р Муита – председател на УНИЦЕФ за България.  \r\nНаградите се връчват в следните категории:  \r\n- „Войн на годината“; \r\n- „Доброволческа кауза на годината“;  \r\n- „Иновативна социална услуга на годината“; \r\n- „Кампания на годината“; \r\n- „Мениджър на годината“; \r\n- „Най въвличаща и вдъхновяваща социална услуга“;  \r\n- „Социално партньорство с бизнеса“.  \r\nНаградите са учредени в Споразумение за сътрудничество между Столична община и граждански организации с цел да бъдат отличени професионалистите работещи в социалните услуги на територията на Столична община.", "date": "2018.12.12", "title": "В музея „Земята и хората“ ще бъдат връчени Годишните награди за добри практики в сферата на социалните услуги"}
{"url": "http://www.focus-news.net/news/2018/12/12/2601031/uvelichava-se-kapitalat-na-natsionalna-sportna-baza-ead.html", "text": "Правителството промени свое Постановление № 226/2018 г. за одобряване на допълнителни разходи по бюджета на Министерството на младежта и спорта за 2018 г. Това съобщиха от  правителствената информационна служба . Кабинетът прие също така Решение за увеличаване на капитала на „Национална спортна база“ ЕАД. \r\nС приетите актове се предвижда предоставените средства по бюджета на Министерството на младежта и спорта в размер на 3 663 000 лв. за изграждане на многофункционална спортна зала в гр. Кърджали да бъдат използвани за увеличаване на капитала на „Национална спортна база“ ЕАД (НСБ ЕАД), като дружеството ще използва осигурените средства за финансовото обезпечаване и реализирането на проект за изграждане на спортната зала в гр. Кърджали. \r\nС изпълнението на проекта ще се създадат условия за провеждане на международни, национални, местни спортни, културни и социални събития и подпомагане и насърчаване на развитието на младежките дейности, спорта, физическата активност и на региона като цяло.", "date": "2018.12.12", "title": "Увеличава се капиталът на „Национална спортна база“ ЕАД"}
{"url": "http://www.focus-news.net/news/2018/12/12/2601032/sport-viktoriya-tomova-sashto-otpadna-ot-tenis-turnira-v-dubay.html", "text": "Тенис: Първата ракета на България Виктория Томова отпадна във втория кръг на турнира по тенис на твърди кортове в Дубай с награден фонд 100 хиляди долара. Томова загуби от поставената под номер 4 Евгения Родина (Русия) с 4:6, 2:6. \r\nБългарката все пак заработи 1520 долара и 14 точки за световната ранглиста. \r\nПо-рано днес Изабелла Шиникова също напусна надпреварата във втория кръг след загуба от водачката в схемата Кристина Младенович (Франция) с 3:6, 2:6 .", "date": "2018.12.12", "title": "Спорт: Виктория Томова също отпадна от тенис турнира в Дубай"}
{"url": "http://www.focus-news.net/news/2018/12/12/2601033/odobreni-sa-dopalnitelni-razhodi-i-transferi-za-2018-g.html", "text": "Министерският съвет одобри допълнителни разходи в размер на 6 693 500 лв. по бюджетите на Комисията за защита от дискриминация, Националната служба за охрана, Държавната агенция „Разузнаване“, Националния статистически институт и община Марица за 2018 г. Това съобщиха от  правителствената информационна служба . \r\nПо бюджета на Комисията за защита от дискриминация средствата са в размер на 125 000 лв. и са предвидени за осигуряване на достъпна архитектурна среда за хората с увреждания в регионалните офиси на Комисията и за откриване на шест нови регионални офиса.  \r\nОдобрените разходи за Националната служба за охрана са в размер на 1 700 000 лв., с които ще бъдат изплатени дължими обезщетения по Закона за НСО. \r\nСредствата по бюджета на Държавната агенция „Разузнаване“ са в размер на 1 000 000 лв., които са предназначени за издръжка на задграничната дейност на Агенцията.  \r\nЗа обезпечаване на направени разходи, свързани с дейности по Българското председателство на Съвета на Европейския съюз през 2018 г., по бюджета на Националния статистически институт са одобрени допълнително 148 500 лв. \r\nОдобрен е и трансфер в размер на 3 720 000 лв. по бюджета на община Марица за обект „Реконструкция на пътно кръстовище - Пътна връзка „Пловдив - АМ „Тракия“ (възел „Запад“)“ с път за село Радиново и промишлено-търговска зона „Марица“, община Марица, област Пловдив“. \r\nСредствата по бюджетите на НСО и НСИ се осигуряват за сметка на предвидените разходи по централния бюджет за 2018 г., а средствата по бюджетите на Комисията за защита от дискриминация, Държавната агенция „Разузнаване“ и община Марица се осигуряват за сметка на преструктуриране на разходите и/или трансферите по централния бюджет за 2018 г.  \r\nС друго правителствено постановление са одобрени и допълнителни разходи по бюджета на Министерството на вътрешните работи за 2018 г. Средствата общо са в размер на 30 000 000 лв., в т.ч. 7 000 000 лв. - за дейности свързани с издаването на българските лични документи, за сметка на предвидените по централния бюджет за 2018 г. и 23 000 000 лв. за неотложни разходи, свързани с текущата издръжка на министерството, за сметка на трансферите между бюджети и сметки за средствата от Европейския съюз, одобрени с чл. 12, ал. 1, раздел III, т. 2 от Закона за държавния бюджета на Република България за 2018 г.", "date": "2018.12.12", "title": "Одобрени са допълнителни разходи и трансфери за 2018 г."}
{"url": "http://www.focus-news.net/news/2018/12/12/2601019/inzh-iliyan-terziev-ksb-tarpim-zagubi-ot-politikata-na-bsp-kam-nas-s-vsichki-proverki-koito-iziskvat.html", "text": "Търпим загуби от политиката на БСП към нас с всички проверки, които изискват. Това каза инж. Илиян Терзиев, председател на УС на Камарата на строителите в България (КСБ) в Министерски съвет, предаде репортер на  Агенция „Фокус” . Инж. Терзиев заяви, че по време на срещата на КСБ с премиера е станало ясно, че са осигурени близо 160 млн. лв. за строителите, на които се дължат пари за различни проекти. „Взето е решение за 1,3 млрд. лв. за посока Северна България, в която ще има предвидимост поне за година-две, ще има работа за малките фирми. Помолихме Бойко Борисов да не се огъва, да продължи политиката, в която ние да не се нападаме един друг, защото това, което чухме по различни начини е, че ние сме единствената държава, в която българин от българин иска да се спрат средствата. Това би било пагубно за бранша”, коментира той.  \r\n„Търпим загуби от политиката на БСП към нас с всички проверки, които изискват. Нямаме нищо против, стига да се извършват така, както повелява законът. Всички проекти, изпълнени в България, са съгласно нормативи, изисквания в Европа. Противопоставяме се срещу безотговорното говорене без конкретика”, каза инж. Терзиев. \r\nВесела АЛЕКСАНДРОВА", "date": "2018.12.12", "title": "Инж. Илиян Терзиев, КСБ: Търпим загуби от политиката на БСП към нас с всички проверки, които изискват"}
{"url": "http://www.focus-news.net/news/2018/12/12/2601035/predsedatelyat-na-komisiyata-po-vatreshna-sigurnost-i-obshtestven-red-v-ns-tsvetan-tsvetanov-shte-uchastva-v-109-ata-sreshta-na-upravitelniya-savet-na-evropol-vav-viena.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание (НС) Цветан Цветанов заминава на работно посещение във Виена, където утре, 13 декември 2018 г. (четвъртък), ще участва в 109-ата среща на Управителния съвет на Европол. Това съобщиха от пресцентъра на  ПП ГЕРБ . \r\nВ качеството си на представител на Съвместната група за парламентарен контрол на Агенцията, Цветанов ще участва в обсъжданията на управителния орган, свързани със стратегическото и многогодишно планиране на Европол. Заседанието е последната среща на ръководния орган за тази година, както и за периода на Австрийското председателство на Съвета на ЕС. \r\nВ рамките на посещението си, Цветанов ще проведе работни срещи с изпълнителния директор на Европол Катрин де Бол и председателя на Управителния съвет на агенцията Прит Паркна.", "date": "2018.12.12", "title": "Председателят на Комисията по вътрешна сигурност и обществен ред в НС Цветан Цветанов ще участва в 109-ата среща на Управителния съвет на Европол във Виена"}
{"url": "http://www.focus-news.net/news/2018/12/12/2601034/n-pr-anatoliy-makarov-poslanik-na-ruskata-federatsiya-v-balgariya-podgotvyame-se-za-otbelyazvaneto-na-100-godishninata-ot-ustanovyavaneto-na-diplomaticheski-otnosheniya-mezhdu-rusiya-i-balgariya-planirame-postavyaneto-na-byustove-na-vidni-diplomati.html", "text": "Вече започна подготовката за отбелязването догодина на 100-годишнината от установяването на дипломатически отношения между България и Русия. В тази връзка се предвижда поставянето на бюстове на видни руски дипломати в центъра на София, включително на Граф Николай Павлович Игнатиев. Това заяви посланикът на Руската федерация в България Н. пр. Анатолий Макаров в рамките на Дружествена беседа, организирана в Руския културно-информационен център.  \r\nДипломатът разкри, че в архива на българската столица е намерен документ от 1903 г., в която е отправено предложение за поставянето на бюст на граф Игнатиев на едноименната улица в София. Н. пр. Анатолий Макаров описа реализирането на идеята като „много важна стъпка“, като същевременно припомни, че бюст на видния руски държавник има в друг български град – Варна. \r\nТереза ГЕРОВА", "date": "2018.12.12", "title": "Н. пр. Анатолий Макаров, посланик на Руската федерация в България: Подготвяме се за отбелязването на 100-годишнината от установяването на дипломатически отношения между Русия и България, планираме поставянето на бюстове на видни дипломати"}
{"url": "http://www.focus-news.net/news/2018/12/12/2601036/ministarat-na-pravosadieto-shte-uprazhnyava-posledvasht-kontrol-varhu-deystviyata-na-upravitelniya-savet-na-fond-zatvorno-delo.html", "text": "Министърът на правосъдието или негов заместник ще продължат да осъществяват последващ контрол над действията на Управителния съвет (УС) на „Фонд затворно дело“, но не предварителен, както досега. Това следва от приетите от правителството промени в Правилника за устройството и дейността на Държавно предприятие „Фонд затворно дело“. Това съобщиха от  правителствената информационна служба . \r\nС измененията се дава възможност на министъра на правосъдието да делегира на изпълнителния директор на предприятието правомощия да приема решения за придобиване, разпореждане, бракуване или ликвидация на дълготрайни материални активи, без недвижимо имущество. \r\nДопълва се и текстът на чл. 19, в който изрично се посочва, че правилата за реда и организация на УС се утвърждават от министъра на правосъдието, който упражнява правото на собственост на държавата в държавното предприятие. В досегашния текст не е изрично уредено кой ги утвърждава. \r\nВключва се и разпоредба, която урежда статута на Центъра за професионално обучение на лишени от свобода. Предвижда се той да осъществява начално професионално обучение - придобиване на първоначална квалификация по професия или по част от професия и продължаващо професионално обучение на лица, навършили 16 години, чрез актуализиране, разширяване или надграждане на придобитата квалификация по професия или по част от професия.", "date": "2018.12.12", "title": "Министърът на правосъдието ще упражнява последващ контрол върху действията на Управителния съвет на „Фонд затворно дело“"}
{"url": "http://www.focus-news.net/news/2018/12/12/2601037/haskovo-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът е интензивен на изход за товарни автомобили, по данни към 13.00 часа. Това съобщиха от  Главна дирекция \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2018.12.12", "title": "Хасково: На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2018/12/12/2601038/izmenya-se-ustroystveniyat-pravilnik-na-ministerstvoto-na-ikonomikata.html", "text": "Правителството одобри изменения и допълнения на Устройствения правилник на Министерството на икономиката. Това съобщиха от  правителствената информационна служба .  \r\nПромените се налагат, заради прилагането на Закона за административното регулиране на икономическите дейности, свързани с нефт и продукти от нефтен произход. Министърът на икономиката ще следи за стриктното спазване на Закона с помощта на специализирано звено, което ще осъществява контрола. Към настоящия момент подобна структура в Министерството на икономиката не съществува. Липсата на такова звено не дава възможност да се стартира реално процесът по регистрация на икономическите субекти от обхвата на Закона, с което да започне прилагането му. \r\nДейността на новата дирекция „Регулиране на икономически дейности“ ще бъде насочена към идентифициране на оператори, извършващи дейности свързани с нефтопродукти, намаляване на сивия сектор, повишаване на събираемостта на митнически и данъчни задължения от тези дейности, както и осигуряване на лоялна конкуренция на пазара на горива в страната.", "date": "2018.12.12", "title": "Изменя се Устройственият правилник на Министерството на икономиката"}
{"url": "http://www.focus-news.net/news/2018/12/12/2601040/haskovo-praznik-pastri-no-edinni-predstavi-traditsii-za-koleda.html", "text": "\"Пъстри, но единни\" бе мотото на празника, провел се в залата на Мадежки център - Хасково по проект „Пъстро етно“, финансиран от Оперативна програма „Наука и образование за интелигентен растеж“. Това съобщиха от  Община Хасково . Участниците в клубовете \"Заедно на масата\" и \"Различията в бита ни обогатяват и сплотяват\" представиха на широката публика традиционни и празнични ястия и рецепти и декоративни елементи в приложните изкуства на различните етноси. Във фоайето на сградата, в специално изработени за нуждите на проекта витрини, е изложена експозиция \"Под един покрив\", където са представени снимки, материали, рисунки и разнообразни предмети, изработени от учениците в различните групи по етнография. Представителите на клуб \"Разказите на дайрето\" и \"Магията на словото\" предложиха разнообразна програма с песни и танци на етносите и посредством драматизация представиха литературата и бита като част от културната идентичност. В контекста на предстоящите коледни и новогодишни празници, децата представиха различни обичаи свързани с отпразнуването на един от най-светлите християнски празници - Рождество Христово.", "date": "2018.12.12", "title": "Хасково: Празник „Пъстри, но единни“ представи традиции за Коледа"}
{"url": "http://www.focus-news.net/news/2018/12/12/2601026/kmetat-na-sofiya-yordanka-fandakova-za-men-e-vazhno-stroitelite-da-si-varshat-rabotata.html", "text": "За мен е важно строителите да си вършат работата, да стоят по обектите и да работят. Това каза пред журналисти кметът на Столична община Йорданка Фандъкова във връзка с демонстрациите на строителите, предаде репортер на  Агенция „Фокус“ . „Честно казано аз не можах да проследя какви са исканията на Камарата на строителите. Всеки има право да протестира“, каза още тя.  \r\nНа въпрос кога ще бъде пуснато движението на трамваите по ул. „Граф Игнатиев“, Фандъкова каза, че се очаква преди коледните празници да бъде вече готов. „Документите са предадени в ДНСК, очаквам приемателната комисия да бъде назначена и веднага след това да може да тръгне трамвая“, допълни тя.  \r\nТеодора ПАТРОНОВА", "date": "2018.12.12", "title": "Кметът на София Йорданка Фандъкова: За мен е важно строителите да си вършат работата"}
{"url": "http://www.focus-news.net/news/2018/12/12/2601039/n-pr-anatoliy-makarov-poslanik-na-ruskata-federatsiya-v-balgariya-cherno-more-tryabva-da-bade-more-na-mira-i-priyatelstvoto-da-ne-dava-gospod-da-se-stiga-do-vrazhdebni-otnosheniya-mezhdu-dvete-strani.html", "text": "България сама решава кого да пуска в акваторията си на Черно море. Това заяви посланикът на Руската федерация в България Н. пр. Анатолий Макаров в рамките на Дружествена беседа, организирана в Руския културно-информационен център, коментирайки въпрос за възможността към София да бъде отправена подобна молба от западните й съюзници. \r\n„Вие сами решавате кого може да пускате в Черно море. По отношение на възможни враждебни действия срещу Русия, аз лично не вярвам, че ще се стигне дотам, но се надявам, дай Боже никога да не се стига дотам. Винаги сме били убедени – това сме го обсъждали и с вашия премиер Бойко Борисов, че Черно море трябва да бъде море на мира и приятелството“, подчерта руският посланик. \r\nН.пр. Макаров изрази надежди, че няма да се стигне до „провокация“ в Черно море от трети страни, визирайки най-вече Украйна.  \r\nТереза ГЕРОВА", "date": "2018.12.12", "title": "Н. пр. Анатолий Макаров, посланик на Руската федерация в България: Черно море трябва да бъде море на мира и приятелството, да не дава Господ да се стига до враждебни отношения между двете страни"}
{"url": "http://www.focus-news.net/news/2018/12/12/2601042/plovdiv-zadarzhani-sa-dvama-mladezhi-ot-krichim-na-19-i-22-godini-nanesli-poboy-i-napraskali-s-lyutiv-sprey-18-godishno-momche-v-podzemen-parking-na-mol.html", "text": "Автори на хулиганска проява в Пловдив са разкрити в рамките на няколкодневно разследване. Това съобщиха от  ОДМВР - Пловдив . На 9 декември 18-годишно момче се оплакало, че в подземен паркинг на мол двама непознати му нанесли побой и го напръскали с лютив спрей. В хода на издирвателните действия служителите установили нарушителите на обществения ред – младежи от Кричим, на 19 и 22 години. Спрямо тях била наложена полицейска мярка за задържане. За случая е уведомена прокуратурата.", "date": "2018.12.12", "title": "Пловдив: Задържани са двама младежи от Кричим на 19 и 22 години, нанесли побой и напръскали с лютив спрей 18-годишно момче в подземен паркинг на мол"}
{"url": "http://www.focus-news.net/news/2018/12/12/2601046/sas-zatvor-ot-1-do-6-godini-shte-se-nakazva-proizvodstvoto-na-alkohol-ili-tyutyunevi-izdeliya-bez-razreshitelno.html", "text": "Парламентът прие окончателни промени в Наказателния кодекс, предаде репортер на  Агенция „Фокус“ . Депутатите определиха с лишаване от свобода от 1 до 6 години и глоба от 20 до 100 хил. лева да се наказва лице, което произвежда или държи с цел разпространение алкохол, алкохолни напитки или тютюневи изделия без разрешително. Лице, което изготвя, държи или укрива предмети, предназначени за изграждане на съоръжения за производство на алкохол, алкохолни напитки или тютюневи изделия ще се наказва с лишаване от свобода до 3 години. \r\nБиляна ИВАНОВА", "date": "2018.12.12", "title": "Със затвор от 1 до 6 години ще се наказва производството на алкохол или тютюневи изделия без разрешително"}
{"url": "http://www.focus-news.net/news/2018/12/12/2601043/kmetat-na-sofiya-yordanka-fandakova-puskame-v-dvizhenie-parvite-20-elektrobusa-po-redovni-linii-na-stolichniya-gradski-transport.html", "text": "Изключително се радвам, че днес пускаме в движение първите 20 електробуса по редовни линии на градския транспорт в София. Това каза кметът на София Йорданка Фандъкова на официалното представяне на електробусите, предаде репортер на  Агенция „Фокус“ . „Това са първите електробуси в страната изобщо като градски транспорт. Знаете, че модернизацията на градския транспорт в последните години е наш основен приоритет. Следобед тези 20 автобуса тръгват по линиите на номера 9 и 309. Това е първата доставка на електробуси, след като в последните години тествахме няколко различни технологии по различни линии на града. Столичният автотранспорт проведе процедурите и беше  избран доставчикът, с който сме тук днес заедно – \"YUTONG\". С едно зареждане автобусите имат пробег около 320 километра. Изградени са 10 единични и 5 двойни зарядни станции в гаражите на Столичния градски транспорт. Автобусите разполагат с климатична система, ниско подови са, с рампи за облекчаване на движението на хора с двигателни проблеми, както и за детски колички. Оборудва ни са с USB-гнезда за зареждане на мобилни устройства, видеонаблюдение, планира се в скоро време да бъде пуснат и безплатен Wi Fi достъп. Настина автобусите позволяват всеки пътник да се чувства добре“, каза още кметът на столицата.  \r\nТеодора ПАТРОНОВА", "date": "2018.12.12", "title": "Кметът на София Йорданка Фандъкова: Пускаме в движение първите 20 електробуса по редовни линии на столичния градски транспорт"}
{"url": "http://www.focus-news.net/news/2018/12/12/2601045/obshtina-veliko-tarnovo-pravitelstvoto-otpusna-135-mlrd-lv-za-magistrala-hemus-do-veliko-tarnovo-kmetat-daniel-panov-blagodari-na-premiera-boyko-borisov-za-izpalnenoto-obeshtanie.html", "text": "1,35 милиарда лева отпусна правителството за строителство на магистрала „Хемус“ до Велико Търново. Добрата новина за Старата столица и цяла Северна България съобщиха премиерът Бойко Борисов и регионалният министър Петя Аврамова. Със средствата ще бъде изградена 134-километровата отсечка от местността „Боаза“ след Ябланица до Велико Търново. Това съобщиха от  Община Велико Търново . Кметът Даниел Панов присъства на заседанието на Министерски съвет заедно с колегите си кметове на Варна, Ловеч, Севлиево, Търговище и заместник-кмета на Плевен. Даниел Панов благодарих на премиера Борисов и на правителството от името на всички 122 общини и 13 области в Северна България за поетия и изпълнен ангажимент.  \r\n„Магистрала „Хемус“ е от огромно значение за икономиката на север от Стара планина и чертае бъдещето на Северна България. Благодарение на правителството, за магистралата вече няма да говорим за уточняване на трасета и срокове, а ще има реално изпълнение“, коментира Панов по време на заседанието на Министерски съвет. \r\nМагистрала „Хемус“ ще преминава на около 13 километра северно от Велико Търново, а планираните пътни връзки ще бъдат край с. Момин сбор и край с. Поликраище. Дълги години трасето бе проектирано да отстои на повече от 40 километра от старопрестолния град, а приближаването му е кауза на Даниел Панов още от първия му мандат. Промяната стана факт през 2015 година, по времето на Кабинета „Борисов 2“. Трасето бе приближено до Велико Търново след продължителни разговори между Панов, тогавашния регионален министър Лиляна Павлова и представители на редица институции. Важна подкрепа оказа също народният представител от Великотърновски регион и председател на най-голямата парламентарна група в 44-о Народно събрание Цветан Цветанов. \r\nПри настоящето правителство АМ „Хемус“ бе определена като национален приоритет в сферата на инфраструктурата. Велико Търново бе домакин на две национални дискусии за необходимостта от изграждане на магистралата.", "date": "2018.12.12", "title": "Община Велико Търново: Правителството отпусна 1,35 млрд. лв. за магистрала „Хемус“ до Велико Търново, кметът Даниел Панов благодари на премиера Бойко Борисов за изпълненото обещание"}
{"url": "http://www.focus-news.net/news/2018/12/12/2601048/kmetat-na-sofiya-yordanka-fandakova-prez-tazi-i-sledvashtata-godina-puskame-v-dvizhenie-oshte-162-novi-avtobusa-na-priroden-gaz.html", "text": "Следващата година 90% от автобусите по линиите на столичния градски транспорт ще бъдат обновени и по този начин ще допринасят за чистотата на въздуха и околната среда. Това каза кметът на София Йорданка Фандъкова на официалното представяне на електробусите, предаде репортер на  Агенция „Фокус“ . „Освен двадесетте електробуса, през тази и следващата година пускаме и в движение още 162 нови автобуса на природен газ. Днес 21 от тях са пристигнали на пристанището в Бургас, 60 вече са тук, така че в следващите седмици ни предстои поетапно да пускаме още достатъчно нови автобуси. Знаете, че това е една от важните мерки, наред със строителството на метрото, модернизацията на градския транспорт е заложена като основна задача, за да привлечем колкото се може повече граждани да използват обществения транспорт и да облекчим трафика в града“, каза още тя. „С цел стимулирането на използването на електрически превозни средства, които в София засега са 350, говорим за частни автомобили, разработихме и концепция за изграждане на зарядна инфраструктура за зареждане като процедурата е подготвена за обявяване. На свое заседание Столичният общински съвет одобри провеждането на конкурсната процедура. На този етап са предвидени 25 локации за поставяне на зарядни станции и 50 зарядни точки в различни зони на града. В момента общината разполага с 5 електрически превозни средства, които се използват от столичния инспекторат, както и при обслужването и работата по столичните паркове и градини. В началото сме, но мисля, че началото е силно, добро“, допълни кметът на София.  \r\nТеодора ПАТРОНОВА", "date": "2018.12.12", "title": "Кметът на София Йорданка Фандъкова: През тази и следващата година пускаме в движение още 162 нови автобуса на природен газ"}
{"url": "http://www.focus-news.net/news/2018/12/12/2601051/prokuraturata-organizira-zaklyuchitelna-konferentsiya-po-proekt-za-vavezhdane-na-elektronnoto-pravosadie-na-13-dekemvri.html", "text": "Прокуратурата на Република България (ПРБ) организира заключителна конференция по  проект „Въвеждане на електронното правосъдие в ПРБ чрез електронен документооборт, предоставяне на отворени данни и електронни услуги за КАО на гражданите и институциите“, осъществяван с финансовата подкрепа на Оперативна програма „Добро управление”, съфинансирана от Европейския съюз чрез Европейския социален фонд. Това съобщиха от пресцентъра на  Прокуратурата . \r\nВ резултат от успешното изпълнение на проекта от 2019 година ПРБ ще премине към използване на електронни документи в рамките на прокуратурата, както и  с другите  държавни институции. Предоставяне на електронни услуги и информация за граждани, фирми, държавни институции и единната информационна система за противодействие на престъпността /ЕИСПП/.  \r\nВ рамките на този проект беше доразвита ЕИСПП, както и предоставяне на публичен достъп до информация на ядрото на системата, свързан с инициативата Open Data, и предоставяне на комплексно административно обслужване.  \r\nКонференцията ще се проведе на 13 декември 2018 г., от 10.00 в хотел „Централ“, зала \"Сердика\", гр. София, бул. „Христо Ботев“ 52.  \r\nПо време на конференцията участие ще вземат г-жа Пенка Богданова – заместник на главния прокурор, представители на министерство на правосъдието, екипа за управление на проекта и други.  \r\nЗа целия екип по организация и управление на проекта ще бъде от изключително значение Вашето присъствие.", "date": "2018.12.12", "title": "Прокуратурата организира заключителна конференция по  проект за въвеждане на електронното правосъдие на 13 декември"}
{"url": "http://www.focus-news.net/news/2018/12/12/2601049/abv-nedopustimo-e-nito-edna-ot-ofitsialnite-institutsii-na-balgariya-da-ne-uvazhi-tarzhestvata-po-povod-141-g-ot-osvobozhdavaneto-na-pleven.html", "text": "Недопустимо е нито една от официалните институции на България да не уважи тържествата по повод 141 г. от освобождаването на Плевен. Това се посочва в позиция на ПП АБВ, изпратена от пресцентъра на  партията . В позицията се казва също, че преди 141 години няколко десетки хиляди войни от Руската имперска армия  и румънски войници остават завинаги в полетата край Плевен, дали живота си за да имаме днешното настояще. \"Това е и причината ние, българите, да си припомняме този период от историята всяка година и да отдаваме почит на героите. Но очевидно, не всички от нас\", отбелязват също от ПП АБВ. \r\nВ позицията се заявява, че непомнещите историята повтарят нейните грешки, а непомнещите управленци на днешна България го правят екзалтирано и с ентусиазъм. \"Но нека им припомним, че Руско-турската освободителна война е довела до освобождаването на по-голямата част от българския народ от османско иго и до възстановяването на българската държава\", посочват още от партията.  \r\n\"Въпреки това 141 години след Плевенския героичен епос, нито един от държавните ни мъже и жени не отбеляза по какъвто и да е начин този ден.  \r\nПрез 1877 г.,  след тримесечна обсада, руската армия успява да превземе окупирания от Осман паша Плевен. Битката е с решаващо значение за изхода на Руско-турската война, тъй като от победата в това сражение зависи дали руските войски ще продължат по-нататъшното си настъпление в пределите на Османската империя, иначе казано, зависи дали българите ще имат отново своя държава и ще бъдат свободни хора. С превземането на Плевен във войната настъпва прелом в полза на Русия, респ., в полза на България. \r\nНие от ПП АБВ не приемаме поведението на официалните институции на Република България - президентство, парламент и правителство, които не уважиха една от най-бележитите дати в историята на страната ни. Още повече, че в ръководството на държавата ни има политици родом от плевенския край\", се казва също в позицията на ПП АБВ.", "date": "2018.12.12", "title": "АБВ: Недопустимо е нито една от официалните институции на България да не уважи тържествата по повод 141 г. от освобождаването на Плевен"}
{"url": "http://www.focus-news.net/news/2018/12/12/2601052/sport-izabela-shinikova-otpadna-i-na-dvoyki-na-tenis-turnira-v-dubay.html", "text": "Тенис: Българската тенисистка Изабела Шиникова отпадна в първия кръг на двойки на турнира по тенис на твърди кортове в Дубай с награден фонд 100 хиляди долара. \r\nШиникова и състезаващата се за Кипър румънка Ралука Джорджана Шербан загубиха от Кристина Дину и Андрея Миту (Румъния) с 2:6, 4:6. \r\nБългарката по-рано днес отпадна  във втория кръг и на сингъл след поражение от водачката в схемата Кристина Младенович (Франция) с 3:6, 2:6", "date": "2018.12.12", "title": "Спорт: Изабела Шиникова отпадна и на двойки на тенис турнира в Дубай"}
{"url": "http://www.focus-news.net/news/2018/12/12/2601053/plovdiv-okrazhniyat-sad-nalozhi-nakazanie-ot-sedem-godini-zatvor-na-obvinyaem-za-prichinyavane-na-smartta-na-dvama-dushi-pri-upravlenie-na-mototsiklet.html", "text": "Окръжен съд – Пловдив наложи наказание от седем години лишаване от свобода при първоначален общ режим на подсъдимия Ангел Б. Това съобщиха от  съдебна палата - Пловдив . Той бе признат за виновен в това, че на 18.06.2016 г. на главен път II-66, км 123+900 в посока с. Милево, обл. Пловдив – с. Поповица, обл. Пловдив, при управляване на МПС – мотоциклет „Ямаха“, е нарушил правилата за движение и по непредпазливост е причинил смъртта на две лица – на В. И., починал на 18.06.2016 г., и на Н.И. – починал на 1.07.2016 г., както и е причинил телесни повреди на две лица: на В. С. и на М. П. – престъпление по чл. 343, ал.4, вр. с ал.3, пр. 3, б. „Б“, пр.1 и б. „А“, пр.1, вр. с ал.1, б. „В“ и б. „Б“, пр.2, вр. чл. 342, ал.1 от НК. \r\nСъс същата присъда Окръжният съд лиши подсъдимия Ангел Б. от право да управлява моторно превозно средство за срок от девет години. \r\nСпоред обвинителния акт на 18 юни 2016 г. подсъдимият предложил на  приятеля си М. П. да го закара до дома му в с. Богданци с мотоциклета си „Ямаха“. Потеглили около 21.30 часа. По същото време по същия път в посока от с. Милево за с. Поповица се движила каруца без светлоотразителни знаци и фенери. В района на  главен път II-66, км 123+900 каруцата била застигната от движещия се зад нея със скорост около 130.08 км/ч мотоциклет, управляван от Ангел Б. Поради високата скорост, както и поради неосветеността на каруцата, подсъдимият късно възприел препятствието и без да задейства спирачната система, ударил каруцата в задната й част. При удара водачът на каруцата и свидетелят В. С. отхвръкнали и паднали в храстите, северно от платното за движение, а двете деца В. И. / на 8 години/ и Н. И. /на 6 години/ били отхвърлени напред и паднали на платното. Въпреки оказаната им медицинска помощ, по-късно децата починали. Свидетелите М. П., който се возел на мотоциклета, и В. С. – на каруцата, получили счупвания и изкълчвания в областта на крайниците. \r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2018.12.12", "title": "Пловдив: Окръжният съд наложи наказание от седем години затвор на обвиняем за причиняване на смъртта на двама души при управление на мотоциклет"}
{"url": "http://www.focus-news.net/news/2018/12/12/2601041/", "text": "Не приемаме решение, което съдържа името Македония и ако дойде време да се разделят нашите пътища, ще се разделят, каза председателят на  партията Независими гърци и министър на отбраната и коалиционен партньор в гръцкото правителство Панос Каменос, на сесията на Закона за отмяна на разпоредбите за намаляване на пенсиите, съобщава скопският телевизионен канал   1 TV . \r\n„Договорът от Преспа е мъртъв. Мъртъв е, защото самият Зоран Заев въпреки всички усилия от гръцка страна да се намери решение, с неговите непрекъснати изяви, отрича самото споразумение. Освен ако няма направен друг договор, под масата, с Коцияс. Това трябва да го каже публично. Но ние не знаем за такъв договор“, каза Каменос, говорейки от парламента. \r\nТой повтори позицията си, че няма да гласуват за ратификация на Договора от Преспа и ще напуснат правителството. \r\nАко правителството на Скопие продължи политиката, която следва днес, т.е. да говори за политика, която включва македонска националност или македонски език или още повече, ако говори за македонско малцинство в страната, този договор никога не може да влезе в сила, от нито едно правителство за гласуване в гръцкия парламент. Но ако, по някаква причина дойде в гръцкия парламент, ние ясно заявяваме, че Независими гърци се оттегляме от правителството и управляващото мнозинство, каза Каменос и се обърна към лидера на Нова демокрация Кириякос Мицотакис, питайки го дали приема името Северна Македония и дали ако се ратифицира споразумението, ще го анулира, когато дойде на власт.  Юлиян Марков", "date": "2018.12.12", "title": "Панос Каменос: Договорът от Преспа е мъртъв, не приемаме име съдържащо Македония"}
{"url": "http://www.focus-news.net/news/2018/12/12/2601056/parlamentarna-delegatsiya-vodena-ot-predsedatelya-na-komisiyata-po-vanshna-politika-dzhema-grozdanova-uchastva-v-sreshta-na-parlamentarnite-komisii-po-vanshni-raboti-na-balgariya-rumaniya-i-sarbiya.html", "text": "Българска парламентарна делегация, водена от председателя на Комисията по външна политика Джема Грозданова, участва в Букурещ в Тристранната среща на комисиите по външни работи на Народното събрание на България, Сената на Румъния и парламента на Република Сърбия. Това съобщиха от пресцентъра на  Народното събрание . \r\nУчастниците в срещата обсъдиха актуални теми по въпросите на сигурността и регионалните тенденции, както и политики на ЕС, включително  Дунавската стратегия. Последната тема бе специално поставена от председателя на Сената на Румъния Калин Таричану.  \r\nДжема Грозданова посочи, че настоящата среща е третата в този формат и можем да отчетем, че интересите на страните от региона са добре представени чрез приоритетите на българското и румънското председателство на Съвета на ЕС. Запазването на приоритета за разширяването на ЕС към Западните Балкани и развитието на Дунавската стратегия са показателни за тази приемственост, добави тя.  \r\nПо въпросите за образованието и сигурността, българският принос е основен за приемането на Декларацията на Съвета на Европа и Хартата на образованието за демократично гражданство и човешки права, приета от 41 държави-членки, отбеляза още Джема Грозданова.  \r\n„България предаде на Румъния през октомври месец т.г председателството на Дунавската стратегия, като отчете успешното учредяване на новата координираща структура. Свързаността, развитието на инфраструктурата, енергетиката, туризма и екологията остават от ключово значение за развитието на Дунавския регион“, заяви председателят на Комисията по външна политика.  \r\nВ Тристранната среща участва и народният представител и член на комисията Стефан Бурджев.", "date": "2018.12.12", "title": "Парламентарна делегация, водена от председателя на Комисията по външна политика Джема Грозданова, участва в среща на парламентарните комисии по външни работи на България, Румъния и Сърбия"}
{"url": "http://www.focus-news.net/news/2018/12/12/2601057/afp-streletsat-ot-strasburg-e-imal-27-prisadi-v-tri-darzhavi.html", "text": "Стрелецът от Страсбург е имал 27 присъди в три държави, предава  AFP . \r\nНападателят все още се издирва, но четирима души, свързани с него, бяха задържани през нощта в Страсбург заяви антитерористичният прокурор Реми Хайнц на пресконференция. \r\nИздирваният Шериф Шекат  е бил осъждан 27 пъти във Франция, Германия и Швейцария за престъпления, включително насилие и грабеж, каза Хайнц. \r\nПрез 2015 г. той е бил набелязан от силите за сигурност като евентуален екстремист в затвора. \r\nДвама души бяха убити, един е в състояние на мозъчна смърт, а други 12 бяха ранени, шест от които - сериозно, каза Хайнц.  Юлиян Марков", "date": "2018.12.12", "title": "AFP: Стрелецът от Страсбург е имал 27 присъди в три държави"}
{"url": "http://www.focus-news.net/news/2018/12/12/2601055/v-spetsializiraniya-nakazatelen-sad-e-vneseno-iskane-za-zadarzhane-pod-strazha-na-evlogi-stanoev-na-kogoto-sa-povdignati-obvineniya-za-uchastie-v-organizirana-prestapna-grupa.html", "text": "В Специализирания наказателен съд е внесено искане от Специализирана прокуратура за вземане на мярка за неотклонение „задържане под стража“ спрямо Евлоги Станоев Станоев, на когото са повдигнати обвинения за участие в организирана престъпна група, създадена с цел да вършат съгласувано в страната престъпления по чл. 234 НК. Това съобщиха от  съда . \r\nДелото ще се разгледа от 15 състав на Специализирания наказателен съд и е насрочено за 15.00 часа.", "date": "2018.12.12", "title": "В Специализирания наказателен съд е внесено искане за задържане под стража на Евлоги Станоев, на когото са повдигнати обвинения за участие в организирана престъпна група"}
{"url": "http://www.focus-news.net/news/2018/12/12/2601054/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме да следим всички актуални и интересни теми, свързани с града и малките населени места. В края на лятото Ви съобщихме, че Община Симитли спечели проект на стойност около 2 млн. лв., чрез който се очаква да бъде извършен мащабен ремонт на СУ „Св. св. Кирил и Методий“ – Симитли. Днес вече може да кажем, че дейностите започва съвсем скоро, след като в понеделник се състоя официална церемония „Първа копка“ в присъствието на министъра на образованието и науката Красимир Вълчев. Как протече самото събитие, какви са отзивите от него, но ѝ какво предстои да се случи през следващите месеци в гимназията в Симитли ще имате възможността да разберете в днешното предаване от образователния министър Красимир Вълчев, кметът на Симитли Апостол Апостолов и директорът на училището Таня Янкова. \r\nВ края на предаването няма да пропуснем ѝ традиционния ни обзор на всичко по-важно, което се случи в общината през последната седмица. Ако и вие, нашите слушатели и читатели ,искате да коментирате темата, за която говорим днес, или пък да предлагат такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставяте и въпроси от различно естество, които касаят Симитли, а ние ще ги отправим към съответните отдели в общината. \r\nБъдете с нас във времето от 15.00 до 16.00 часам ако искате да бъдете на „Фокус“ за всичко, актуално, което се случва в Симитли и малките населени места от общината. \r\nПредаването   се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2018.12.12", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/12/12/2601058/120-fazana-shte-badat-pusnati-v-edin-ot-lesoparkovete-na-sofiya-na-13-dekemvri.html", "text": "120 фазана ще бъдат пуснати в един от лесопарковете на София на 13 декември. Това съобщиха от пресцентъра на  Столична община . Инициативата е на Съюза на ловците и риболовците в България и се осъществява с подкрепата на район „Изгрев“ на Столичната община. Повод е 120-ата годишнина от създаването на Съюза на ловците и риболовците. В събитието ще участват ученици от район „Изгрев“, кметът на София Йорданка Фандъкова, Васил Василев – председател на Управителния съвет на  Съюза на ловците и риболовците в България, директорът на Агенцията за закрила на децата д-р Лилова и кметът на район „Изгрев“ Цветомир Жеков.  \r\nДецата ще научат повече за живота на фазаните, начинът им на живот, хранене, разселване и ще ги пуснат в природата.", "date": "2018.12.12", "title": "120 фазана ще бъдат пуснати в един от лесопарковете на София на 13 декември"}
{"url": "http://www.focus-news.net/news/2018/12/12/2601047/premierat-boyko-borisov-se-sreshtna-s-predstaviteli-na-kamarata-na-stroitelite-v-balgariya.html", "text": "Министър-председателят Бойко Борисов се срещна с представители на Камарата на строителите в България. Той посочи, че не одобрява линията за дискредитиране на сектора, но призова за качествено изпълнение на проектите. Това съобщиха от  правителствената информационна служба . По време на разговорите представителите на бранша заявиха, че спазват всички европейски стандарти при строенето на пътища и призоваха за подкрепа срещу риториката за дискредитиране на строителния бранш.  \r\nВ срещата участва и министърът на регионалното развитие и благоустройството Петя Аврамова.", "date": "2018.12.12", "title": "Премиерът Бойко Борисов се срещна с представители на Камарата на строителите в България"}
{"url": "http://www.focus-news.net/news/2018/12/12/2601059/sv-sinod-tsarkvata-priema-daryavaneto-na-organi-ot-donori-v-mozachna-smart-i-saznatelnoto-donorstvo-ot-zdrav-chovek.html", "text": "Светата църква приема трансплантациите, както и всичко останало, свързано със здравето на човека и борбата му със смъртта, с особен интерес, разбиране и необходимата сериозност. Напълно разбира измерението на проблема, както и възможностите, които трансплантациите откриват и съответно огромния дълг на Църквата пред обществото, пред медицинската практика, пред реципиентите и пред евентуалните донори. В случая Църквата желае да се помогне на реципиента, но да не се забравя и за уважението към донора и той да не бъде подценяван. Това се посочва в  позиция на Св. Синод на БПЦ-БП , разпространена до медиите.  \r\nБългарската православна църква възприема донорството, и в проекция – трансплантациите, като изява на любов, като вид алтруизъм. Извън свободната воля решението никога не е автентично. Съгласието е неприкосновен акт на личността, израз на нейния индивидуален избор. Ето защо налагане господството на чужда воля, която “подразбира” личната, е недопустимо. В този случай “подразбиране” заявява интерес и Църквата го отхвърля като морално неприемливо, защото то опорочава съгласието. Извън съзнателното съгласие няма акт на даряване“, заявяват от Св. Синод.  \r\nБългарската православна църква не приема, че незаявеният отказ трябва да се тълкува като съгласие, защото липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение. \r\nЗа приемането на трансплантациите от Църквата, са налице три основни положения. В първото се посочва, че църквата съзнава хуманния си дълг спрямо реципиента, който иска да живее, но себе си съзира по-скоро в ролята на защитник на донора, комуто следва да се запази възможността на свободен избор, т. е. свободно да избере дали да стане такъв и да даде от себе си. Второто им условия гласи, че при даряването на орган задължително трябва да се взима “съзнателното съгласие” на донора, т. е. донорът трябва да осъзнава действието си или, ако по някаква причина е изпаднал в мозъчна смърт, свободно и не по принуда да е изявил съгласие за взимането на органите му. Донорът трябва винаги да е дарител. Според третото условия църквата може да приеме трансплантациите единствено като изява на обич, взаимност, или на саможертвен порив, на освобождаване от мрежите на егоизма и еснафщината. Но Тя няма никога да ги приеме, ако те са изражение на алчността и користолюбието, отчуждаващи дарителя от самото му дарение. \r\nПо отношение на мозъчната смърт се изисква да се гарантира точното спазване на международно приетите критерии за диагностициране на мозъчната смърт. Затова е необходимо достоверно и ясно констатиране на причините за мозъчната смърт, както и потвърждаването на мозъчната смърт да се извършва на основата на съществуващи клинични, инструментални и лабораторни критерии от експертна комисия, която да не е в никаква зависимост от екипите за трансплантации.  \r\n„Като се има предвид всичко гореизложено, следва, че даряването на органи от донори в мозъчна смърт, както и трезвото и съзнателно съгласие на здрав човек да дари свой орган на страдащ свой събрат, като акт на алтруизъм и обич е в съгласие с  учението и мнението на нашата Църква“, уточняват от Св. Синод. \r\nВ заключение се посочва, че БПЦ - БП дава благословение за извършване на трансплантациите при изпълнение на пет условия. Първото гласи строго и регламентирано да бъдат спазени фундаменталните биоетични принципи. Според второто, установяването на мозъчната смърт да се извършва по строго определени клинични критерии, чрез високоспециализирани инструментални изследвания /ангиография, ЯМР и др. методи/ от абсолютно независима /външна/ комисия. „Понастоящем, законът и наредбите в Република България допускат диагностицирането на мозъчна смърт и без осъществяването на инструментални доказателствени изследвания, което църквата не би могла да приеме“, поясняват от Св. Синод. Третото им условие е да има писмено информирано съгласие от донора и близките му (кои органи, клетки и тъкани да бъдат взети при евентуална мозъчна смърт), а не презумпция за повсеместно съгласие с донорството. На четвърто място е необходимо целият клиничен процес на трансплантацията да се координира и осъществява от утвърдени национални транплантационни болнични центрове, които да имат доверието на обществото и да гарантират по възможно най-добър начин изпълнението на процедурата по установяване на мозъчна смърт и цялостните права на донора, както и да гарантират постигането на най-високи нива на успеваемост на процедурата по трансплантация, в интерес на реципиента. Последното пето условие гласи, че БПЦ - БП си запазва правото да промени своята позиция, при промяна в законодателството и закона за трансплантациите.", "date": "2018.12.12", "title": "Св. Синод: Църквата приема даряването на органи от донори в мозъчна смърт и съзнателното донорство от здрав човек"}
{"url": "http://www.focus-news.net/news/2018/12/12/2601050/prof-vladimir-chukov-arabist-teroristat-ot-koledniya-bazar-v-strasburg-e-hibrid-mezhdu-protsesite-na-kriminalizatsiya-i-radikalizatsiya.html", "text": "Терористът от коледния базар в Страсбург е хибрид между процесите на маргинализация, криминализация, ислямизация и радикализация. Това коментира за дневния блок „Добър ден“ на  Радио „Фокус“  арабистът проф. Владимир Чуков, като определи вчерашното нападение във Франция по-скоро като спонтанно, отколкото като планирано действие. В началото виждаме импулс за бягане от правосъдието, тъй като нападателят е преследван от властите преди да атакува коледния базар, но в последствие поведението и начина на подбор на мишените подсказват за ислямски радикализъм в чист вид, обясни експертът. „Вчера сутринта френската полиция е отишла да го арестува, защото е бил част от престъпна групировка. Останалите ѝ членове обаче вече са били заловени. Ето тук идва първият голям въпрос – дали става въпрос за планирано нападение, или за обстоятелства, които са го накарали да се скрие. Поради тази причина все още има някакви колебания дали става въпрос единствено за терористични подбуди. В същото време обаче ако погледнем символите, които той атакува, и поведението му – ще кажем, че става въпрос за чист радикален ислямски фундаменталист. Този базар нееднократно е възприеман като религиозен символ. Той е бил обект на внимание и нападения от 2000 година насам от въоръжена ислямска група с алжирски корени. До този момент обаче тези нападения бяха предотвратявани“, коментира арабистът. Трудно е да се каже дали нападателят е част от някаква организация като Ислямска държава – въпросът е дали е част от мрежа, която действа на френска територия, уточни проф. Владимир Чуков. Той каза още, че за охраната на този базар са предвидени повече от 1 млн. евро и между 500 и 600 души охрана. Системата за сигурност на Франция не сработва срещу този „вълк единак“, както към момента пазителите на реда определят нападателя, уточни проф. Чуков и допълни, че протестите във Франция несъмнено дават своето отражение върху отслабената система за сигурност в страната.", "date": "2018.12.12", "title": "Проф. Владимир Чуков, арабист: Терористът от коледния базар в Страсбург е хибрид между процесите на криминализация и радикализация"}
{"url": "http://www.focus-news.net/news/2018/12/12/2601044/afp-napadatelyat-e-izvikal-alahu-akbar-kogato-e-zapochnal-da-strelya.html", "text": "Нападателят, който извърши нападението  в Страсбург,е  извикал \"Алаху Акбар\" (\"Бог е най-велик\"), когато е открил  огън, каза френският антитерористичен  прокурор Реми Хайц на пресконференция в сряда, цитирайки свидетели, съобщава  AFP . \r\nЧетирима души, свързани с основния заподозрян, са били задържани през нощта в източния френски град, добави той.   Юлиян Марков", "date": "2018.12.12", "title": "AFP: Нападателят е извикал „Алаху Акбар“, когато е започнал да стреля"}
{"url": "http://www.focus-news.net/news/2018/12/12/2601062/sofiya-48-godishen-mazh-e-zadarzhan-za-opit-za-ubiystvo.html", "text": "София. 48-годишен мъж е задържан в в Шесто Районно управление - СДВР за опит за убийство. На 8 декември, около 1 часа от  столична болница е подаден сигнал за приети пациенти - двама мъже с прободни рани, настанени за лечение без опасност за живота. Това съобщиха от пресцентъра на  МВР . По данни на пострадалите, малко по-рано същата нощ, пред игрална зала на бул. „Тодор Каблешков“ били нападнати от непознат, който им нанесъл рани с нож в гърдите и избягал. В резултат на предприетите оперативно-издирвателни и процесуално-следствени действия в рамките на образуваното досъдебно производство е установен извършителят - 48-годишен, криминално проявен столичанин. Задържан е с полицейска мярка до 24 часа в Шесто РУ. След доклад на събраните материали в Софийска градска прокуратура той е привлечен като обвиняем  по чл. 115 ал 1 от НК. Наложена му е мярка за неотклонение „задържане под стража“.", "date": "2018.12.12", "title": "София: 48-годишен мъж е задържан за опит за убийство"}
{"url": "http://www.focus-news.net/news/2018/12/12/2601061/pravnata-komisiya-othvarli-predlozhenieto-na-bsp-za-otlagane-na-glasuvaneto-na-promenite-v-antikoruptsionniya-zakon.html", "text": "Предлагаме да бъде отложено гласуването на първо четене на промените в антикорупционния закон. Това заяви зам.-председателят на ПГ на БСП Филип Попов на заседание на парламентарната правна комисия, предаде репортер на  Агенция „Фокус“ . 4 депутати гласуваха „за“, „против“ бяха 10 депутати. „Законопроектът е вкаран на 10 декември, на 11 е разпределен, на 12 трябва да се произнесем“, коментира той. „Искате правна комисия, без да сме запознати с доводи или становища, веднага да реагираме и да вземем решение“, посочи Филип Попов. „С мотиви и спокойна среда да се обсъди необходимостта от промяната на закона“, каза още той. \r\nБиляна ИВАНОВА", "date": "2018.12.12", "title": "Правната комисия отхвърли предложението на БСП за отлагане на гласуването на промените в антикорупционния закон"}
{"url": "http://www.focus-news.net/news/2018/12/12/2601066/pravitelstvoto-se-razporedi-s-imoti.html", "text": "Правителството обяви управлявани от Министерството на земеделието, храните и горите имоти - публична държавна собственост, за частна държавна собственост. Имотите, представляващи бивши овчарници, се намират на ул. „Александър Стамболийски“ № 53 в гр. Добринище. Те не се ползват по предназначение от години и не отговарят на условията за имоти - публична държавна собственост. Това съобщиха от  правителствената информационна служба . \r\nС друго свое Решение правителството възложи на директора на Агенция „Митници“ да сключи договор за придобиване на имот в полза на държавата, който е едноетажна сграда (465 кв. м.) и се намира на територията на ГКПП „Калотина“. Закупуването на имота е във връзка с бъдещата реконструкция на граничния пункт и изграждането на ново трасе, с което ще бъде повишена пропускателната способност на ГКПП „Калотина“, както и ще се осигурят необходимите условия за изпълнение на функциите и задачите на митническата администрация, свързани с контрола на стоки и товари. Придобиването на сградата се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Постройката е частна собственост и е изградена по силата на заповед на кмета на община Драгоман за отстъпено право на строеж върху държавна земя от началото на 90- тте години на 20 в. Имотът ще бъде закупен на цена не по-висока от 18 904,40 лева, съответстваща на данъчната му оценка. Сумата ще е за сметка на бюджета на Агенция „Митници“, на която се възлага управлението на сградата, включително и ангажиментът за премахването й. \r\nПравителството прие също Решение за учредяване на безвъзмездно право на строеж в имот - публична държавна собственост, в полза на УМБАЛ „Александровска“ ЕАД за изграждане на три броя външни асансьорни уредби към сградите на Клиника по хирургия и Клиника по кожни и венерически болести и изграждане на постройка за разполагане на авариен дизелов агрегат за резервно захранване.", "date": "2018.12.12", "title": "Правителството се разпореди с имоти"}
{"url": "http://www.focus-news.net/news/2018/12/12/2601067/odobrena-e-kandidaturata-na-radosvet-radev-za-chlen-na-evropeyskiya-ikonomicheski-i-sotsialen-komitet.html", "text": "Правителството одобри кандидатурата на Радосвет Радев за член на Европейския икономически и социален комитет (ЕИСК) с мандат до 2020 г. Номинацията му беше издигната от Икономическия и социален съвет на България. Това съобщиха от  правителствената информационна служба .  \r\nРадосвет Радев е изпълнителен председател на Българската стопанска камара и е член на Икономическия и социален съвет от първа група - работодатели. \r\nЕИСК е консултативен орган на Европейския съюз. Той представя становища по свързани с ЕС въпроси пред Европейската комисия, Съвета на ЕС и Европейския парламент, като по този начин действа като мост между вземащите решения институции на ЕС и гражданите на Съюза. Комитетът се състои от представители на организациите на работодателите, работниците и други структури, представляващи гражданското общество.", "date": "2018.12.12", "title": "Одобрена е кандидатурата на Радосвет Радев за член на Европейския икономически и социален комитет"}
{"url": "http://www.focus-news.net/news/2018/12/12/2601065/the-new-york-times-petima-dushi-sa-zaginali-pri-strelba-v-brazilskiya-grad-kampinas.html", "text": "Петима души са загинали при стрелба в бразилския град Кампинас в района на Сао Пауло и още четирима са ранени след като мъж е открил стрелба в католическата катедрала в града, съобщава The New York Times . \r\nСпоред информациите стрелецът е на 49 години, компютърен специалист с чисто криминално минало. Той се е самоубил при олтара преди да бъде заловен от полицията. Повечето от загиналите са възрастни хора, седели на първия ред. \r\nРанените са извън опасност за живота според изданието.  Юлиян Марков", "date": "2018.12.12", "title": "The New York Times: Петима души са загинали при стрелба в бразилския град Кампинас"}
{"url": "http://www.focus-news.net/news/2018/12/12/2601068/pravitelstvoto-odobri-plan-za-izpalnenie-na-natsionalnata-strategiya-za-mladezhta-za-2018-2019-g.html", "text": "Министерски съвет одобри Годишен доклад за младежта за 2017 г. и План за изпълнение на Националната стратегия за младежта (2010-2020) за 2018-2019 г. Това съобщиха от  правителствената информационна служба .  \r\nМерките, заложени в Националната стратегия, са насочени към осигуряване на по-високо качество на живот на младите хора у нас, преодоляване на младежката безработица, подобряване условията за достъп до качествено образование, повишаване на гражданската активност, насърчаване на доброволчеството и др. \r\nГодишният доклад за младежта представя информация за състоянието на младежта в страната и отчита предприетите мерки от страна на отговорните институции в изпълнение на целите на държавната политика за младежта през 2017 г. За целите на доклада е реализирано и национално представително социологическо проучване сред младите хора в страната на тема „Установяване на ефекта от политиките за младежта върху младите хора в страната“, изготвено по поръчка на ММС. \r\nПланът за изпълнение на Националната стратегия за младежта за 2018- 2019 г. представя информация за планираните дейности на всички общини и ресорни държавни институции, предоставена през 2018 г., свързана с грижата за младите хора у нас, както и необходимите финансови ресурси за изпълнение на заложените цели. Документът е структуриран съобразно деветте приоритетни области на националния стратегически документ. Конкретните мерки, планирани за подкрепа и развитие на младите хора в страната, покриват всички 27 оперативни цели и 98 задачи по деветте приоритета.", "date": "2018.12.12", "title": "Правителството одобри План за изпълнение на Националната стратегия за младежта за 2018-2019 г."}
{"url": "http://www.focus-news.net/news/2018/12/12/2601063/danail-kirilov-gerb-predlozhil-sam-da-obsadim-antikoruptsionniya-zakon-ne-v-ekspresnost-a-v-barzi-srokove.html", "text": "Предложил съм да обсъдим антикорупционния закон не в експресност, а в бързи срокове. Това каза председателят на правна комисия и депутат от ГЕРБ Данаил Кирилов на заседание на комисията, предаде репортер на  Агенция „Фокус“ . „И на мен не ми се искаше да пристъпим към законопроекта в този времеви порядък“, коментира той. „Още от лятната сесия работим по отразяване на предложението за изменение в антикорупционния закон“, посочи Кирилов и уточни, че голяма част от въпросите са обсъждани и с БСП. Законопроектът и работата по него беше на финална фаза, когато узнахме за тълкувателното решение“, заяви депутатът. „Не искам да коментираме скоростта на решението и в каква степен сме обвързани с тази скорост“, обясни Данаил Кирилов. „Бяхме изправени в ситуация на спешност с оглед на тълкувателното решение“, каза още той.  \r\nБиляна ИВАНОВА", "date": "2018.12.12", "title": "Данаил Кирилов, ГЕРБ: Предложил съм да обсъдим антикорупционния закон не в експресност, а в бързи срокове"}
{"url": "http://www.focus-news.net/news/2018/12/12/2601069/prof-gencho-nachev-indeks-na-bolnitsite-ne-ni-dava-informatsiya-za-kachestvoto-na-deynostta.html", "text": "„Индекс на болниците“ не ни дава информация за качеството на дейността. Това каза проф. Генчо Начев, председател на Българското дружество по кардиохирургия, на пресконференция, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . „Това, което всъщност не ни дава този индекс е качеството на дейността. То не може да се оцени без експертите в тази област, защото те знаят какви са показателите на качеството. По този индекс не може да се разбере спазени ли са показанията за извършване на тази дейност“, каза и поясни, че при всички тези пациенти не се знае дали се е налагала такава интервенция.  \r\nПо думите му оценката на качеството е нужно за съсловието, за да знае къде е, и за обществото, за да знае цената на тази услуга и дали си заслужава. „В цял свят в лекарските съюзи има заклети експерти от всяка специалност, които извършват контрол именно на тази дейност. За тази цел има и национални регистри и всичко, което се извършва се вкарва в тях и на базата на 13 показателя, които се изследват е лесно да се каже какво е качеството. По тази оценка се класира и всяка една клиника и отделение. Тук в България това не се случва.“, добави още проф. Генчо Начев, като поясни, че в България по закон Лекарският съюз е оторизиран, за да следи както за продължително медицинско обучение, така и за качеството, но до сега нито в едното нито в другото е реализирана такава дейност.  \r\nИрина ИВАНОВА", "date": "2018.12.12", "title": "Проф. Генчо Начев: „Индекс на болниците“ не ни дава информация за качеството на дейността"}
{"url": "http://www.focus-news.net/news/2018/12/12/2601072/priet-e-nov-klasifikator-na-dlazhnostite-na-voennosluzheshtite.html", "text": "Правителството одобри Класификатор на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия. Това съобщиха от  правителствената информационна служба . \r\nКласификаторът се приема на основание чл. 24, ал. 1 на Закона за отбраната и въоръжените сили на Република България, с който се променя структурирането на длъжностите за военнослужещи „от степени в обхвата на военните звания“ към „длъжностни нива и военни звания“. \r\nПредложеният нов Класификатор ще способства за намирането на оптимален баланс на съотношението между изискванията за образователен ценз, квалификация, степен на отговорност, професионален опит, физическо и психическо натоварване и взаимосвързаните потенциални размери на основните месечни възнаграждения по нива. \r\nКласификаторът се предвижда да влезе в сила от 01.01.2019 г.", "date": "2018.12.12", "title": "Приет е нов класификатор на длъжностите на военнослужещите"}
{"url": "http://www.focus-news.net/news/2018/12/12/2601064/ministar-biser-petkov-zakonat-za-sotsialnite-uslugi-urezhda-iztsyalo-predostavyaneto-finansiraneto-kachestvoto-i-kontrola-na-sotsialnite-uslugi-v-balgariya.html", "text": "Законът за социалните услуги урежда изцяло предоставянето, финансирането, качеството и контрола на социалните услуги в България. Това каза министърът на труда и социалната политика Бисер Петков по време на заседание на комисията по време на представянето на Законопроекта за социалните услуги, предаде репортер на  Агенция „Фокус“ . \r\n„В Законопроекта за социалните услуги са взети под внимание част от предложенията, които получихме по време на обществените консултации, и бележките по време на междуведомствения съвет. Това е третият нов закон, който като екип на министерството предлагаме пред комисията“, каза още Петков и посочи, че той урежда изцяло предоставянето, финансирането, качеството и контрола на социалните услуги в България.  \r\n„Основните цели, които са изнесени в законопроекта, са гарантиране на достъпност, качество и насърчаване на услугите и публично-частното партньорство. Промяната е в дефиницията за социални услуги, която от сегашното разбиране от Закона за социалното подпомагане за физически места започва да се разглежда като дейности за превенция на социалното изключване и дейности за подобряване качеството на живот. Законът регламентира общи услуги, които се ползват от всички лица, като при тях отпада необходимостта от оценка. А специализираните услуги се ползват от лица, които са в затруднение“, обясни социалният министър. \r\nПетков посочи, че със законопроекта се премахва издаването на заповед за настаняване. „Другото ново е, че се дава право на лицата сами да избират доставчика на социална услуга. Друг съществен кръг от въпроси, който се регулира по-цялостно, е планирането на социалните услуги. Въвежда се и планиране на социалните услуги на национално ниво чрез инструмента Карта на социалните услуги. Въвеждат се и социални услуги, които са безплатни. Другото ново е регламентирането на интегрираните секторни услуги. Основен фокус на законопроекта е и качеството на социалните услуги. Въвежда се и лицензиозен режим за доставчиците на всички социални услуги“, каза още той и посочи, че в новия закон се предвижда са се направи и Агенция за качеството на социалните услуги. „Облекчава се и създаването на социални услуги, финансирани от държавния бюджет. Регламентирани са нови възможности за публично-частно партньорство, като се въвежда и смесено финансиране от държавен и общински бюджет, както и възможност за финансиране от частни и физически лица“, обясни Петков. Той обясни, че законът трябва да влезе в сила от началото на 2020 г., като затова се изисква промяна в други 26 закона. \r\nЦветилена СИМЕОНОВА", "date": "2018.12.12", "title": "Министър Бисер Петков: Законът за социалните услуги урежда изцяло предоставянето, финансирането, качеството и контрола на социалните услуги в България"}
{"url": "http://www.focus-news.net/news/2018/12/12/2601070/dobrich-shte-se-provede-zaklyuchitelna-preskonferentsiya-po-proekta-rekonstruktsiya-i-modernizatsiya-na-profesionalna-gimnaziya-po-veterinarna-meditsina-prof-d-r-georgi-pavlov.html", "text": "На 14 декември 2018 г. ще се проведе заключителна пресконференция по проекта \"Реконструкция и модернизация на Професионална гимназия по ветеринарна медицина \"Проф. д-р Георги Павлов\"- град Добрич\" в залата за презентации на етаж 2 в сградата на гимназията на бул. \"25 септември\" №98. Това съобщиха от пресцентъра на  Община град Добрич . \r\nОт 09.00 часа ще се проведе и церемония по освещаване на сградата и знамето на гимназията. За 09.20 часа е предвидено официално откриване на учебната сграда и физкултурния салон. От 9.45 часа започне пресконференцията по проекта.", "date": "2018.12.12", "title": "Добрич: Ще се проведе заключителна пресконференция по проекта \"Реконструкция и модернизация на Професионална гимназия по ветеринарна медицина \"Проф. д-р Георги Павлов\""}
{"url": "http://www.focus-news.net/news/2018/12/12/2601071/polkovnik-zdravko-pehlivanov-e-predlozhen-za-zam-direktor-na-direktsiya-operatsii-i-planirane-v-mezhdunarodniya-voenen-sekretariat-na-nato.html", "text": "Правителството предлага на Президента на Република България да издаде указ, с който да назначи полковник Здравко Пехливанов на длъжността „Заместник-директор на дирекция „Операции и планиране“ в Международния военен секретариат на НАТО“ в Брюксел, Белгия, считано от 01 януари 2019 година. Това съобщиха от  правителствената информационна служба . Министерският съвет предлага също така полковник Пехливанов да бъде удостоен с висше офицерско звание „бригаден генерал“.", "date": "2018.12.12", "title": "Полковник Здравко Пехливанов е предложен за зам.-директор на дирекция „Операции и планиране“ в Международния военен секретариат на НАТО"}
{"url": "http://www.focus-news.net/news/2018/12/12/2601074/odobreni-sa-dopalnitelni-razhodi-za-darzhavnite-kulturni-instituti-v-oblastta-na-stsenichnite-izkustva.html", "text": "Допълнителни разходи в размер до 7 000 000 лв. ще бъдат включени в бюджетите на държавните културни институти, осъществяващи дейности в областта на сценичните изкуства. Необходимите за това средства ще бъдат за сметка на преизпълнение на собствените им приходи, реши правителството. Това съобщиха от  правителствената информационна служба .  \r\nПреди седем години стартира процесът на реформиране на второстепенните разпоредители с бюджет към министъра на културата в областта на сценичните изкуства, които включват преструктуриране на някои културни институти, и въвеждане система на делегирани бюджети. В резултат се постигна по-голямо многообразие на предлаганите културни продукти, усъвършенстване на мениджмънта и осигуряване на по-широк достъп на художествения продукт до аудиторията. Значително се увеличиха и приходите, реализирани от продажба на билети. \r\nНа база отчети за съответния период на предходната бюджетна година, до края на 2018 г. ще се формира преизпълнение на приходи до 7 000 000 лв. Осигуряването по бюджета на програма „Сценични изкуства“ на тези средства от преизпълнението на собствените приходи, ще доведе до преодоляване на затрудненията и ще даде възможност да се изплатят възнагражденията на заетия художествено-творчески състав и разплащанията за неотложните разходи, както и осигуряването на нормални условия за осъществяване на творческата дейност и създаване и разпространение на културни продукти от организациите от сценичните изкуства.", "date": "2018.12.12", "title": "Одобрени са допълнителни разходи за държавните културни институти в областта на сценичните изкуства"}
{"url": "http://www.focus-news.net/news/2018/12/12/2601073/prof-gencho-nachev-v-aneksa-kam-natsionalniya-ramkov-dogovor-shte-ima-klauza-da-se-anulira-dogovorat-na-nzok-s-bolnitsa-otkazala-da-dade-materiali-pri-proverka.html", "text": "В анекса към Националния рамков договор ще има клауза при отказ на болница да даде материали при проверка  да се анулира договорът ѝ с Касата. Това съобщи проф. Генчо Начев, председател на Българското дружество по кардиохирургия, на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . „Изразявам благодарност към организаторите на събитието и организаторите, които са си направили труда да обработят данните, предоставени в НЗОК. Тук може няколко неща да се видят. Едното е кой извършва най-голям брой операции, какъв процент от тези операции са сложни и кои не са чак толкова сложни и кои са болниците, които са под минимума за извършване на такива операции. Минимумът е даден в стандарта по кардиохирургия. За България сме приели 250 операции годишно, че е екзистент минимумът за съществуването на такова заведение. Смята се, че под 250 операции годишно не са достатъчни за поддържане на нивото. Другото, което може да се направи като заключение би могло да бъде от полза на Касата за изпращане на целенасочени проверки“, каза проф. Начев. По думите му най-евтините пътеки са най-малко там, където отчитат по-скъпите, за да вземат повече пари. Проф. Начев изтъкна това като признак за потенциално нарушение на закона. Той даде пример със случай, в който НЗОК е изискала документи и материали от лечебно заведение, но те са били отказани и в този случай НЗОК не е могла да направи нищо особено, тъй като в настоящия Национален рамков договор няма клауза, която казва, че при отказ да се дадат материалите при проверка, се анулира договора. „В анекса, който предстои сега да се подпише тази клауза ще я има“, заяви още проф. Начев. \r\n„Гарантирам, че след Нова година ще има проверки“, каза още той. \r\nАко в национален мащаб отношението между по-евтините и по-скъпите клинични пътеки е приблизително равномерно разпределено, то тук в две болници - частна и държавна разликата е драматична, коментира д-р Стоян Лазаров, член на УС на Българското дружество по кардиохиругия. По думите му това поражда съмнения за коректността на колегите му и би трябвало да подлежи на проверка и анализ. \r\nИрина ИВАНОВА", "date": "2018.12.12", "title": "Проф. Генчо Начев: В анекса към Националния рамков договор ще има клауза -  да се анулира договорът на НЗОК с болница, отказала да даде материали при проверка"}
{"url": "http://www.focus-news.net/news/2018/12/12/2601060/vihren-angelov-advokat-na-ubitiya-vav-varna-baletist-martin-chikalov-prisadata-na-shofyora-petar-zdravkov-e-malka.html", "text": "Присъдата от 6 години лишаване от свобода, която получи неправоспособният водач Петър Здравков за убийството на балетиста от Варненската опера Мартин Чикалов, е малка. Това коментира след произнасянето на присъдата на Варненския окръжен съд адвокатът на майката на блъснатия млад мъж Вихрен Ангелов, предаде репортер на  Радио „Фокус“ – Варна . Той благодари на държавното обвинение, че е успяло да приключи в кратки срокове досъдебното производство и призова навсякъде в страната да се работи толкова бързо, както във Варна. „Случаят е изключително тежък, с широк отзвук в цялата страна. Изходът беше ясен, няма друга възможност освен осъдителна присъда. Но считам, че е от тези случаи, в които трябва да се налага максимално наказание, предвид характера на лицето извършител“, коментира още Вихрен Ангелов. Той допълни, че тепърва с майката на Мартин Чикалов ще обсъдят евентуално обжалване на присъдата. \r\nДиана СТОЕВА", "date": "2018.12.12", "title": "Вихрен Ангелов, адвокат на убития във Варна балетист Мартин Чикалов: Присъдата на шофьора Петър Здравков е малка"}
{"url": "http://www.focus-news.net/news/2018/12/12/2601079/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с Илинка Георгиева, от Сдружението на хора с увреждания в Белово за отношението към тях в общината и организираните интересни инициативи. Ще продължим с разговор с Ангел Стоев, старши специалист „Спортни бази и спорт за всички“ в община Белово. От него ще чуете повече за подготвяната среща с известни спортисти, свързани с Белово и идеята тя да са превърне в традиция. Във втората част на предаването ще разговаряме със Севдалина Попова, старши експерт „Музейно дело“ в община Белово за живота и дейността на Никола Попов-Крец, който има значим принос за революционното ни движение преди Освобождението.  Предаването   се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.12.12", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/12/12/2601077/zam-ministar-berner-otnoshenieto-kam-detsata-e-spodelena-grizha-i-dalg-na-obshtestvoto-grazhdanskite-organizatsii-i-kompetentnite-institutsii.html", "text": "Съвместната работа на полицаи и деца за намаляване на детската престъпност в България беше представена на заключителното събитие на петгодишен проект на Главна дирекция „Национална полиция“ на МВР. Това съобщиха от пресцентъра на  МВР . В рамките на този проект в България през 2016 година започнаха да действат над двеста \"Детски полицейски управления\".  Близо пет хиляди деца между 8 и 12 години от цялата страна придобиха  умения за лична безопасност и адекватно поведение в критични ситуации, познания на гражданските си права и задължения, нетърпимост към противообществените деяния. Тази информация е събрана и налична онлайн на специална интернет страница към МВР /\"Детска сигурност\"/. Разработена от ученици, страницата предоставя полезни  и актуални съвети на деца, родители, както и на специалисти, работещи с деца. Осъвременена е Националната полицейска обучителна програма \"Работа на полицията в училищата\", насочена към генералната превенция и изграждането на модели за безопасно поведение у децата. През  петгодишния период на проекта полицейски експерти изнесоха над 8 000 лекции пред близо 140 000 деца от цялата страна. Близо 300 полицейски служители, ангажирани с работата с деца,  преминаха различни видове обучения и обмениха опит с швейцарски експерти по превенция на младежката престъпност. Подпомогнато е техническото обновяване на детските педагогически стаи в страната. В рамките на проекта в МВР бе създадена национална информационна база данни за регистриране на случаи на деца в конфликт със закона и жертви на престъпление. Тази база ще се ползва от полицейските служители за извличане на статистика и ще помага при формирането на политики за противодействие на детската престъпност.  \r\nОтношението към децата е споделена грижа и дълг на обществото, гражданските организации и компетентните институции, отбеляза зам.-министър Милко Бернер. Той допълни, че МВР активно организира и участва в инициативи, свързани с превенцията на всички форми на насилие срещу и от деца, защото ранната превенция на противообществени прояви сред подрастващите, възпитанието им в дух на отговорност и  развитие на гражданска култура са изключително важни. Идеята за осъществяването на този проект е породена от необходимостта да се усъвършенства полицейската дейност по превенция на детската престъпност, уточни директорът на Главна дирекция „Национална полиция“ главен комисар Христо Терзийски. Работата по него откликна и на нуждата на повишаване на информираността на родителите и децата към различните измерения на феномена „насилие“ от и срещу деца, добави главен комисар Терзийски. Зам.-директорът на Главна дирекция „Национална полиция“ Благородна Макева отчете, че анализ на дейностите в училищата по проекта е показал намаляване на броя на децата, пострадали и извършители на престъпления. Тя допълни, че само тази година от септември са започнали работа над 130 Детски полицейски управления, в които участват 3500 ученици и уточни, че националните програми за работа на МВР с деца ще продължат и занапред.  \r\nПроектът - на обща стойност над 770 хиляди швейцарски франка, от които 85% са швейцарско съфинансиране, е част от Тематичен фонд Сигурност на Българо-швейцарската програма за сътрудничество. Основният швейцарски партньор на Главна дирекция „Национална полиция“ на МВР по този проект е Полицейската академия в Саватан, а от българска - институции, ангажирани пряко с работата с деца са Министерството на образованието и науката, Върховната касационна прокуратура, Държавната агенция за закрила на детето, Централната комисия за борба с противообществените прояви на малолетни и непълнолетни, Националната комисия за борба с трафика на хора, Агенцията за социално подпомагане при Министерството на труда и социалната политика и Фондация „Център - Надя“.", "date": "2018.12.12", "title": "Зам.-министър Бернер: Отношението към децата е споделена грижа и дълг на обществото, гражданските организации и компетентните институции"}
{"url": "http://www.focus-news.net/news/2018/12/12/2601081/evropeyski-parlament-svobodata-i-demokratsiyata-vinagi-shte-pobedyat-nasilieto-prestapnostta-i-terora.html", "text": "При откриването на дебата за бъдещето на Европа с президента на Република Кипър Никос Анастасиадис днес в Страсбург председателят на Парламента Антонио Таяни изказа съболезнованията си към жертвите на вчерашната терористична атака в град Страсбург, който е седалище на Европейския парламент.  \r\n„Скърбя дълбоко за жертвите на атаките в Страсбург и за техните близки. Страсбург е град, който е символ на мир и помирение. Вчерашният престъпен акт беше атака срещу нашия начин на живот. Въпреки това трябва да продължим да работим, за да покажем, че силата, която черпим от свободата и демокрацията, винаги ще надвие насилието, престъпността и терора“, каза председателят на Европейския парламент.  \r\nМинута мълчание бе обявена днес в 12.30 ч. в пленарна зала в знак на съпричастие към жертвите.", "date": "2018.12.12", "title": "Европейски парламент: Свободата и демокрацията винаги ще победят насилието, престъпността и терора"}
{"url": "http://www.focus-news.net/news/2018/12/12/2601076/georgi-gyokov-bsp-shte-podkrepim-zakonoproekta-za-sotsialnite-uslugi-na-parvo-chetene-no-nyama-da-si-spestim-i-kritikite.html", "text": "Ще подкрепим Законопроекта за социалните услуги на първо четене, но няма да си спестим и критиките. Това каза зам.-председателят на парламентарната социална комисия и депутат от ПГ на „БСП за България“ Георги Гьоков по време на заседание на комисията, на което се представя Законопроекта за социалните услуги, предаде репортер на  Агенция „Фокус“ . \r\n„Изразявам принципната подкрепа на законопроекта от ПГ на „БСП за България“. Няма да влизам в дебати по същество, но искам да кажа няколко неща. Получи се наистина добър закон, но няма да си спестим и критиките. Това е един по-добър законопроект от другите два, защото се прави по-дълго време и премина по-широко обществено обсъждане“, заяви Гьоков. \r\nТой посочи, че няма нито едно становище против законопроекта с изключение на това на КТ „Подкрепа“, които казват, че в голяма степен социалните услуги се превръщат в търговска дейност, която трябва да се заплаща. „Това наистина са неща, които подлежат на критика, но не развалят добрия законопроект. Добре е, че на едно място се събира цялата дейност по предоставяне на социални услуги. Ще подкрепим на първо гласуване законопроекта и се надяваме между първо и второ четене да добавим още неща, които по някаква причина не са влезли в законопроекта досега“, заяви Гьоков. \r\nЦветилена СИМЕОНОВА", "date": "2018.12.12", "title": "Георги Гьоков, БСП: Ще подкрепим Законопроекта за социалните услуги на първо четене, но няма да си спестим и критиките"}
{"url": "http://www.focus-news.net/news/2018/12/12/2601083/haskovo-kontrabandni-gazovi-pistoleti-revolver-i-boepripasi-sa-zadarzhali-sluzhiteli-na-mitnicheski-punkt-kapitan-andreevo.html", "text": "17 газови пистолета, револвер и 1330 патрона за тях са задържали служители на Митнически пункт \"Капитан Андреево\" през изминалите три месеца при извършване на щателни митнически проверки на влизащи в страната превозни средства. Това съобщиха от пресцентъра на  Агенция \"Митници\" . \r\nПри един от случаите, на декември 2018 година, митническите служители откриват газов пистолет, револвер и 347 патрона, укрити в барбекю и плодове. Контрабандната стока е открита при проверка на микробус с немска регистрация, влизащ в страната от Турция. Шофьорът, турски гражданин, който пътувал сам заявил, че не внася лични вещи, стоки или валутни ценности за деклариране. Превозното средство е селектирано за щателна митническа проверка. В багажното отделение, сред множество кашони и чанти, е пренасяна и употребявана скара на жар. При огледа митническите служители откриват зад чекмеджето за пепел на скарата, укрит газов пистолет с два пълнителя. В друг кашон, пълен с мандарини митническите служители откриват увит в найлонов плик - револвер. В дървен сандък в багажното отделение на автомобила са открити  и 347 газови патрона. \r\nСамо преди месец, при проверка на лек автомобил с чужда регистрация влизащ в страната от Турция, митническите служители са открили в багажа на шофьора газов пистолет, боен пълнител и 21 бойни патрони, калибър 7.65 mm. \r\nОще 15 газови пистолета и 962 патрона за тях, укрити в личния багаж на пътници, са открити на Митнически пункт \"Капитан Андреево\" през последните три месеца при щателни митнически проверки на влизащи в страната от Турция  леки автомобили. \r\nКонтрабандните пистолети, револверът и патроните са задържани. На нарушителите са съставени актове по Закона за митниците. По случаите са образувани административно наказателни производства.", "date": "2018.12.12", "title": "Хасково: Контрабандни газови пистолети, револвер и боеприпаси са задържали служители на Митнически пункт \"Капитан Андреево\""}
{"url": "http://www.focus-news.net/news/2018/12/12/2601080/plamen-georgiev-kpkonpi-veche-21-sa-delata-koito-shte-badat-prekrateni-stoynostta-im-e-nad-22-mln-leva.html", "text": "Вчера изнесох данни, че се касае за 19 дела за незаконно придобито имущество, които ще бъдат прекратени, за над 21 млн. лева. Цифрата продължава да расте. Вече делата, които ще бъдат прекратени, са се увеличили с още 2, а сумата е над 22 млн. лева. Това каза председателят на Комисията за противодействие на корупцията и отнемане на незаконно придобитото имущество Пламен Георгиев на заседание на парламентарната правна комисия в дискусията по гласуването на първо четене на промените в антикорупционния закон след тълкувателното решение на ВКС, предаде репортер на  Агенция „Фокус“ . „Цифрата може да порасне и още“, заяви той. „За мен има спешност от приемане на промените, чисто практическа“, коментира Пламен Георгиев. „С тези текстове от тълкувателното решение се променя действителната роля на законодателя. Не бива да се допуска намесването на една власт в правомощията на друга“, обясни той. „Днес ще трябва да устоите принципа на разделение на властите. Да покажете, че в правовата държава се зачитат решенията на КС. Ако не го направите, биха се нарушили устоите на правовата държава“, обърна се Георгиев към депутатите. „Недопустимо е с тълкувателно решение да се променя закон, да се тълкуват безвъпросни норми“, обяви Пламен Георгиев. „Ако се реши да няма гражданска конфискация в България, ние ще го спазваме, но това решение трябва да се вземе от депутатите“, каза още той.  \r\nБиляна ИВАНОВА", "date": "2018.12.12", "title": "Пламен Георгиев, КПКОНПИ: Вече 21 са делата, които ще бъдат прекратени, стойността им е над 22 млн. лева"}
{"url": "http://www.focus-news.net/news/2018/12/12/2601086/yambol-sluzhiteli-na-mitnicheski-punkt-lesovo-sa-otkrili-nedeklarirana-valuta-za-blizo-50-000-leva-v-damska-chanta-na-patnichka.html", "text": "Недекларирани 23 500 евро в дамска чанта на българска гражданка са открили служители на Митнически пункт \"Лесово\", при проверка на напускащ страната лек автомобил. Това съобщиха от пресцентъра на  Агенция \"Митници\" . Колата e пристигнала на митническия пункт на 7 декември 2018 г., в нощните часове. Жената, която пътувала в лекия автомобил заедно с други чуждестранни лица, не декларирала нищо пред митническите служители. При последвалата проверка, митническите инспектори открили  в  дамската й чанта недекларирани 23 500 евро, в банкноти с различни купюри  - от 10 до 500 евро. Недекларираната  валута с левова равностойност 45 962 лв. е иззета. Срещу българската гражданка с инициали М. Х. и адресна регистрация в област Сливен е съставен акт за нарушение на Валутния закон. \r\nСамо в рамките на десет дни, митническите служител на Митнически пункт \"Лесово\" са иззели недекларирана валута с левова равностойност за близо 350 000 лв., като  155 000 недекларирани евро бяха открити наскоро у трима пътници, пътуващи също с лек автомобил.  \r\nКонтрабандно пренасяна валута в евро, щатски долари, швейцарски франка, турски лири и др. с  левова равностойност над 1, 972 млн. лв. е иззета от Митница Бургас за периода от началото на януари от края на месец ноември тази година. Валутата подлежи на отнемане в полза на държавата, след приключване на образуваните административнонаказателни и наказателни производства по случаите.", "date": "2018.12.12", "title": "Ямбол: Служители на Митнически пункт \"Лесово\" са открили недекларирана валута за близо 50 000 лева в дамска чанта на пътничка"}
{"url": "http://www.focus-news.net/news/2018/12/12/2601084/ministar-tsetska-tsacheva-tselta-na-grazhdanskata-konfiskatsiya-e-da-se-vazstanovi-spravedlivostta-chrez-otnemane-na-nezakonno-pridobito-imushtestvo.html", "text": "Целта на гражданската конфискация е да се възстанови справедливостта чрез отнемане на незаконно придобито имущество. Това каза министърът на правосъдието Цецка Цачева на заседание на парламентарната правна комисия в дискусията по гласуването на първо четене на промените в антикорупционния закон, предаде репортер на  Агенция „Фокус“ . „В мотивите на антикорупционния закон е изтъкнато, че гражданската конфискация не представлява наказание за лицето“, заяви тя. „Отнемането на незаконно придобитото имущество е и превенция. Гражданската конфискация има възпираща роля“, коментира правосъдният министър. „Не съществува пряка връзка между наказателното производство и производството за отнемането на незаконно придобитото имущество“, обяви Цецка Цачева. „Подкрепяме предложените текстове за изменение на антикорупционния закон“, каза още тя. \r\nБиляна ИВАНОВА", "date": "2018.12.12", "title": "Министър Цецка Цачева: Целта на гражданската конфискация е да се възстанови справедливостта чрез отнемане на незаконно придобито имущество"}
{"url": "http://www.focus-news.net/news/2018/12/12/2601078/", "text": "Президентът на Турция Реджеп Тайип Ердоган заяви, че в рамките само на няколко дни турските въоръжени сили започват военна операция на територията на Сирия предаде  информационната агенция ДХА . Ердоган участва на среща на високо равнище на турската отбранителна промишленост. Там той оповести, че след консултации името на новия военен хеликоптер за обща поддръжка T625 - местно турско производство, е определено като „Гьокбей”. \r\n„Дойде време на претворим на практика решението ни за разпръскване на терористичните групи на изток от река Ефрат в Сирия. Съгласихме се и изразихме общо становище военната ни операция да започне в рамките на няколко дни.”, посочва още Ердоган, цитиран от ДХА.  Георги Димов", "date": "2018.12.12", "title": "ДХА: Ердоган: В рамките на няколко дни започваме военна операция в Сирия"}
{"url": "http://www.focus-news.net/news/2018/12/12/2601082/prof-gencho-nachev-koyto-raboti-pravilno-nyama-nuzhda-da-se-pritesnyava-ot-kameri.html", "text": "Който работи правилно, няма нужда да се притеснява от камери. Това съобщи проф. Генчо Начев, председател на Българското дружество по кардиохирургия, на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“. \r\nПо думите му камерите в болниците са в полза на екипа, който извършват интервенцията. Според него обаче камерата на входа и изхода няма да даде нищо, както и анкетата с болните никога не може да покаже качеството на лечение. Той даде пример с болница „Св. Екатерина“, която ръководи. „При нас има камера във всяка операционна зала, която заснема самата операция. Имаме камери в ангиографските кабинети, които заснемат процедурата. Тези камери са свързани с аудиторията и в реално време може да се предава съответно какво се извършва там за обучение на студенти и специализанти“, каза още проф. Начев. Той посочи, че преди 10 години известен професор е записвал всяка своя операция и когато са го съдили, той е разполагал с доказателствен материал, че е извършил всичко по правилата.  \r\n„В София има шест кардиохирургии. Във Виена има две, в Берлин има две“, каза той. По думите му една от болниците в София е със 110 операции годишно при минимум 250. „Съжалявам, че няма представител на Министерство на здравеопазването, защото това е проблем основно техен. Никъде пазарът в областта на медицината не е чист. Никъде няма чист пазар, чиста конкуренция. Той е квазипазар, защото винаги има регулация. Регулацията се прави в името на обществото“, каза още проф. Начев. По думите му тази регулация трябва да се направи от министерството, а вече Касата има възможност да не сключва договори с всички. „Все още не го е направила“, допълни още проф. Начев.   \r\nТой даде и статистика за операциите на стент и байпас: „Средно за Европа съотношението между поставени стентове и байпас хирургия е 3,8 към 1 в полза на стентовете“, каза проф. Начев, като уточни, че данните са отпреди две години. „В България 2016 г. съотношението беше 12,36 към 1,2017 г. стана 13,86 към 1“, каза още проф. Начев.", "date": "2018.12.12", "title": "Проф. Генчо Начев: Който работи правилно, няма нужда да се притеснява от камери"}
{"url": "http://www.focus-news.net/news/2018/12/12/2601089/pss-otkrito-e-tyaloto-na-izgubiliya-se-turist-v-stara-planina.html", "text": "Открито е тялото на изгубилия се турист в Стара планина. Това съобщиха от  Планинската спасителна служба (ПСС)  при БЧК. „В 15.10 часа туристът, който беше в неизвестност от 19.00 часа на 10 декември 2018 г., беше намерен. За съжаление, не е имал късмет да оцелее. Планинска спасителна служба при Български Червен кръст изказват съболезнования към близките на пострадалия“, посочват от ПСС.", "date": "2018.12.12", "title": "ПСС: Открито е тялото на изгубилия се турист в Стара планина"}
{"url": "http://www.focus-news.net/news/2018/12/12/2601091/alfa-tv-makedoniya-savetnik-na-prokuraturata-v-skopie-se-e-opital-da-premine-prez-blokada-pred-parlamenta.html", "text": "Съветник на прокуратурата в Скопие се е опитал да премине през блокада пред парламента, която е част от законно заявен протест на граждани, съобщава скопският телевизионен канал  “Алфа ТВ . \r\nЧленовете на \"Македония блокира\", казаха че юристът е искал да премине, а когато не са му позволили заплашил, че ще ги прегази, на което те са реагирали със силно неодобрение. Според други информации обаче съветникът е нападнат без причина от протестиращите. \r\nИнцидентът е преминал без никой да пострада.  Юлиян Марков", "date": "2018.12.12", "title": "„Алфа ТВ“ (Македония): Съветник на прокуратурата в Скопие се е опитал да премине през блокада пред парламента"}
{"url": "http://www.focus-news.net/news/2018/12/12/2601090/yordanka-ananieva-zam-kmet-na-burgas-ekip-ot-spetsialisti-svarshi-vazhni-deynosti-po-proekta-za-integriran-podhod-za-obrazovatelnata-integratsiya-na-uchenitsi-ot-etnicheski-maltsinstva.html", "text": "В продължение на 28 месеца екип от специалисти свърши немалко важни дейности. Това каза заместник-кметът на Бургас с ресор „Култура и образование“ Йорданка Ананиева на пресконференция, на която бяха отчетени резултатите от изпълнението на проекта „Интегриран подход за постигане на значими и устойчиви резултати в образователната интеграция на ученици от етнически малцинства в община Бургас“, предаде репортер на  Радио „Фокус“ – Бургас . „Основен водещ партньор на този проект е Община Бургас, а наши партньори са 6 основни училища и три професионални гимназии“, заяви Ананиева. По думите й резултатите от проекта са много добри, а една от най-важните дейности е била свързана с допълнителни занимания по български език и литература. „С колегите се опитахме да провокираме у децата желание за учене и четене на литература и за целта създадохме 6 клуба „Говоря и пиша на български език“, които бяха насочени предимно към учениците от начален курс, останалите клубове бяха наречени „Приятели на книгата“, добави Ананиева. Тя заяви, че клубовете са провели много дейности, много допълнителна подготовка за учениците, които са имали нужда, както и състезания.  \r\n„Другата много важна дейност, която беше включена в този проект беше свързана с дейностите, които насърчават децата да посещават училище и да намират в него положителна емоция. Часовете по краезнание бяха насочени към това учениците да успеят да обогатят знанията си за всичко, което се случва в Бургас, околността и родното им място“, посочи още Йорданка Ананиева. По думите й другата дейност в рамките на проекта е била свързана със спорта. Ананиева сподели, че резултатите от проекта са видими, децата са посещавали всички занятия с желание. „Другото важно нещо е, че осигурихме психолози, които работеха с всички училища в рамките на проекта. Те работеха с децата, които имаха нужда от психологическа подкрепа, както и с техните родители, като ще се опитаме да продължим дейността с психологическата подкрепа и след този приключването на този проект“, каза още Ананиева. Тя допълни още, че другия важен сегмент от този проект е бил прехода между основното училище и гимназията, като целта е била учениците от основните училища да се запознаят в максимална степен с професионалните и профилирани гимназии, за да могат да направят осъзнат избор. \r\nНа пресконференцията бяха наградени и ученици участвали в конкурса за рисунка „Моите приятели от друг етнос“. \r\nМария КУРТЕВА", "date": "2018.12.12", "title": "Йорданка Ананиева – зам.-кмет на Бургас: Екип от специалисти свърши важни дейности по проекта за интегриран подход за образователната интеграция на ученици от етнически малцинства"}
{"url": "http://www.focus-news.net/news/2018/12/12/2601088/ministar-mladen-marinov-izmeneniyata-v-antikoruptsionniya-zakon-shte-dadat-vazmozhnost-da-se-postigne-tselta-mu-i-da-se-zashtiti-natsionalniyat-interes.html", "text": "С тези изменения ще се въведе възможността законът да постигне своята цел в пълен обем, да се защити националният интерес. Това каза вътрешният министър Младен Маринов на заседание на парламентарната правна комисия в дискусията по гласуването на първо четене на промените в антикорупционния закон, предаде репортер на  Агенция „Фокус“ . „Подкрепяме текстовете за промяна в антикорупционния закон“, заяви той. „МВР е част от системата, която работи по противодействия на корупцията. За да сме ефективни трябва да имаме ефективни средства за противодействие на този тип дейност“, обяви Младен Маринов. „Волята на законодателя е изразена в закона. Трябва да направим всичко възможно предвидените инструменти в антикорупционния закон да бъдат използвани ефективно“, каза още той. \r\nБиляна ИВАНОВА", "date": "2018.12.12", "title": "Министър Младен Маринов: Измененията в антикорупционния закон ще дадат възможност да се постигне целта му и да се защити националният интерес"}
{"url": "http://www.focus-news.net/news/2018/12/12/2601094/oblastniyat-upravitel-na-blagoevgrad-biser-mihaylov-25-voenni-pametnitsi-sa-otkriti-na-teritoriyata-na-oblastta-pri-ekspeditsiya-ot-22-noemvri-do-7-dekemvri.html", "text": "25 военни паметници са открити на територията на област Благоевград. Това каза на пресконференция областният управител на Благоевград Бисер Михайлов, предаде репортер на  Радио „Фокус“- Пирин . Проучването и регистрирането на новооткритите паметници е извършено от комисия с председател Иван Стоянов – ЗОУ, а членове на комисията са: Радослав Симеонов – главен експерт в Министерство на отбраната; инж. Стоян Терзийски – секретар на Областната комисия „Военни паметници“; д-р Кирил Алексиев – директор на Регионален исторически музей - Благоевград, и Мария Пашова – експерт в музея. Експедицията е проведена от 22 ноември до 7 декември, като експертите са открили нови 25 паметници, които отговарят на законовите изисквания, за да бъдат класифицирани като военни. „Това, което ни предстои, е да проведем заседание на ресорната областната комисия и да включим тези паметници в областния регистър. Експертите обиколиха всички общини на територията на областта и със съдействието на местните администрации и музеите достигнаха до тези, неизвестни досега паметници“, каза още Михайлов. \r\nОбластният управител съобщи също, че се извършват дейности за ремонт и реставрация на паметник-костница, който се намира на Старите гробища в Благоевград. Проектът се реализира съвместно с Община Благоевград, а военното министерство е отпуснало 3 000 лева за ремонта. „Идеята е след като приключим с дейностите, костите на загиналите войници по време на Балканската и Междусъюзническата война да преминат християнския ритуал и да бъдат положени в костницата“, каза Бисер Михайлов и допълни, че ремонтните дейности се очаква да приключат в началото на следващата година. \r\nЗам. областният управител Иван Стоянов отбеляза, че през последните години се наблюдава евръщане към старите и родолюбиви традиции. „Във всяка една от общините открихме нови или нерегистрирани военни паметници. Почти във всяко едно населено място, в което има все още жители, се опитват да поставят такива знаци на своите прадядовци, които са участвали във войните за национално освобождение и обединение“, каза още Стоянов. По думите му работата на областна комисия по военните паметници ще продължава и се надява да откриват все нови и нови паметници, които да бъдат включени в регистъра. \r\nЛора КАЛЧЕВА", "date": "2018.12.12", "title": "Областният управител на Благоевград Бисер Михайлов: 25 военни паметници са открити на територията на областта при експедиция от 22 ноември до 7 декември"}
{"url": "http://www.focus-news.net/news/2018/12/12/2601075/afp-streletsat-ot-strasburg-ne-bil-podoziran-za-islyamist-dokato-e-bil-v-germanski-zatvor.html", "text": "Заподозреният в смъртоносната атака на коледния пазар във френския град Страсбург Шериф Шекат е бил задържан за кражба с взлом в Германия, но не е смятан за потенциално опасен ислямист, заявиха германските власти в сряда, цитирани от  AFP . \r\n\"За нас той беше обикновен затворник\", заяви говорител на Федералната криминална полицейска служба, която отговаря за случаи, свързани с тероризма. \r\nГоворителят на министерството на вътрешните работи също заяви, че няма данни, които да предполагат ислямистка връзка със заподозрения. \r\nШекат е бил осъден на две години и три месеца за кражби с взлом в град Майнц и в Баден-Вюртемберг и е влязъл в затвора през 2016 г. \r\n\"Той лежи една година в Германия, преди да бъде експулсиран във Франция\", заяви говорител на вътрешното министерство на Баден-Вюртемберг пред агенцията. \r\nСпоред вестник Tagesspigel, през 2012 г. мъжът е влязъл с взлом в зъболекарски кабинет на практика в Майнц, г., като е откраднал  пари и злато, използвано за пломби.  Юлиян Марков", "date": "2018.12.12", "title": "AFP: Стрелецът от Страсбург не бил подозиран за ислямист, докато е бил в германски затвор"}
{"url": "http://www.focus-news.net/news/2018/12/12/2601092/borislav-belazelkov-vks-prestapleniyata-tryabva-da-badat-presledvani-a-pridobitoto-po-prestapen-nachin-da-bade-otneto.html", "text": "И наказателната и гражданската колегия, смята,че  престъпленията трябва да бъдат преследвани. Придобитото по престъпен начин трябва да бъде отнето. Това каза съдията от гражданската колегия на ВКС Борислав Белазелков на парламентарната правна комисия в дискусията по гласуването на първо четене на промените в антикорупционния закон, предаде репортер на  Агенция „Фокус“ . „Не бива да се отменя законът. Това е начин не само да спрем финансирането на тероризма, но и да отнемем това, което е неправомерно отнето от обществото“, заяви той. „Нямам представа какво е попречило на Лозан Панов да дойде на заседанието на комисията, не ви дължи отчет. Важното е, че представител на институцията е дошъл“, обяви съдия Белазелков в отговор на съобщеното от председателя на правна комисия Данаил Кирилов, че до председателя на ВКС Лозан Панов е била изпратена писмена показа за участие в заседанието, на която той не се е отзовал. \r\nБиляна ИВАНОВА", "date": "2018.12.12", "title": "Борислав Белазелков, ВКС: Престъпленията трябва да бъдат преследвани, а придобитото по престъпен начин да бъде отнето"}
{"url": "http://www.focus-news.net/news/2018/12/12/2601096/na-14-dekemvri-2018-g-abv-mladezhi-organizirat-aktsiya-v-zashtita-na-natsionalnite-i-energiyni-interesi-na-balgariya-koyato-e-chast-ot-dalgosrochnata-im-kampaniya-ostavam-v-balgariya.html", "text": "На 14 декември 2018 г. АБВ-Младежи организират акция в защита на националните и енергийни интереси на България, която е част от дългосрочната им кампания „Оставам в България”. Това съобщиха от пресцентъра на  ПП АБВ . Събитието ще се проведе от 15.00 ч. пред посолството на САЩ в София. Ще бъде връчено писмо на Н. Пр. Ерик Рубин или представител на дипломатическата мисия на Съединените американски щати в България, което е адресирано до американската администрация.  В текста на документа ще бъдат представени аргументите на Алтернатива за българско възраждане в подкрепа на енергийната и национална сигурност на страната ни. Ще бъде отправено и предложение за среща с посланик Рубин и американски дипломати, по време на която темата да бъде обсъдена.  \r\nДипломатическата мисия на САЩ е предварително уведомена за събитието. Уведомление е входирано в Столична община на 5 декември 2018 г.", "date": "2018.12.12", "title": "На 14 декември 2018 г. АБВ-Младежи организират акция в защита на националните и енергийни интереси на България, която е част от дългосрочната им кампания „Оставам в България”"}
{"url": "http://www.focus-news.net/news/2018/12/12/2601093/ombudsmanat-maya-manolova-privetstvam-ideyata-za-sazdavane-na-natsionalna-karta-na-sotsialnite-uslugi-zashtoto-chrez-neya-individualniyat-podhod-shte-stane-vazmozhen.html", "text": "Приветствам идеята за създаване на Национална карта на социалните услуги, защото чрез нея индивидуалният подход ще стане възможен. Това каза омбудсманът Мая Манолова по време на заседание на парламентарната социална комисия, на което се обсъжда Законопроектът за социалните услуги, предаде репортер на  Агенция „Фокус“ . \r\n„Отметнахме важната кауза за двата закона – за личната помощ и за хората с увреждания. Но този законопроект не е по-малко важен и той ще допълни останалите два. Приветствам подхода, който беше приложен. Признавам си, че макар че законодателният процес приключи успешно за хората с увреждания, всъщност законът, който е направен по всички правила, е Законът за социалните услуги – с концепция, с множество обсъждания, със съгласувателна процедура и т.н.“, каза още Манолова и посочи, че това е добрият подход. \r\n„Законът се опитва да реши три въпроса. Единият е свързан с достъпа до социални услуги и приветствам идеята за Национална карта на социалните услуги, защото чрез нея индивидуалният подход ще стане възможен. Мисля, че с този закон няма да бъдат извивани ръцете на общините. Качеството също е поставено като проблем и се предлага решение. Имам своите съображения за създаването на нови агенции и структури, но може би практиката ще покаже, че създаването на Агенция за услугите е добро решение“, заяви омбудсманът. Манолова посочи, че е важно да бъде поставена темата и за лицензиране на общините, предоставящи социални услуги. \r\n„Вторият въпрос е за контрола за социалните услуги, предназначени за деца, защото те са по-специфични. Другата ми кауза е предоставяне на услуги на българите, живеещи зад граница, защото и те имат нужда от подкрепа в определени ситуации. И аз, и моят екип ще участваме в работата между първо и второ четене, защото смятаме, че този закон е изключително важен за българските граждани“, заяви Манолова. \r\nЦветилена СИМЕОНОВА", "date": "2018.12.12", "title": "Омбудсманът Мая Манолова: Приветствам идеята за създаване на Национална карта на социалните услуги, защото чрез нея индивидуалният подход ще стане възможен"}
{"url": "http://www.focus-news.net/news/2018/12/12/2601087/inzh-nikolay-nikolov-kamara-na-stroitelite-burgas-iskame-politicheskite-sili-da-ne-ni-izpolzvat-za-svoi-tseli-obvinyavayki-ni-v-koruptsiya-i-nekachestveno-stroitelstvo.html", "text": "Искаме политическите сили да не ни използват за свои цели, обвинявайки ни в корупция и некачествено строителство. Това каза за  Радио „Фокус“ – Бургас  инж. Николай Николов, областен председател на структурата на Камарата на строителите в Бургас по повод мирния протест на строителите, който се проведе в столицата. По думите строителният продукт, който произвеждат българските строители, е най-евтин. „За качеството не искам да говоря, но цената е най-евтина. Отдавна се борим с рецидива „ниски цени“, опитваме се да направим, каквото можем, но проблемът продължава и докато го има, не можем да говорим за европейско качество“, отбеляза Николов. Той добави, че другото желание на Камарата на строителите е законодателството да се промени, като се направят промени в Закона за устройството на територията и Закона за обществените поръчки. Според него, също така трябва контролът в сектора да бъде много по-засилен. „Статистиката в България показва, че има 20 хиляди фирми, които работят в сектор „Строителство“, а в нашия регистър те са едва 6 хиляди. Това означава нерегистрирани фирми, които няма как да бъдат проследени. Такива фирми продължават да изпълняват поръчки, но на по-ниски цени, тъй като не плащат осигуровки. С тази „сива икономика“ Камарата също се опитва да се пребори, но тя не може да бъде „строителна полиция“, затова се опитваме да внесем правила чрез регистъра“, обясни областният председател. По думите му подписката, която е била внесена в Народното събрание, е в подкрепа на българския строител. „Тя е много семпла. В нея посочваме основните искания, които вече отбелязах, желанието ни политиците да ни оставят да строим „на мира“, както и това, че ние не се занимаваме с корупция и интриги“, отбеляза Николов. \r\nТой коментира също, че основното, което трябва да се промени в бранша, е да има правила, но добрата новина е, че напоследък има чуваемост за проблемите на строителния бранш. „Много горещо се надяваме, че законотворците най-после ще успеят да създадат един цялостен Закон за строителството, тъй като това е многообхватен процес. Строежите в Република България не се изпълняват само от строителите. Има инвеститор, който дава задание, след това има проектантът, който облича в съдържание това задание, след това има както инвеститорски контрол, така и  независим надзор, които следят заданието да се изпълни според Българския държавен стандарт, а чак след това има строители. Това означава, че отговорността за изпълнението на един строителен обект е поделена. Много често обаче, негативните критики са отправени изцяло към строителите“, отбеляза Николов. Според него напоследък точно това се опитват да вменят както медиите, така и политическите сили. „Никога досега в нашия регистър не е имало толкова много външни фирми – в момента има няколко китайски, мексикански и други европейски, но засега нито една европейска фирма не е строила в България“, добави Николов. Той добави, че днешният протест е мирен, тъй като не цели нито възпрепятстване на гражданите, нито сваляне на правителството, а само осветляване на проблемите в бранша. \r\nМария ПОПЧЕВА", "date": "2018.12.12", "title": "Инж. Николай Николов, Камара на строителите - Бургас: Искаме политическите сили да не ни използват за свои цели, обвинявайки ни в корупция и некачествено строителство"}
{"url": "http://www.focus-news.net/news/2018/12/12/2601098/hristo-grigorov-bchk-tryabva-da-sme-vnimatelni-kato-hodim-v-planinite-i-da-ne-se-nadtsenyavame.html", "text": "Трябва да сме внимателни като ходим в планините и да не се надценяваме. Това каза за  Агенция „Фокус“  Христо Григоров, председател на Българския червен кръст (БЧК) за изгубилия се турист в Стара планина, който бе открит мъртъв от планинските спасители. По думите му в акцията са се включили над 30 планински спасители с три кучета. „Търсиха го няколко дена. Умрял е, просто е замръзнал“, каза още Григоров. Председателят на БЧК уточни, че намереното тяло на мъжа, вече се транспортира до долу.  \r\nДеница КИТАНОВА", "date": "2018.12.12", "title": "Христо Григоров, БЧК: Трябва да сме внимателни като ходим в планините и да не се надценяваме"}
{"url": "http://www.focus-news.net/news/2018/12/12/2601099/premierat-boyko-borisov-shte-uchastva-v-redovnoto-zasedanie-na-evropeyskiya-savet-v-bryuksel-na-13-i-14-dekemvri.html", "text": "Министър-председателят Бойко Борисов ще участва в редовното заседание на Европейския съвет на 13 и 14 декември в Брюксел. Това съобщиха от  правителствената информационна служба . \r\nТемите, които ще дискутират лидерите на 28-те страни, са Многогодишна финансова рамка 2021-2027, единния пазар, миграцията, както и противодействие на дезинформацията, външни отношения, граждански консултации по бъдещето на Европа и климатични промени. Лидерите от ЕС-27 ще обсъдят още оттеглянето на Обединеното кралство от ЕС. \r\nОчаква се канцлерът Себастиан Курц, който представлява австрийското председателство, да направи обзор на напредъка по изпълнението на заключенията от предходни заседания на Европейския съвет.", "date": "2018.12.12", "title": "Премиерът Бойко Борисов ще участва в редовното заседание на Европейския съвет в Брюксел на 13 и 14 декември"}
{"url": "http://www.focus-news.net/news/2018/12/12/2601085/alsat-m-makedoniya-makedonskata-prokuratura-shte-izleze-s-informatsiya-okolo-byagstvoto-na-nikola-gruevski-sled-dve-sedmitsi.html", "text": "Прокуратурата през следващите две седмици ще представи информация за резултатите от фазата на предварителното разследване на бягството на бившия премиер Никола Груевски и начина, по който той е напуснал Македония. \r\nСледващата седмица прокурорите ще заминат за Черна гора, за да получат видеозаписи по случая, такива ще се изискат и от Албания. Вчера журналист от The Guardian публикува снимка на Груевски, която е първата му снимка на публично място след напускането на страната. Това заявиха на пресконференция  прокурорът Вилма Русковска и министърът на правосъдието Рената Десковска.  Юлиян Марков", "date": "2018.12.12", "title": "„Алсат-М“ (Македония): Македонската прокуратура ще излезе с  информация около бягството на Никола Груевски след две седмици"}
{"url": "http://www.focus-news.net/news/2018/12/12/2601097/glavniyat-prokuror-sotir-tsatsarov-spravedlivostta-e-kreshtyashto-narushena-s-talkuvatelnoto-reshenie-na-vks.html", "text": "Гражданската конфискация е начинът да се възстанови справедливостта, която е крещящо нарушена с това тълкувателно решение. Това каза главният прокурор Сотир Цацаров на заседание на парламентарната правна комисия в дискусията по гласуването на първо четене на промените в антикорупционния закон след тълкувателното решение на ВКС, предаде репортер на  Агенция „Фокус“ . „Тълкуването, което се предлага от ВКС, е въпреки закона и при ясна воля на законодателя“, посочи той. „Дори не мога да кажа, че това тълкуване допълва закона, то го изменя и променя“, обяви Сотир Цацаров. „С моите уважения към съда - той не създава закони, а има право да ги прилага“, заяви главният прокурор. „Гражданската конфискация не е обвързана с развитието на наказателния процес“, обясни той. „Всички аргументи на Прокуратурата са за антикорупционния закон“, каза още главният прокурор. \r\nБиляна ИВАНОВА", "date": "2018.12.12", "title": "Главният прокурор Сотир Цацаров: Справедливостта е крещящо нарушена с тълкувателното решение на ВКС"}
{"url": "http://www.focus-news.net/news/2018/12/12/2601101/kapitalat-na-proektna-kompaniya-neftoprovod-burgas-aleksandrupolis-bg-ead-shte-bade-uvelichen-sas-120-hil-leva.html", "text": "Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева чрез емитирането на 1200 броя нови акции на тази стойност. Това съобщиха от  правителствената информационна служба . Акциите ще бъдат придобити от държавата чрез бюджета на Министерството на енергетиката. Това реши Министерският съвет на днешното си заседание. \r\nСредствата за увеличаването на капитала са предвидени в бюджета на Министерството на енергетиката за 2018 година. Те са предназначени за издръжка на проектната компания, както и за обезпечаване на финансовите ангажименти на дружеството като акционер в международната компания „Транс Болкан Пайплайн Б. В.“, регистрирана в Амстердам, Холандия. \r\n„Проектна компания нефтопровод Бургас-Александруполис БР ЕАД е държавно акционерно дружество, в което министърът на енергетиката упражнява правата на едноличния собственик на капитала. „Транс Болкан Пайплайн Б. В.“ е създадена през 2008 г. по силата на Междуправителствено споразумение между Руската федерация, Република България и Република Гърция.", "date": "2018.12.12", "title": "Капиталът на „Проектна компания нефтопровод Бургас-Александруполис БГ“ ЕАД ще бъде увеличен със 120 хил. лева"}
{"url": "http://www.focus-news.net/news/2018/12/12/2601100/sotsialnata-parlamentarna-komisiya-prie-na-parvo-chetene-zakonoproekta-za-sotsialnite-uslugi.html", "text": "Социалната парламентарна комисия прие на първо четене законопроекта за социалните услуги, предаде репортер на  Агенция „Фокус“ . Новият закон предвижда до 1 януари 2021 г. да бъде приета Национална карта на социалните услуги. Съществуващите специализирани институции за деца трябва да бъдат закрити в същия срок. През закона се създава и възможност за ползване на общодостъпни социални услуги от всички лица, а не само от уязвими групи, като се дава право лицата сами да избират доставчика на услугата. Законът предвижда и приемането на Наредба за качеството на социалните услуги, както и да заработи Агенция за качеството на социалните услуги към министъра на труда и социалната. За първи път се въвежда и ежегоден мониторинг на социалните услуги на национално ниво, което ще се провежда от Агенцията за качеството на социалните услуги.  \r\nЗаконът за социалните услуги трябва да влезе в сила от 1 януари 2020 г. Той е третият от пакета, който дискутираха управляващите и майките на деца с увреждания. Парламентът вече прие окончателни законите за хората с увреждания и за личната помощ.  \r\nЦветилена СИМЕОНОВА", "date": "2018.12.12", "title": "Социалната парламентарна комисия прие на първо четене законопроекта за социалните услуги"}
{"url": "http://www.focus-news.net/news/2018/12/12/2601103/n-pr-anatoliy-makarov-poslanik-na-ruskata-federatsiya-v-balgariya-poseshtenieto-na-vladimir-putin-tryabva-da-bade-obvarzano-s-konkretna-tsel.html", "text": "Официална визита на държавния глава на Руската федерация Владимир Путин в България трябва да бъде свързана с конкретна цел, с повод. Той не може да дойде в страната, „за да я разгледа и да си отиде“.  Това заяви посланикът на Руската федерация в България Н. пр. Анатолий Макаров в рамките на Дружествена беседа с журналисти, организирана в Руския културно-информационен център.  \r\n„Това, което знам, е, че такова предложение е било направено. Покана е отправил и президентът на България (Румен Радев), и премиерът (Бойко Борисов). Но към настоящия момент конкретни разговори по дипломатическите канали не са състояли... Но нека да почакаме. Мисля, че всички разбират, че идването на Путин в България трябва да е свързано с конкретни договорености. Не просто да дойде, да разгледа и да си отиде“,  подчерта руският посланик.  \r\nВ тази връзка Н.пр. Макаров поясни: „Мисля, че ако успеем да постигнем конкретни договор, това би бил добър, сериозен повод“ за продължаване на контактите между двете държави на високо ниво.  \r\nНа въпрос от Радио „Фокус“ дали подписването на споразумение за продължаване на „Турски поток“ през България би било повод за посещение на Путин в страната, руският дипломат подчерта с усмивка: „Не аз определям това“. Същевременно той увери, че ще има основателни причини за посещението на Путин в България.  \r\nТереза ГЕРОВА", "date": "2018.12.12", "title": "Н. пр. Анатолий Макаров, посланик на Руската федерация в България: Посещението на Владимир Путин трябва да бъде обвързано с конкретна цел"}
{"url": "http://www.focus-news.net/news/2018/12/12/2601102/osiguryavat-se-300-000-lv-za-remontno-vazstanovitelni-deynosti-v-tsarkvata-sv-uspenie-bogorodichno-v-selo-dragovishtitsa.html", "text": "Правителството одобри допълнителни разходи по бюджета на Министерския съвет за 2018 г. в размер 25 868 400 лв. Това съобщиха от  правителствената информационна служба . \r\nСредствата се осигуряват за сметка на предвидените разходи по централния бюджет за 2018 г. - 23 491 400 лв. и за сметка на преструктуриране на разходите и/или трансферите по централния бюджет за 2018 г. - 2 377 000 лв. \r\nЧаст от допълнителните разходи в размер на 23 191 400 лв. са за разплащането на разходи за дейности на администрацията на Министерския съвет по предоставяне на софтуерната осигуровка за програмни продукти на Майкрософт с придобит лиценз за безсрочно право на ползване и предоставяне на услуги от типа Premier Support Services и от типа Digital Advisory Services за нуждите на държавната администрация на Република България. \r\nСъщо така, с постановлението се одобряват допълнителни разходи в размер на 2 377 000 лв. за разплащане на дължимите от областните администрации към общините данък сгради и такса битови отпадъци за 2018 г. \r\nОсигуряват се и 300 000 лв. за извършването на спешни ремонтно- възстановителни дейности в църквата „Св. Успение Богородично“ в село Драговищица, община Кюстендил, която е построена през 1859 г. и е паметник на културата от местно значение. \r\nС друго Постановление правителството одобри допълнителни трансфери по бюджетите на общини за 2018 г. в общ размер 4 270 289 лева. Средствата се предоставят за разплащане на непредвидени разходи за спасителни и неотложни аварийни работи при овладяване на бедствени положения и за възстановяване на инфраструктурни обекти. Сумата се осигурява от резерва за непредвидени и/или неотложни разходи по Закона за държавния бюджет на Република България за 2018 г. в частта на средствата за предотвратяване, овладяване и преодоляване на последиците от бедствия.", "date": "2018.12.12", "title": "Осигуряват се 300 000 лв. за ремонтно-възстановителни дейности в църквата „Св. Успение Богородично“ в село Драговищица"}
{"url": "http://www.focus-news.net/news/2018/12/12/2601106/opredelen-e-kontsesioner-na-morskiya-plazh-burgas-sever.html", "text": "Правителството реши за концесионер на морски плаж „Бургас-север“ в община Бургас да бъде определен класираният на второ място участник в проведения конкурс „КРАМ ИНС“ ЕООД и упълномощи министъра на туризма да сключи договор за концесия след провеждане на преговори за подобряване на предложенията на участника. Това съобщиха от  правителствената информационна служба . \r\nТова се налага, тъй като след провеждане на концесионната процедура за морски плаж „Бургас-север“, участникът, класиран на първо място, е подал заявление, с което декларира невъзможността си да сключи концесионния договор.", "date": "2018.12.12", "title": "Определен е концесионер на морския плаж „Бургас-север“"}
{"url": "http://www.focus-news.net/news/2018/12/12/2601105/pravitelstvoto-odobri-izmenenie-na-natsionalniya-plan-na-rabotnata-programa-na-komunikatsionnata-strategiya-na-balgariya-za-es-za-2018-godina.html", "text": "Министерският съвет прие решение за изменение на Националния план на Работната програма на Комуникационната стратегия на Република България за Европейския съюз (ЕС) за 2018 година. Това съобщиха от  правителствената информационна служба . \r\nВъв връзка с констатирана невъзможност от реализиране на някои дейности и необходимост от реализиране на допълнителни дейности е целесъобразно пренасочване на неусвоените средства в национален план. Средствата ще бъдат осигурени за провеждане на допълнителни комуникационни инициативи в рамките на 3 читалища във всяка областна администрация за популяризирането на европейското културно многообразие, като част от отбелязването на 2018 - Година на културното наследство. \r\nС направеното изменение не се променят целите и общият бюджет за изпълнението на Работната програма на Комуникационната стратегия на Република България за 2018 г. Решението на правителството дава възможност да бъдат реализирани допълнителни дейности за постигането на заложените цели по Националния план за 2018 г.", "date": "2018.12.12", "title": "Правителството одобри изменение на Националния план на Работната програма на Комуникационната стратегия на България за ЕС за 2018 година"}
{"url": "http://www.focus-news.net/news/2018/12/12/2601108/odobreno-e-finansiraneto-na-publichna-obshtinska-infrastruktura-v-obshtinite-ruse-i-kardzhali.html", "text": "Правителството одобри финансирането на публична общинска инфраструктура по реда на Закона за насърчаване на инвестициите. Това съобщиха от  правителствената информационна служба .  \r\nОт бюджета на Министерството на икономиката ще се предоставят средства на Община Русе за изграждане на елементи на общинска инфраструктура, насърчаващи и реализацията на инвестиционният проект на „ВИТТЕ Аутомотив България“ ЕООД. \r\nНовоизградената инфраструктура ще бъде публична собственост на Община Русе и ще се бъде общодостъпна за ползване. Довеждащият път представлява асфалтова инфраструктура с приблизителна минимална дължина около 100 м. Тази връзка е част от общински път и в бъдеще ще се свърже към общата вътрешна пътна мрежа на Източна индустриална зона - Русе, като осъществява връзка на околните парцели, които са част от същия ПУП.  \r\nС изграждането на елементите от общинската пътна инфраструктура ще се постигне икономически и социален ефект в общината като се създадат благоприятни условия за привличане на нови български и чуждестранни инвеститори. Това ще позволи разширяване на самата индустриалната зона, което ще доведе до разкриване на нови работни места. \r\nСъщо от бюджета на Министерството на икономиката на Община Кърджали ще се предоставят средства за изграждане на елементи на общинска инфраструктура „Изграждане на улица „Първа индустриална“ и ремонт и реконструкция на участък от улица „Производствена“ в Промишлена зона - изток, гр. Кърджали“, насърчаващ и изпълнението на инвестиционния проект на „Интернешънъл Пауър Съплай“ АД „Изграждане на енергонезависима фабрика за производство на токозахранващи системи“. \r\nНовоизградената инфраструктура ще бъде публична собственост на Община Кърджали. Тя ще обслужва, както инвеститора „Интернешънъл Пауър Съплай“ АД, така и голям брой други предприятия и служители в Промишлена зона - изток, Кърджали.  \r\nС реализирането на новата инфраструктура ще се подобри-качеството на транспортната комуникация и ще се надгради съществуващата улична мрежа. С изграждането на новата улица и рехабилитацията на съществуващата се създават благоприятни условия за обновяване на работната среда и привличане на нови инвеститори.", "date": "2018.12.12", "title": "Одобрено е финансирането на публична общинска инфраструктура в общините Русе и Кърджали"}
{"url": "http://www.focus-news.net/news/2018/12/12/2601107/varna-domat-za-mediko-sotsialni-grizhi-v-grada-poluchi-robot-za-prohozhdane-ot-balgarskata-koleda.html", "text": "Домът за медико-социални грижи във Варна получи робот за прохождане от „Българската Коледа“. Това съобщиха за  Радио „Фокус“ – Варна  от пресцентъра на здравната институция. Подобен робот е изключително важен за малчуганите, тъй като позволява на деца със сериозни моторни дефицити да развият своята подвижност. Модерният уред представлява роботизиран апарат за симулация на походката. Използва се за рехабилитация на пациенти с увреждане или загуба на способността за ходене след заболяване или злополука. Системата за локомоторна терапия спомага за подобряване на походката, нейната бързина и издръжливостта й. Също така за симетрията на походката и дължината на крачките на децата, подвижността на ставите, мускулната дължина, сърдечно-съдовите функции и намаляването на спазмите.  \r\n„Искрено се надявам, че тя ще допринесе резултатът от работата на висококвалифицираните ни специалисти да бъде още по-добър и все повече деца да си тръгват от нашето лечебно заведение щастливи и изправени на крака“, заяви директорът на дома д-р Стефка Джанкова. Апаратът за моторна терапия допълва спектъра от специализирана апаратура, с която разполага Домът за медико-социални грижи за деца – Варна. Те вече разполагат с апарат за ударно-вълнова терапия и вана за подводно-струен масаж. \r\nБояна АТАНАСОВА", "date": "2018.12.12", "title": "Варна: Домът за медико-социални грижи в града получи робот за прохождане от „Българската Коледа“"}
{"url": "http://www.focus-news.net/news/2018/12/12/2601110/sofiya-vtori-protest-na-taksimetrovi-shofyori-se-provede-pred-stolichna-obshtina.html", "text": "Втори протест на таксиметрови шофьори се проведе пред Столичната община. Те поискаха увеличение на тарифите за превоз с от 15 до 20 на сто, повече и по-добри стоянки, снабдени с тоалетни, предаде  БНР . \r\nШофьорите настояват още да имат право да ползват бус лентите в столицата. По отношение на стоянките искането е да се подобри тяхното състояние, местоположението им и да се увеличи техният брой.", "date": "2018.12.12", "title": "София: Втори протест на таксиметрови шофьори се проведе пред Столична община"}
{"url": "http://www.focus-news.net/news/2018/12/12/2601109/prof-stoyan-marinov-varnenska-turisticheska-kamara-ochakvame-predimno-balgarski-gosti-v-hotelite-kray-moreto-za-koleda-i-nova-godina.html", "text": "За разлика от други години, когато ресторантьори и хотелиери отчитаха сериозен наплив от румънски туристи към българското Черноморие за Коледните и Новогодишните празници, на прага на 2019 година не се очакват толкова много гости от Северната ни съседка. Това коментира за  Радио „Фокус“ – Варна  проф. Стоян Маринов от Варненската туристическа камара. По думите му тази година основното предлагане празнични пакети е насочено към българи. Характерното е, че за разлика от друг път, сега по Коледа и Нова година няма да има сезонни хотели, които ще отворят врати специално за празника. Офертите са предимно на целогодишно работещи места за настаняване. Става въпрос за хотели във Варна и курортите „Златни пясъци“, „Св. Св. Константин и Елена“ и комплексът „Албена“, обясни още проф. Стоян Маринов. По думите му цените са най-различни. 5-звездните хотели предлагат пакети с 2 или 3 нощувки, като офертите за четири дни са между 800 лева и 1100 лева на човек.“ Цената е висока, но има изключително голямо разнообразие от предлагани услуги – аниматори, забавления за деца и за възрастни, празнична вечеря и програма с участието на известни български артисти. Четиризвездните хотели също предлагат такива четиридневни пакети. Там цените са по-умерени – между 500 лева и 700 лева. Най-изгодно е в най-нискокатегорийните хотели. Четиридневен пакет с три нощувки в хотел с три звезди може да струва до 300 – 350 лева“, добави проф. Маринов. \r\nТой коментира също, че в момента във Варна има изключително голямо предлагане на автобусни и самолетни екскурзии в чужбина за Коледа и Нова година, като на изгодни цени са автобусните екскурзии до всички балкански столици и по-големи градове в Сърбия, Македония, Гърция и Румъния. Между 350 и 450 лева варират цените за едно такова пътуване, като в пакетите е включена празнична новогодишна вечер. „Има и самолетни екскурзии до европейските столици, до Виена, до Берлин до Париж. Тук цените са значително по-високи. Пакетите обикновено са за пет дни и четири нощувки и са от порядъка на 1000 – 1400 лева“, коментира още проф. Маринов. Той добави, че за хората с по-високи възможности също има предложения за посрещане на празниците в екзотични дестинации. Такава оферта например е за седемдневна почивка в кубинския курорт „Варадеро“ за 2500 лева или воаяж до Сейшелските острови със седем нощувки за 8000 лева. \r\nДиана СТОЕВА", "date": "2018.12.12", "title": "Проф. Стоян Маринов, Варненска туристическа камара: Очакваме предимно български гости в хотелите край морето за Коледа и Нова година"}
{"url": "http://www.focus-news.net/news/2018/12/12/2601104/prof-asen-baltov-ne-mozhe-da-ima-izyaveni-spetsialisti-i-v-nay-malkite-bolnitsi-a-i-ne-e-nuzhno.html", "text": "Не може да има изявени специалисти и в най-малките болници и не е нужно. Това съобщи председателят на Българската ортопедична и травматологична асоциация проф. Асен Балтов на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . Въпреки, че направихме максимално снишаване на критериите и стандартите, виждаме, че това не помага на хората - напротив, според мен това вреди, коментира проф. Балтов. По думите му трябва да стане ясно, че пациентите не получават по-добро лечение, когато болниците са повече. „Ние сме направили така, че човек да може да бъде обслужен по спешност, когато се наложи и след това да бъде съответно транспортиран към по-голямо лечебно заведение с нужните компетенции“, обясни още той. \r\nДраматично е, че има болници, където са се извършвали от 1 до 5 операции на ден от по-тежките клинични пътеки, коментира проф. Балтов. „Когато има такива случаи да не се опитват лекарите да правят нещо, за което нямат компетенцията и не са експерти, а просто да бъдат така добри да изпращат пациентите към съответните клиники или болници, където има специалисти, които могат да свършат тази работа“, каза той.  \r\nИрина ИВАНОВА", "date": "2018.12.12", "title": "Проф. Асен Балтов: Не може да има изявени специалисти и в най-малките болници, а и не е нужно"}
{"url": "http://www.focus-news.net/news/2018/12/12/2601095/plyus-info-makedoniya-velikobritaniya-poddarzha-sazdavaneto-na-kosovska-armiya.html", "text": "Посланикът на Обединеното кралство в Косово Руайри О'Конъл заяви, че страната му смята, че Косово има правото да формира свои собствени въоръжени сили, съобщи кореспондентът на Македонската информационна агенция (МИА), цитиран от македонското електронно издание  “Плюс Инфо“ .  \r\nБританският посланик е заявил пред информационния портал \"Лайми\", че Косово трябва да продължи да се консултира със съюзниците на НАТО и да зачита ангажимента на КФОР. \r\n„Обединеното кралство смята, че Косово има право да формира свои собствени въоръжени сили. Ние продължаваме да насърчаваме Косово да действа отговорно и прозрачно, да се консултира със съюзниците на НАТО и да зачита ангажимента на КФОР - каза О'Конъл. \r\nПарламентът на Косово на 14 декември ще проведе заседание, на чийто дневен ред ще гласува пакет от закони, които ще превърнат Косовски сили за сигурност (КСС) в Армия на Косово.  Юлиян Марков", "date": "2018.12.12", "title": "„Плюс Инфо“ (Македония): Великобритания поддържа създаването на Косовска армия"}
{"url": "http://www.focus-news.net/news/2018/12/12/2601114/veliko-tarnovo-po-nastoyavane-na-obshtina-svishtov-podelenieto-na-noi-v-grada-shte-priema-vsichki-vidove-zayavleniya-za-pensii-vseki-raboten-den.html", "text": "Във връзка със запитвания на граждани и по настояване на община Свищов, Териториално поделение на Националния осигурителен институт (НОИ) – Велико Търново уведомява, че считано от 1 януари 2019 г. всички видове заявления за отпускане, изменяне, спиране, прекратяване, възобновяване, възстановяване и изплащане на пенсиите, с изключение на пенсиите, при които се прилагат разпоредбите на европейски регламенти и/или международни договори в областта на социалната сигурност, ще се приемат в приемната на поделението в  Свищов всеки работен ден, съобщиха от пресцентъра на  Община Свищов . \r\nСправки и консултации по пенсионни въпроси ще се предоставят безплатно всяка първа сряда от месеца от длъжностно лице от отдел „Пенсии“ от 09.30 ч. до 14.30 ч. \r\nИнформация и справки могат да бъдат получени, също безплатно и чрез предоставяните на интернет страницата на Националния осигурителен институт (www.nssi.bg) справочни електронни и административни услуги на НОИ чрез ЕГН и Персонален идентификационен код (ПИК), издаден от института или чрез Идентификационен код на осигурител (ИКО) за лицата с ЕИК/Булстат, както и чрез Квалифициран електронен подпис (КЕП) и формите за контакт с НОИ с достъп до персонални данни.", "date": "2018.12.12", "title": "Велико Търново: По настояване на община Свищов поделението на НОИ в града ще приема всички видове заявления за пенсии всеки работен ден"}
{"url": "http://www.focus-news.net/news/2018/12/12/2601117/yambol-v-grada-shte-bade-predstaven-kulturno-istoricheskiyat-i-razvlekatelen-potentsial-na-odrin.html", "text": "На 18 декември 2018 г., от 11.00 часа, в Градски парк в Ямбол (пространството след обновения централен мост) ще се проведе съвместно събитие: „Туристически обекти в Одринския регион“ от представители на Община Одрин, което цели да популяризира туристическия потенциал на град Одрин. Това съобщиха от пресцентъра на  Община Ямбол . Жителите на Ямбол ще имат възможност да се запознаят с подготвените рекламни клипове за културно-исторически обекти, характерните за този край продукти, сувенири и традиционни занаяти, представени от туристическия бранш и местни занаятчии. \r\nЖителите на града ни, наред с привлекателните търговски обекти ще могат да се запознаят и с културните, исторически и природни забележителности на Одрин. На територията на Одрин са регистрирани 585 исторически паметника, останали от различни исторически епохи – крепостни стени, мостове, църкви, джамии, чешми и др. Сред тях са реставрираните през последните години български църкви „Св. Георги“ и „Св. Св. Константин и Елена“, джамията „Селимийе“, еврейската синагога, красивите мостове на реките Марица и Тунджа, старинните безистени, кервансарай и др. По брой на историческите паметници на кв. м. Одрин е сред водещите региони  в Турция. \r\nСъвместното събитие се изпълнява по проект СВ005.1.21.099 „Ямбол и Одрин – два града на Тунджа“, в партньорство с Община Одрин, съфинансиран от Европейския Съюз чрез Програмата за ТГС ИНТЕРРЕГ-ИПП България-Турция 2014-2020. \r\nПо същия проект в Ямбол се извърши основен ремонт и обновяване на централния пешеходен мост към Градския парк. \r\nТова събитие е трето поред от планираните в рамките на проекта четири съвместни събития в Ямбол и Одрин, свързани с представяне, споделяне и празнуване на местни обичаи, фото изложби и представяне на туристическия потенциал на двете побратимени общини.", "date": "2018.12.12", "title": "Ямбол: В града ще бъде представен културно-историческият и развлекателен потенциал на Одрин"}
{"url": "http://www.focus-news.net/news/2018/12/12/2601116/blagoevgrad-zhena-e-predadena-na-sad-za-prichinyavane-na-katastrofa-v-petrich-pri-koyato-e-zaginal-16-godishen-mototsikletist.html", "text": "Окръжна прокуратура – Благоевград е внесла за разглеждане в съда обвинителен акт срещу Х. Г. за извършено от нея престъпление, довело до смърт на шестнадесетгодишен младеж. Това съобщиха от  Апелативна прокуратура - София  . \r\nОбвиняемата Г. (на 24 години) е придобила правоспособност като водач на МПС през юли 2015 г.  \r\nЕдин месец по-късно, на 19.08.2015 г., късно през нощта, тя управлявала лек автомобил „Форд“ по ул. „Цар Борис III“ в Петрич. Движила се със скорост 27-28 км/ч, с посока на движение от центъра на града към магазин „Лидъл“. Около 00:50 ч. младата жена наближила кръстовище с поставена светофарна уредба, която работела с мигаща жълта светлина на режим „Внимание“.  \r\nВ същото време пет мотоциклета се движели в колона по ул. „Рокфелер“. Два от тях профучали пред автомобила на Х.Г., без да й предоставят нужното предимство. Тя продължила движението със същата скорост, без да се огледа с нужното внимание, нито се уверила, че може да премине безопасно през кръстовището преди да навлезе в него.  \r\nУбедена, че е на път с предимство, обвиняемата не забелязала възникналата опасност – приближаването на третия по ред мотоциклет марка „Хонда“. Той бил управляван от неправоспособния водач И.В. (на 16 години) със скорост 37-38 км/ч. Заедно със спътника му те били без предпазни каски. Мотоциклетът не бил регистриран по надлежния ред, нямал застраховка „Гражданска отговорност“.  \r\nМотоциклетистът задействал спирачната система на управляваното МПС, след като видял автомобила на Х.Г., но въпреки това не успял да предотврати удара и се блъснал в него. Последвало завъртането му и падането на И.В. на асфалта, което причинило травматични увреждания на шестнадесетгодишния младеж.  \r\nНа мястото на инцидента веднага била извикана спешна медицинска помощ. Пострадалият бил транспортиран до МБАЛ „Рокфелер“ гр. Петрич, където изпаднал в безсъзнание и впоследствие починал.  \r\nОт заключението на изготвената съдебномедицинска експертиза на трупа на И.В. се установява, че смъртта му се дължи на съчетана черепно и гръбначно-мозъчна с гръдна и коремна травма.  \r\nПредстои делото да продължи в съда.", "date": "2018.12.12", "title": "Благоевград: Жена е предадена на съд за причиняване на катастрофа в Петрич, при която е загинал 16-годишен мотоциклетист"}
{"url": "http://www.focus-news.net/news/2018/12/12/2601119/vavezhda-se-protsedura-za-promyana-na-veche-odobrena-razvadna-programa-i-vazmozhnost-za-chastichno-otnemane-na-razreshenieto-za-razvadna-deynost.html", "text": "Правителството одобри промени в Закона за животновъдството, които предвиждат промяна на вече одобрена развъдна програма и възможност за частично отнемане на разрешението за развъдна дейност. Това съобщиха от  правителствената информационна служба . \r\nОпитът през последните години наложи разписване на изискване за извършване на задължителна, предварителна проверка на място от Изпълнителната агенция по селекция и репродукция в животновъдството, след подаване на заявлението от развъдната организация и сформиране на комисията за неговото разглеждане. Тази промяна ще подобри контрола върху развъдната дейност и ще позволи преодоляване на съществуващи практики. \r\nПремахнато е изискването за представяне на някои официални удостоверителни документи на хартиен носител, което е прилагано към настоящия момент, като същите се проверяват по служебен път. \r\nПромените са с цел синхронизиране с Европейското законодателство и по- конкретно с Регламент (ЕС) 2016/1012 на Европейския парламент и на Съвета от 8 юни 2016 година относно зоотехнически и генеалогични условия за  развъждане, търговия и въвеждане в Съюза на чистопородни разплодни животни, хибридни разплодни свине и зародишни продукти от тях (OB L, 171 от 29.06.2016 г.), който се прилага от 1 ноември 2018 г.", "date": "2018.12.12", "title": "Въвежда се процедура за промяна на вече одобрена развъдна програма и възможност за частично отнемане на разрешението за развъдна дейност"}
{"url": "http://www.focus-news.net/news/2018/12/12/2601115/ministar-mladen-marinov-volyata-mi-e-da-dam-na-kolegite-bonusi-kolkoto-mi-pozvolyava-byudzhetat.html", "text": "Волята ми е да дам на колегите това, което ми позволява бюджетът. Това каза пред журналисти министър Младен Маринов в отговор на въпрос ще има ли коледни бонуси за полицаите, които ежедневно са на протести, предаде репортер на  Агенция „Фокус“ . „В момента обсъждаме с дирекциите, които се занимават с бюджета, осигуряването на ресурси за заплати и възнаграждения“, обясни той. „На срещите съм уверил синдикатите, че при приключване на всички плащания за персонал, това, което остане ще предприема действия да го разпределя на всички“, заяви вътрешният министър. „Не мога да се ангажирам със сума, която да кажа в момента. Още не е приключил периодът за изплащане на възнагражденията за декември“, коментира той. Попитан уговорена ли е нова среща с Министерството на правосъдието за условията в арестите, след като последната беше отменена, Младен Маринов отговори: „Не, при мен няма инициатива за среща или поне не ми е докладвана“. \r\nБиляна ИВАНОВА", "date": "2018.12.12", "title": "Министър Младен Маринов: Волята ми е да дам на колегите бонуси, колкото ми позволява бюджетът"}
{"url": "http://www.focus-news.net/news/2018/12/12/2601120/tarzhestvena-tseremoniya-politsay-na-godinata-2018-shte-se-provede-na-13-dekemvri.html", "text": "Тържествена церемония \"Полицай на годината 2018\" ще се проведе на 13 декември (четвъртък), от 11.00 часа в зала 6 на НДК (вход А3). Това съобщиха от пресцентъра на  МВР .  \r\nНа поредното издание на церемония \"Полицай на годината 2018\", създадена и развита по инициатива на Министерството на вътрешните работи и фондация \"Доверие и закрила\", ще бъдат отличени полицейски служители и колективи, постигнали високи професионални резултати през годината.", "date": "2018.12.12", "title": "Тържествена церемония \"Полицай на годината 2018\" ще се проведе на 13 декември"}
{"url": "http://www.focus-news.net/news/2018/12/12/2601113/ministar-mladen-marinov-kandidaturata-na-ivaylo-ivanov-za-glaven-sekretar-na-mvr-e-saglasuvana-s-prezidenta.html", "text": "Кандидатурата е съгласувана с президента съгласно процедурата, която повелява закона. Това каза пред журналисти министър Младен Маринов в отговор на въпрос съгласувана ли е с президента Румен Радев кандидатурата на Ивайло Иванов за главен секретар на МВР, предаде репортер на  Агенция „Фокус“ . „Наше писмено предложение за евентуалната кандидатура се връща със: „съгласувано с президента на Р България“, посочи той. „Днес кандидатурата беше гласувана на Министерски съвет. Предстои предложение за издаване на указ от президента“, заяви Младен Маринов. „Ще коментирам повече, когато приключи процедурата“, уточни той. Попитан кога очаква да приключи процедурата за назначаване на нов главен секретар, вътрешният министър каза: „Не мога да имам очаквания“. В отговор на въпрос кой ще ръководи СДВР, Младен Маринов обясни: „Искам да караме последователно. В зависимост от резултата по тази процедура, ще решаваме и последващите действия“. Попитан защо са се забавили с кандидатурата, вътрешният министър отговори: „За да стигнем до кандидатура, която да е съгласувана с процедурите“. \r\nБиляна ИВАНОВА", "date": "2018.12.12", "title": "Министър Младен Маринов: Кандидатурата на Ивайло Иванов за главен секретар на МВР е съгласувана с президента"}
{"url": "http://www.focus-news.net/news/2018/12/12/2601122/sport-slalomat-vav-val-dizer-v-nedelya-e-prenasrochen.html", "text": "Ски-алпийски дисциплини: Слаломът от Световната купа по ски-алпийски дисциплини за мъже, който трябваше да се проведе във Вал д'Изер в неделя няма да се състои и е пренасрочен за следващата седмица в Заалбах-Хинтерглем, Австрия. Това съобщиха от Световната федерация по ски (ФИС). \r\nСъстезанието в слалома в австрийския зимен център ще се проведе в четвъртък, докато гигантския слалом вече е пренасрочен с 24 часа напред. Въпросният гигантски слалом трябваше да се проведе при откриването на сезона в Зьолден.", "date": "2018.12.12", "title": "Спорт:  Слаломът във Вал д‘Изер в неделя е пренасрочен"}
{"url": "http://www.focus-news.net/news/2018/12/12/2601111/prof-asen-baltov-iskame-da-ima-registar-v-koyto-da-badat-yasni-kakvi-implanti-se-slagat.html", "text": "Искаме да има регистър, в който да бъдат ясни какви импланти се слагат, за може да се види количеството и качеството. Това съобщи председателят на Българската ортопедична и травматологична асоциация проф. Асен Балтов на пресконференция на БТА, на която се обсъждаха обективните данни за дейността на болниците в сферата на ортопедията и кардиохирургията, предаде репортер на  Агенция „Фокус“ . „По този начин ще стане ясно колко пъти е опериран и колко пъти се е наложило след това да се направи ревизия и защо е правена, както и кой е извършил операцията и последващата такава“, каза проф. Балтов, като добави, че това са неща, които веднага ще излязат на светло, ако има такъв регистър. „За съжаление, до този момент той не беше осъществим, но при стеклите се неща в НЗОК със затягане на контрола, мисля, че това ще бъде следващата стъпка“, добави още той. \r\n„Когато един човек иска да получи нещо добро, той наистина трябва да знае и да е сигурен, че това, което му се имплантира в организма е добро“, добави той и цитира публикация от миналия месец на в „Гардиън“, в която се посочва, че повече от 2,5 млн. пациенти по света са загубили живота си поради некачествени импланти. „Показателен е и примерът с еквадорската фирма, която правеше от технически силикон изкуствените гърди. Същото е и при имплантите и протезите, които са в ортопедията и травматологията, така че това е изключително важно и аз адмирирам това, което направиха от НЗОК - да има референтни импланти. \r\nПредседателят на Българската ортопедична и травматологична асоциация коментира, че евтиното в повечето случаи излиза скъпо и по този начин губят както пациентите, така и държавата.  \r\nИрина ИВАНОВА", "date": "2018.12.12", "title": "Проф. Асен Балтов: Искаме да има регистър, в който да бъдат ясни какви импланти се слагат"}
{"url": "http://www.focus-news.net/news/2018/12/12/2601124/odobrena-e-balgarskata-pozitsiya-za-predstoyashtoto-zasedanie-na-saveta-na-es-po-zemedelie-i-ribarstvo.html", "text": "Правителството прие позицията на България за заседанието на Съвета на Европейския съюз по земеделие и рибарство, което ще се проведе на 17-18 декември в Брюксел. Това съобщиха от  правителствената информационна служба . Министрите ще дискутират доклад за напредъка по реформа на ОСП след 2020 г. На заседанието на Съвета те ще обменят мнения и по актуализираната стратегия на ЕК за биоиконоимика. Европейската комисия ще представи актуална информация относно последващи действия във връзка с инцидента с фипронила. Австрийското председателство ще информира Съвета относно щети по горите в резултат на неблагоприятните климатични условия в някои страни в Европа. Очаква се държавите-членки да постигнат политическо споразумение по възможностите за риболов на определени рибни запаси и групи от рибни запаси. \r\nПравителството одобри също така резултатите от провели се три заседания на Съвета на ЕС в Брюксел.  \r\nВ рамките на Съвет външни работи (Търговия) на ЕС, проведен на 9 ноември, бяха обсъдени въпроси, свързани с модернизацията на Световната търговска организация, скрининга на преките чуждестранни инвестиции в ЕС и текущото състояние на провежданите търговски преговори. Европейската комисия представи доклад относно прилагането на сключените от ЕС споразумения за свободна търговия. Обсъдено беше и състоянието на търговските отношения на ЕС със САЩ. \r\nНа 12 ноември се проведе заседание на Съвет „Общи въпроси“. Държавите-членки обмениха мнения по анотирания дневен ред на декемврийския Европейски съвет, както и добри практики в рамките на Четвъртия годишен диалог по върховенството на закона на тема „Доверието в публичните институции“. Съветът продължи дискусията по Многогодишната финансова рамка 2021-2027 година. Европейската комисия представи Работната си програма за 2019 г. и пакета по субсидиарност. Австрийското и Румънското председателства представиха Пътната карта за Европейския семестър през 2019 г. \r\nСъветът на ЕС по икономически и финансови въпроси проведе заседание във формат „Бюджет“ (ЕКОФИН/Бюджет) на 16 ноември. Държавите-членки дадоха мандат на Австрийското председателство на Съвета за преговори с Европейския парламент по проекта за бюджет на Европейския съюз за 2019 г. Преговорите се проведоха в рамките на заседанието на Помирителния комитет, състояло се в същия ден, като след дълги дебати двете институции не успяха да постигнат съгласие по общия бюджет на ЕС за 2019 г. На 30 ноември Европейската комисия представи ново предложение за бюджет на ЕС за следващата година. През първите седмици на декември 2018 г. ще се проведат дискусии по него в Съвета, в Европейския парламент и между двата бюджетни органа. Очаква се одобрение на позицията на Съвета по новото предложение на 11 декември и гласуването й в Европейския парламент на пленарна сесия на 12 декември 2018 г. В случай, че в началото на 2019 г. бюджетът на ЕС все още не е окончателно приет, през всеки месец на годината ще може да бъде изразходвана не повече от една дванадесета част от бюджетните кредити за предходната година.", "date": "2018.12.12", "title": "Одобрена е българската позиция за предстоящото заседание на Съвета на ЕС по земеделие и рибарство"}
{"url": "http://www.focus-news.net/news/2018/12/12/2601123/shte-se-provede-zaklyuchitelna-preskonferentsiya-po-proekt-na-visshiya-sadeben-savet-na-17-dekemvri.html", "text": "От 10.00 ч. на 17 декември в зала Триадица 2 на Гранд хотел София ще се проведе   по проекта “Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им”. Това съобщиха от  Висшия съдебен съвет .", "date": "2018.12.12", "title": "Ще се проведе заключителна пресконференция по проект на Висшия съдебен съвет на 17 декември"}
{"url": "http://www.focus-news.net/news/2018/12/12/2601125/balgariya-i-republika-makedoniya-shte-zadalbochat-satrudnichestvoto-si-v-sferata-na-zdraveopazvaneto.html", "text": "Правителството одобри проекта на План за сътрудничество между Министерство на здравеопазването на Република България и Министерство на здравеопазването на Република Македония, като основа за водене на преговори. Това съобщиха от  правителствената информационна служба . \r\nС Плана се предвижда да се договорят конкретните области на сътрудничество между двете ведомства за период от три години, целите, очакваните резултати и мерките за постигането им.  \r\nПредвижда се прякото сътрудничество да обхване области като: първична и специализирана медицинска помощ; профилактика на болестите; превенция и контрол на СПИН и полово предавани болести; околна среда и здраве; държавна лекарствена политика; епидемиологичен надзор на заразните и паразитните болести; нормативни актове в областта на здравеопазването; организация на медицинското осигуряване при извънредни ситуации.  \r\nС подписването на Плана за сътрудничество се очаква да се насърчи прякото сътрудничество между български и македонски болнични заведения, научни институти, учебни заведения в сферата на медицинската наука, обмен на кадри и оказване на помощ на Република Македония в нейната подготовка за членство в Европейския съюз.", "date": "2018.12.12", "title": "България и Република Македония ще задълбочат сътрудничеството си в сферата на здравеопазването"}
{"url": "http://www.focus-news.net/news/2018/12/12/2601121/parlamentarnata-pravna-komisiya-prie-na-parvo-chetene-promeni-v-antikoruptsionniya-zakon.html", "text": "Комисията по правни въпроси прие първо четене промени в Закона за противодействие на корупцията и за отнемане на незаконно придобитото имущество, предаде репортер на  Агенция „Фокус“ . „За“ гласуваха 12 депутати, 6 се въздържаха. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Измененията са внесени от ПГ на ГЕРБ на 10 декември. Предложението на ГЕРБ идва след решението на Върховния касационен съд, според което прекратяването на наказателно дело е абсолютна пречка за внасяне на иск за конфискация. Предвижда се и да отпаднат всички срокове за конфискация.  \r\nПредседателят на правна комисия Данаил Кирилов заяви: „Спешността до голяма степен беше продиктувана от опита с тълкувателно решение да се преуреди отново закона, при което нямаше как законодателят да не потърси адекватна реакция“. „Досега законодателят многократно е давал добър пример в стремежа си да съобразява тълкувателната дейност на върховните касационни съдии“, заяви той. „Не очаквах такъв резултат от това тълкувателно решение“, коментира Кирилов. \r\nБиляна ИВАНОВА", "date": "2018.12.12", "title": "Парламентарната правна комисия прие на първо четене промени в антикорупционния закон"}
{"url": "http://www.focus-news.net/news/2018/12/12/2601126/balgariya-dava-19-559-leva-za-nastanyavane-na-migranti-i-bezhantsi-v-republika-makedoniya-i-bosna-i-hertsegovina.html", "text": "България предоставя 19 559 лева по линия на официалната помощ за развитие като доброволен принос във Фонда за мигранти и бежанци към Банката за развитие към Съвета на Европа, реши правителството. Това съобщиха от  правителствената информационна служба . \r\nСредствата ще подпомогнат осъществяваните от Фонда текущи проекти за подобряване на материалните и техническите условия за посрещане и настаняване на мигранти и бежанци в приемни и транзитни центрове в Република Македония и Босна и Херцеговина. Ще се укрепят административният капацитет на центровете и възможностите им за предоставяне на най-необходимите санитарни, медицински и социални грижи. \r\nФинансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ. Българската помощ е насочена към постигане на Целите на устойчивото развитие в държавите партньори от Западните Балкани и Черноморския басейн, а така също към подпомагането и обмяната на опит в прилагането на практики за добро управление и решаването на значими социални проблеми в тези страни.", "date": "2018.12.12", "title": "България дава 19 559 лева за настаняване на мигранти и бежанци в Република Македония и Босна и Херцеговина"}
{"url": "http://www.focus-news.net/news/2018/12/12/2601112/afp-donald-tramp-izpolzva-strelbata-v-strasburg-za-da-nastoyava-za-postroyavaneto-na-granichna-stena-s-meksiko.html", "text": "Президентът на САЩ Доналд Тръмп използва в сряда масовата стрелба на коледния пазар във Франция, за да подкрепи исканията си за финансиране за изграждането на гранична стена с Мексико, предава  AFP . \r\nПубликацията в социалната мрежа „Туитър“, свързва темите, въпреки, че заподозреният за атаката в Страсбург, Франция, е роден в града с криминално минало и екстремистки възгледи. \r\nТръмп споменава атаката само повърхностно, използвайки първия си публичен коментар за инцидента, за да подкрепи аргументите си за финансирането на гранична стена между САЩ и Мексико. \r\n\"Нова много лоша терористична атака във Франция! Ние ще подсилим границите си още повече.\" Чък (Шуимър) и Нанси (Пелоси)трябва да гласуват за допълнителна гранична сигурност! \" -написа той. \r\nТръмп се конфронтира с лидера на Сената по въпросите на малцинствата Чък Шумер и лидера на демократите Нанси Пелоси за финансирането на стената във вторник в заседание на Овалния кабинет, предавано по телевизията, припомня агенцията.  Юлиян Марков", "date": "2018.12.12", "title": "AFP: Доналд Тръмп използва стрелбата в Страсбург, за да настоява за построяването на гранична стена с Мексико"}
{"url": "http://www.focus-news.net/news/2018/12/12/2601128/diskusiya-na-tema-izbori-prozrachnost-i-doverie-shte-se-provede-v-prezidentskata-institutsiya-na-13-dekemvri.html", "text": "На 13 декември, четвъртък, от 10.30 часа по инициатива на президента Румен Радев на „Дондуков“ 2 ще се проведе дискусия на тема „Избори - прозрачност и доверие“. Това съобщиха от  прессекретариата на държавния глава . \r\nЗа участие в срещата са поканени представители на законодателната, изпълнителната и съдебната власт. Участие ще вземат и експерти  от институции и организации, ангажирани с провеждането, организацията и сигурността на изборния процес.", "date": "2018.12.12", "title": "Дискусия на тема „Избори - прозрачност и доверие“ ще се проведе в президентската институция на 13 декември"}
{"url": "http://www.focus-news.net/news/2018/12/12/2601129/udalzhava-se-srokat-v-koyto-agentsiyata-po-geodeziya-kartografiya-i-kadastar-tryabva-da-nadgradi-informatsionnata-si-sistema.html", "text": "С две години се удължава срокът, през който Агенцията по геодезия, картография и кадастър ще може да усъвършенства предоставяните електронни административни услуги. Това съобщиха от  правителствената информационна служба . Това предвиждат приетите от правителството промени в преходните и заключителните разпоредби на постановлението за изменение и допълнение на Тарифа № 14 за таксите, които се събират в системата на Министерството на регионалното развитите и благоустройството и от областните управители. \r\nДо края на 2020 г. Агенцията по геодезия, картография и кадастър ще трябва да направи анализ на нормативната уредба и описание на работите и бизнес-процесите, да надгради и оптимизира кадастрално-административната информационна система и интегрираната информационна система на кадастъра и имотния регистър. Освен това хартиените документи, съдържащи се в досиетата на недвижимите имоти, и хартиените документи в деловодния архив на службите по геодезия, картография и кадастър ще бъдат дигитализирани. \r\nИзпълнението на тези дейности ще позволи на Агенцията по геодезия, картография и кадастър да надгради информационната система и така да подобри качеството на предоставяните на потребителите услуги. Те не са реализирани досега поради обжалвания на обществената поръчка за избор на изпълнител.", "date": "2018.12.12", "title": "Удължава се срокът, в който Агенцията по геодезия, картография и кадастър трябва да надгради информационната си система"}
{"url": "http://www.focus-news.net/news/2018/12/12/2601127/otpusnatite-sredstva-za-predotvratyavane-na-afrikanskata-chuma-po-svinete-se-prerazpredelyat.html", "text": "Правителството одобри преразпределение на отпуснатите допълнителни разходи по бюджета на Министерството на земеделието, храните и горите (МЗХГ) за изпълнението на неотложни мерки за предотвратяване появата на африканска чума по свинете. В началото на месец юли тази година Министерски съвет отпусна 4,5 млн. лева за борба с болестта. Това съобщиха от  правителствената информационна служба .  \r\nМЗХГ проведе информационна кампания за запознаване със заболяването и превенция от проникването му на територията на страната. Бяха обособени места за първична обработка на дива свиня и съоръжения (ями) за отпадни животински продукти към ловните дружинки, поради което отпадна необходимостта за разходване на бюджетни средства за целта. Първият случай на заболяването в страната беше регистриран на 30 август 2018 г. Поради откриването на ловния сезон за групов лов на дива свиня се наложи закупуване на допълнителни консумативи и диагностикуми от Българската агенция по безопасност на храните (БАБХ) за откриване и доказване на заболяването. Преразпределението на средствата ще обезпечи и ремонта, оборудването и изграждането на дезинфекционни съоръжения по Граничните контролно-пропускателни пунктове в страната.", "date": "2018.12.12", "title": "Отпуснатите средства за предотвратяване на африканската чума по свинете се преразпределят"}
{"url": "http://www.focus-news.net/news/2018/12/12/2601130/odobreni-sa-5-646-505-lv-dopalnitelni-razhodi-za-dalzhimi-plashtaniya-kam-benefitsienti-zaradi-sadebno-otmeneni-finansovi-korektsii.html", "text": "Правителството одобри 5 646 505 лв. допълнителни разходи за 2018 г. за дължими плащания (възстановяване на суми) към бенефициенти по влезли в сила съдебни решения за отменени финансови корекции от програмния период 2007-2013 г. Това съобщиха от  правителствената информационна служба . Така ще се осигурят средства за редица важни и неотложни проекти на територията на цялата страна, които са с инфраструктурно, културно и социално предназначение. \r\nЗа целта се предвиждат промени по бюджетите за 2018 г. на Министерския съвет - 35 883 лв., на Министерството на икономиката - 1 416 490лв., на Министерството на околната среда и водите - 2 376 963 лв., на Министерството на транспорта, информационните технологии и съобщенията - 961 123 лв. и на Министерството на регионалното развитие и благоустройството - 856 046 лв. \r\nСредствата се предоставят за сметка на преструктуриране на разходи и/или трансфери по централния бюджет за 2018 г.", "date": "2018.12.12", "title": "Одобрени са 5 646 505 лв. допълнителни разходи за дължими плащания към бенефициенти заради съдебно отменени финансови корекции"}
{"url": "http://www.focus-news.net/news/2018/12/12/2601118/francetvinfo-frantsiya-streletsat-ot-strasburg-e-izvarshval-prestapleniya-ot-detska-vazrast.html", "text": "Пред депутатите Кристоф Кастанер дава подробности за съдебния процес на предполагаемия стрелец. \"До 10-годишна възраст вече е имал престъпно поведение.\" Шериф Шекат е бил осъден за първи път на 13-годишна възраст, казва министърът, цитиран от френската национална медия  Francetvinfo . \r\nТой съобщи на депутатите, че Шериф все още не е заловен, а по следите му са 720 полицаи и военни. \r\nПрезидентът Еманюел Макрон е заявил, че няма да прави изявления, докато операцията по издирване все още е в ход, като в социалната мрежа „Туитър“ е заявил солидарността си със семействата на загиналите и с пострадалите при инцидента.  Юлиян Марков", "date": "2018.12.12", "title": "Francetvinfo (Франция): Стрелецът от Страсбург е извършвал престъпления от детска възраст"}
{"url": "http://www.focus-news.net/news/2018/12/12/2601135/pravitelstvoto-odobri-promeni-po-byudzheta-na-chetiri-ministerstva.html", "text": "Правителството одобри вътрешнокомпенсирани промени по бюджетите за 2018 г. на четири министерства. Това съобщиха от  правителствената информационна служба .   \r\nС направените изменения по бюджета на Министерството на енергетиката утвърдените разходи по бюджетна програма „Администрация“, в т.ч. по показател „Персонал“ се увеличават с 69 000 лв., за сметка на намаление със същата сума на разходите по „Политика в областта на устойчивото и конкурентоспособно енергийно развитие“, бюджетна програма „Сигурност при енергоснабдяването и при управление на РАО и ИЕЯС“.  \r\nВ Министерството на икономиката се увеличават разходите за издръжка на програма „Реализация на експортния потенциал и участие в търговската политика на ЕС“ със сумата от 364 000 лв., за сметка на реализирани икономии в издръжката на програма „Администрация“ в размер на 250 000 лв. и на програма „Насърчаване на инвестициите за повишаване на конкурентоспособността на икономиката“ в размер на 114 000 лв. Промяна се прави и на разходите по показател „Персонал“. \r\nПо бюджета на Министерството на транспорта, информационните технологии и съобщенията се увеличават разходите по програмите „Организация, управление на транспорта, осигуряване на безопасност, сигурност и екологосъобразност“ и „Развитие на съобщенията и информационните технологии“. Преразпределението на средствата е свързано с реализирани икономии по бюджетните програми за административно обслужване и за спасяване във водния и въздушния транспорт. \r\nС промените по бюджета на Министерството на регионалното развитие и благоустройството се осигуряват средства за поддържане, модернизация и изграждане на техническата инфраструктура, за гражданска регистрация и административно обслужване на населението и за ефективно управление на държавната собственост, държавното участие в търговските дружества и държавни предприятия. Необходимите суми са за сметка на намаляването на разходите на политиките за ефективно и ефикасно използване на публичните финанси и финансовите инструменти за постигане на растеж и подобряване качеството на жизнената среда, за подобряване на инвестиционния процес чрез усъвършенстване на информационните системи на кадастъра и имотния регистър, подобряване качеството на превантивния и текущ контрол в строителството и на строителните продукти, както и на програма „Ефективна администрация и координация“.", "date": "2018.12.12", "title": "Правителството одобри промени по бюджета на четири министерства"}
{"url": "http://www.focus-news.net/news/2018/12/12/2601132/plovdiv-programa-s-nad-30-sabitiya-shte-posreshtne-gostite-na-grada-za-otkrivaneto-na-initsiativata-evropeyska-stolitsa-na-kulturata-2019.html", "text": "Програма с над 30 събития ще посрещне гостите на Пловдив за откриването на инициативата Европейска столица на културата 2019. Програмата бе представена подробно на пресконференция на Фондация „Пловдив 2019“, предаде репортер на  Радио „Фокус“ - Пловдив . Афишът за дългия уикенд от 11 до 13 януари е изготвен заедно с големи културни институции от града. Събитията представи артистичният директор на  „Пловдив 2019“ Светлана Куюмджиева, съвместно с партньорите, които ще вземат участие. Разнообразните прояви целят да осигурят наситено културно преживяване за всяка публика. Те не следват хронологичен ред, а предоставят възможност на многобройните гости да избират между различни видове изкуство. Маршрутът на локациите започва от Тютюневия град и СКЛАД – новото пространство за култура, и минава през централната градска част, за да завърши в Капана – Квартал на творческите индустрии. \r\nПечатното издание на програмата вече е готово и започва да се разпространява на ключови места в града, където се събират много туристи. То е в тираж 100 000 броя и ще достигне и до кварталите на Пловдив. В дългия уикенд със свои събития се включват Градската художествена галерия, ОИ „Старинен Пловдив“, Драматичен театър – Пловдив, Държавна опера – Пловдив, Дружеството на пловдивските художници, Регионалния етнографски музей, Регионалния природонаучен музей, Народна библиотека „Иван Вазов“, Lucky Дом на киното, Капана Фест. В програмата влизат Мим-формация „ЖАР театър“ и Театър на огъня и сенките „Fireter“, духов оркестър „Д‘Амброзио“ от италианския град Матера и читалищата от Пловдив и региона. \r\nНа 11 януари в СКЛАД ще бъде открита изложбата „ДИМ. Истории за тютюна“ – продукция на фондация „Пловдив 2019“. На следващия ден – 12 януари, по повод 30-годишнината от падането на Берлинската стена, ще бъде открита изложбата „Изкуството на свободата – от Берлинската стена до уличното изкуство“, която ще бъде разположена в сърцето на града. Акцент в програмата за трите дни, освен спектакъла „Ние сме всички цветове“ на 12 януари, е детската програма на 13 януари. Като част от нея предпремиерно ще бъде отворена пътуващата изложба „Еврика“ на „Музейко“. За любителите на театъра е включен спектакълът „Евридика в подземния свят“ на Драматичен театър Пловдив, който е подбран заради високото му качество на европейско ниво. В залата ще има симултанен превод на английски за гостите от чужбина. На 13 януари уикендът завършва с танго операта „Мария от Буенос Айрес“. Сюрреалистичното произведение ще бъде представено за пръв път в България от Държавна опера – Пловдив.", "date": "2018.12.12", "title": "Пловдив: Програма с над 30 събития ще посрещне гостите на града за откриването на инициативата Европейска столица на културата 2019"}
{"url": "http://www.focus-news.net/news/2018/12/12/2601137/otpuskat-se-731-437-leva-za-chetiri-natsionalni-programi-za-razvitie-na-obrazovanieto-i-za-dopalnitelno-finansirane-na-uchilishta-i-detski-gradini.html", "text": "Правителството отпуска допълнително 585 404 лв. за финансово осигуряване на дейности по националните програми „Осигуряване на съвременна образователна среда“, „Заедно за всяко дете“, „Обучение за ИТ кариера“ и „Без свободен час“. Това съобщиха от  правителствената информационна служба . \r\nЗа НП „Обучение за ИТ кариера“ се предоставят 189 500 лв. на две общински училища за обучение на ученици за придобиване на професионална квалификация по професия „Приложен програмист“. Обучението е предназначено за ученици в средни училища, профилирани гимназии и професионални гимназии, които не се обучават по професия от професионално направление „Компютърни науки“. \r\nЗа НП „Осигуряване на съвременна образователна среда“, Модул „Модернизиране на системата на професионалното образование“ средствата са 55 091 лв. за 4 общински училища за разработването на учебна документация (учебни планове и учебни програми) за професионално образование и обучение. \r\nЗа НП „Заедно за всяко дете“, Модул „Екипи за обхват“ се предоставят 4 198 лв. за командировка на екипите за обхват при осъществяване на мярка „посещение на адрес“, разходи за комуникационни дейности и административни разходи на 37 общински детски градини и училища. \r\nЗа НП „Без свободен час“ се предоставят 336 615 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.07.2018 г. - 31.10.2018 г. \r\nОтделно от това за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда се предоставят допълнително 135 358 лв. Допълнителни средства в размер на 10 675 лв. са предвидени и за новите защитени детски градини и училища за периода 15.09.2018 г. - 31.12.2018 г. \r\nНеобходимите средства се осигуряват от бюджета на МОН за 2018 г.", "date": "2018.12.12", "title": "Отпускат се 731 437 лева за четири национални програми за развитие на образованието и за допълнително финансиране на училища и детски градини"}
{"url": "http://www.focus-news.net/news/2018/12/12/2601138/opredeleno-e-nalichie-na-osnoven-interes-koyto-da-bade-zashtiten-pri-realiziraneto-na-investitsionen-proekt.html", "text": "Правителството прие решение, с което определи наличие на основен интерес, свързан със сигурността на страната по смисъла на чл.149, ал.1, т.2 от Закона за обществените поръчки, който трябва да бъде защитен при реализиране на инвестиционен проект „Въвеждане на техническо опознаване „свой-чужд“ в Режим 5 на военни платформи от Въоръжените сили на Република България“. Това съобщиха от  правителствената информационна служба .  \r\nПридобиването на оборудване за защитено опознаване на военните платформи цели преодоляването на дефицита от способности за идентификация на националните и съюзните военни системи при провеждане на всички видове военни и невоенни операции и осигуряване на пълна оперативна съвместимост със системите за командване и управление на НАТО.", "date": "2018.12.12", "title": "Определено е наличие на основен интерес, който да бъде защитен при реализирането на инвестиционен проект"}
{"url": "http://www.focus-news.net/news/2018/12/12/2601136/st-komisar-nikolay-dimov-odmvr-smolyan-zasileno-shte-e-politseyskoto-prisastvie-v-pamporovo-prez-zimniya-turisticheski-sezon-i-predstoyashtite-praznitsi.html", "text": "Засилено ще е полицейското присъствие в Пампорово през зимния туристически сезон и предстоящите празници. Това заяви на брифинг ст. комисар Николай Димов – директор на ОДМВР – Смолян, предаде репортер на  Радио „Фокус“ – Смолян . Той поясни, че и тази година по договор с „Пампорово“ АД ще се сформира ски-полиция, в която ще участват полицаи, които ще осъществяват патрулна дейност на ски-пистите и плацовете в курорта. Ст. комисар Димов допълни, че в Пампорово ще има и полицаи от управленията в Смолян и Чепеларе, като няма притеснения и не се налага  да се привличат полицейски служители от други държави, каквито преди години се командироваха от Гърция. Няма необходимост и от сили на жандармерията за осигуряване на обществения ред и сигурността в зимния курорт, уточни директорът на ОДМВР – Смолян. Той подчерта, че имат координация с Националната агенция за приходите, от които същи се очакват засилени проверки, както и с останалите контролни органи като Областната дирекция по безопасност на храните и Ккомисията за защите на потребителите. През зимния период ще бъде променена разстановката на силете на пътна полиция, която ще осъществява контрол по пътищата в курорта, но и ще осъществява контрол при паркиране на автомобилите. \r\nПо време на предстоящите Коледни и Новогодишни празници в областта ще има засилено присъствие и най-вече в места с най-натоварено движение. Ще се осъществява контрол на водачите на МПС, като ще се следи за превишаване на скоростта, за шофиране след употреба на наркотици и алкохол. Ст. комисар Димов обобщи, че е създадена необходимата организация за нормално протичане на празничните и почивните дни и призова гражданите да сигнализират на полицията при забелязани от тях нередности в обществения ред и по пътищата в област Смолян. \r\nНели ГЕРГЬОВСКА", "date": "2018.12.12", "title": "Ст. комисар Николай Димов, ОДМВР – Смолян: Засилено ще е полицейското присъствие в Пампорово през зимния туристически сезон и предстоящите празници"}
{"url": "http://www.focus-news.net/news/2018/12/12/2601140/ministar-temenuzhka-petkova-i-frenskata-kompaniya-framatom-ochertaha-perspektivi-za-razshiryavane-na-satrudnichestvoto.html", "text": "Министърът на енергетиката Теменужка Петкова и старши вицепрезидентът на френската компания „Фраматом“ Фредерик Леливър очертаха перспективи за разширяване на сътрудничеството в областта на ядрената енергетика. Двамата разговаряха в Министерството на енергетиката. Това съобщиха от пресцентъра на  министерството . \r\nПеткова запозна участниците в срещата с решението на Народното събрание от 7-ми юни 2018 г. за възобновяване действията по търсенето на възможности за изграждане на АЕЦ „Белене“ на пазарен принцип. В тази връзка в Министерството на енергетиката бе разработена процедура за избор на стратегически инвеститор, която ще премине през девет етапа. Българската страна ще участва в проекта с всички относими материални и нематериални активи и ще има блокираща квота. В изпълнението на над 30% от дейностите по проекта се очаква да участват български компании.  \r\nФредерик Леливър подчерта, че от страна на „Фраматом“ е налице готовност за участие в процедурата и очакват нейното започване. По думите на министър Петкова в момента се подготвят необходимите документи и се очаква процедурата да стартира в началото на 2019-та година. „Покана за участие в процедурата ще бъде изпратена до всички потенциални инвеститори, които до момента са заявили официално интерес за участие в реализацията на проекта АЕЦ „Белене“, допълни тя.", "date": "2018.12.12", "title": "Министър Теменужка Петкова и френската компания „Фраматом“ очертаха перспективи за разширяване на сътрудничеството"}
{"url": "http://www.focus-news.net/news/2018/12/12/2601139/ministerstvoto-na-kulturata-se-prisaedinyava-kam-evropeyskata-mrezha-za-literatura-i-knigi-traduki.html", "text": "Министерският съвет прие решение Министерството на културата да се присъедини към Европейската мрежа за литература и книги ТРАДУКИ. Това съобщиха от  правителствената информационна служба . Министерството ще подпише Анекс към Рамковото споразумение за проекта за периода 1 януари 2019 г. – 31 декември 2020 г. \r\nТРАДУКИ надхвърля обичайната рамка на програмите за литературен обмен на ниво Европейски съюз. В проекта, наред с културните ведомства на Република Австрия, Федерална република Германия и др., са включени страни като Албания, Босна и Херцеговина, Косово, Лихтенщайн, Република Македония, Черна гора.  \r\nПрез последните 10 години български книгоиздатели и преводачи са получавали финансова подкрепа от програмата, но участието им в нея е било спорадично.  \r\nПолзата за български автори, издателства, библиотеки след присъединяването е в няколко посоки:  ще се подпомага участието на българските книгоиздатели в международни панаири на книгата и ще се популяризират български автори и произведения чрез превод на различни езици. Проектът предвижда обмен на опит в областта на превода на белетристика и научно-популярна литература, възможност за популяризиране на българската съвременна детско-юношеска литература и на националната ни литература чрез участие на автори, преводачи,  издатели, библиотекари и критици в срещи и представяния в Европа.", "date": "2018.12.12", "title": "Министерството на културата се присъединява към Европейската мрежа за литература и книги ТРАДУКИ"}
{"url": "http://www.focus-news.net/news/2018/12/12/2601133/alsat-m-makedoniya-osmi-den-prodalzhavat-studentskite-protesti-v-albaniya.html", "text": "Осми ден продължават студентските протести в Албания, съобщава скопският телевизионен канал, излъчващ на албански  “Алсат-М“ . \r\nЗа разлика от предишните дни, те държаха празни бели листове в ръцете си днес и нямаше изказвания. За медиите протестиращите заявиха, че ще продължат да чакат правителството да отговори на техните искания. Някои продължават да твърдят, че няма нужда от преговори с премиера Еди Рама, но други смятат обратното. \r\nСпоред медиите в страната министър-председателят Еди Рама е освободил правителствените членове от университетските съвети и е създал работна група за намиране на мостове за комуникация със студентите. В същото време е направено предложение за намаляване на студентските такси. Освен в Тирана протести има в Шкодра, Елбасан, Корча, Гирокастро и Саранда и много учители, родители и ученици от средните училища са се присъединили към тях.  Юлиян Марков", "date": "2018.12.12", "title": "„Алсат-М“ (Македония): Осми ден продължават студентските протести в Албания"}
{"url": "http://www.focus-news.net/news/2018/12/12/2601142/komisar-korina-kretsu-blagodarenie-na-finansiraneto-ot-es-po-liniya-na-politikata-za-sblizhavane-shte-se-podobri-kachestvoto-i-dostapnostta-na-zdraveopazvaneto-v-balgariya.html", "text": "Благодарение на финансирането от ЕС по линия на политиката за сближаване ще се подобри качеството и достъпността на здравеопазването в България. Това каза европейският комисар по въпросите на регионалната политика Корина Крецу в интервю за  Агенция „Фокус“  . По думите ѝ този проект ще подобри значително качеството, наличността и достъпа до спешни здравни услуги, като по този начин ще допринесе за по-доброто качество на живот в цялата страна. „Той включва изграждане на инфраструктура, инсталиране на ново съвременно оборудване в спешните отделения и закупуване на 400 нови отлично оборудвани линейки. По този начин ще се осигурят навременна, висококачествена и достъпна медицинска помощ и лечение за българските граждани, особено за тези от тях, които живеят в отдалечени райони или принадлежат към уязвими групи от населението, например възрастните хора или хората с увреждания“, обясни Крецу.  \r\nТя припомни, че през периода 2007—2013 г. по линия на политиката на сближаване са инвестирани над 70 млн. евро в здравна инфраструктура в България, които са съсредоточени предимно върху подобряването на инфраструктурата, оборудването и достъпа до здравеопазване, както и върху разработването на услуги в областта на електронното здравеопазване. „Например бяха обновени и модернизирани 21 регионални болници, което донесе пряка полза на близо 200 000 пациенти“, отбеляза еврокомисарят.   Пълния текст на интервюто четете по-късно в „Мнение”", "date": "2018.12.12", "title": "Комисар Корина Крецу: Благодарение на финансирането от ЕС по линия на политиката за сближаване ще се подобри качеството и достъпността на здравеопазването в България"}
{"url": "http://www.focus-news.net/news/2018/12/12/2601131/plamen-georgiev-kpkonpi-ne-moga-da-komentiram-dali-ima-lichni-motivi-v-talkuvatelnoto-reshenie-na-vks-govorya-institutsionalno.html", "text": "Не, как мога да коментирам такива въпроси. Говоря чисто институционално, как мога да кажа има ли лични мотиви. Това са несериозни въпроси. Това каза пред журналисти председателят на Комисията за противодействие на корупцията и отнемане на незаконно придобитото имущество Пламен Георгиев  в отговор на въпрос има ли лични мотиви в тълкувателното решение на ВКС за антикорупционния закон след заседание на парламентарната правна комисия, предаде репортер на  Агенция „Фокус“ . Попитан има ли председателят на ВКС Лозан Панов личен интерес, той коментира: „Моля ви, несериозни въпроси. Какъв интерес? Лозан Панов не е проверяван от комисията за незаконно придобито имущество“. „За мен с тълкувателното решение беше изменена действителната воля на законодателя. Това се доказа с гласуването на правна комисия поне на първо четене. Ще видим дали това ще се потвърди на второ четене“, заяви Пламен Георгиев.  \r\nВ отговор на питане, ако бъде приет антикорупционният закон, както е предложен, какво ще се случи с казуса „Христо Бисеров“, той уточни: „Не искам да коментирам конкретни казуси, защото въпросът е много сложен. Първо кога ще бъде приет законът. Не е ясно дали президентът няма да наложи вето. Не е ясно и колко време ще отнеме обжалването“. „Не се знае дали казусът ще бъде затворен, предстои обжалване. Предстои после произнасяне на съда. Не знаем дали ще бъде приет законът, дали ще влезе в сила“, обясни председателят на КПКОНПИ.  \r\nПопитан приключила ли е проверката на финансовия министър Владислав Горанов заради апартамента, в който живее, Пламен Георгиев каза: „Все още срокът на проверката, който ни е даден, не е изтекъл. Ще спазим срока, даден ни Прокуратурата“. \r\nБиляна ИВАНОВА", "date": "2018.12.12", "title": "Пламен Георгиев, КПКОНПИ: Не мога да коментирам дали има лични мотиви в тълкувателното решение на ВКС, говоря институционално"}
{"url": "http://www.focus-news.net/news/2018/12/12/2601144/ministar-rumen-porozhanov-zemedelskiyat-sektor-go-ochakva-dobro-badeshte.html", "text": "Земеделският сектор го очаква добро бъдеще, той е все по-привлекателен, заяви министърът на земеделието, храните и горите Румен Порожанов по време на форума \"Да! На българската храна\". Това съобщиха от  министерството . Той обаче предупреди, че следващите години няма да бъдат  лесни за сектора, особено в контекста на променящата се Обща селскостопанска политика на ЕС.  \r\nСпоред министър Порожанов много хора се насочват към сектора и искат да се занимават със земеделие и производство на хранителни продукти, но не всички са подготвени за това. \"Най-лесно е да засадим розите, а после да викаме къде е държавата да ни изкупи продукцията\", даде пример Порожанов. Той заяви още, че очаква до края на 2019 г. да са ясни основните положения в Общата селскостопанска политика на ЕС.  \r\n\"Всичко в Брюксел се случва бавно и трудно, но всяка страна трябва да отстоява своите приоритети\", каза земеделският министър.  \r\nИзпълнителният директор на Изпълнителната агенция по лозата и виното инж. Красимир Коев съобщи, че  133,8 млн. евро са средствата от Европа, които ще получат лозарите и винарите у нас.. „Брюксел одобри бързо националната програма на България и първите средства ще бъдат получени още през януари. Нашият бранш дава облика  и е  една от визитните картички на България“, допълни той.  \r\n8.9% е ръстът в земеделският сектор през миналата година. Търговията с аграрни стоки формира положително салдо в размер на 1 милиард евро за 2017 г, припомни статистическите резултати на сектора главният редактор на в. \"Стандарт\" Славка Бозукова. Медията връчи традиционните си награди от кампанията „Да! На българската храна“. За първи път сред тях имаше и специална награда „Защитник на българското“, която получи министър Порожанов за кампанията на Министерството на земеделието, храните и горите „Аз подкрепям българските производители, подкрепи ги и ти“. Наградата е специална, защото за първи път едно министерство се ангажира пряко с подкрепа на българския производител, изтъкна г-жа Бозукова.", "date": "2018.12.12", "title": "Министър Румен Порожанов: Земеделският сектор го очаква добро бъдеще"}
{"url": "http://www.focus-news.net/news/2018/12/12/2601146/komisar-korina-kretsu-prez-sledvashtiya-period-na-finansirane-ek-predlaga-v-balgariya-da-badat-investirani-nad-10-mlrd-evro-po-liniya-na-politikata-na-sblizhavane.html", "text": "През следващия период на финансиране от ЕС Комисията предлага в България да бъдат инвестирани над 10 млрд. евро по линия на политиката на сближаване. Това каза европейският комисар по въпросите на регионалната политика Корина Крецу в интервю за  Агенция „Фокус“  . Крецу обясни, че това е с около 2 млрд. евро повече, отколкото през текущия период. „Това означава допълнително финансиране за страната, въпреки че като цяло размерът на средствата от политиката на сближаване беше намален на равнището на ЕС“, коментира еврокомисарят. По думите ѝ това е реална възможност България да продължи да модернизира своята икономика и да търси възможности за растеж и иновации. Инвестициите на ЕС ще продължат да играят важна роля за по-нататъшното подобряване на живота на българските граждани в области като здравеопазването и социалното включване, добави Крецу.  Пълния текст на интервюто четете по-късно в „Мнение”", "date": "2018.12.12", "title": "Комисар Корина Крецу: През следващия период на финансиране EК предлага в България да бъдат инвестирани над 10 млрд. евро по линия на политиката на сближаване"}
{"url": "http://www.focus-news.net/news/2018/12/12/2601148/blagoevgrad-trafikat-v-oblastta-e-intenziven.html", "text": "Трафикът в Благоевградска област е интензивен. Това съобщиха за  Радио „Фокус“ – Пирин  от Областно пътно управление – Благоевград. В момента няма превалявания от сняг и дъжд в областта, като на по-високите места пътните настилки са мокри и хлъзгави. Главните пътни артерии са сухи и почистени. Натоварено е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Не са подавани сигнали за паднали камъни, които да са затруднявали трафика по републиканската пътна мрежа. В региона не се извършват ремонтни дейности, няма въведени ограничения за движението. От Областно пътно управление-Благоевград отправят апел към водачите на моторни превозни средства да шофират със съобразена скорост, да спазват правилата за движение и необходимата дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“, натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“ . Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nЛора КАЛЧЕВА", "date": "2018.12.12", "title": "Благоевград: Трафикът в областта е интензивен"}
{"url": "http://www.focus-news.net/news/2018/12/12/2601134/vladimir-toshev-gerb-spetsialno-za-balgariya-sam-absolyutno-ubeden-che-veche-se-vzimat-merki-sled-atentata-v-strasburg.html", "text": "Специално за България съм абсолютно убеден, че вече се взимат мерки след атентата в Страсбург. Това каза за  Агенция „Фокус“  народният представител от ПГ на ГЕРБ и член на Комисията по отбрана Владимир Тошев във връзка с атентата в Страсбург. „Мисля, че това, което се случи в една от столиците на ЕС, е нещо, което се опитвахме да позабравим в последните месеци и години от последните масови атентати. Съжалявам и съболезнование за жертвите и ранените. Франция от една от люлките на демокрацията се превърна за много кратко време в една от най-размирните държави в ЕС. Неминуемо това е резултат от всичко, което се случва сега“, каза още Тошев.  \r\n\"Четох критики, че този човек е следен, на отчет. Не е възможно всички, които се водят на отчет на полицията да бъдат под денонощен контрол. Тогава ще станем полицейски свят,  който на никой няма да хареса“, коментира Тошев. По думите му атентаторите никъде по света не целят да вземат власт или да направят нещо политическо. „Напротив, те целят да разрушат съществуващия ред, да го разклатят и ако могат да му повлияят. Виждаме, че в последните десетина години тези техни усилия водят до едни добри за тях резултати, лоши за демокрацията и всеки един от нас“, коментира Тошев. По думите му с малки усилия атентаторите постигат разходи в хора, в ресурси и във финанси за всяка отделна държава. „Нали си давате сметка, че засилването на мерките са думички, които за малко хора означават нещо. Засилването на мерките означава денонощен труд на стотици, много специализирани, много добре подготвени структури и хора. Означава разходи на ресурси, които няма как да бъдат възобновявани, защото те не са печеливши, защото не са търговски елементи. Съответно отнемане на ресурси, които биха могли да бъдат насочени към съвсем други места. Това е целта, която за съжаление терористите и техните вдъхновители успяват да постигнат – да дестабилизират и да развалят стила ни на живот“, допълни Владимир Тошев.  \r\nДеница КИТАНОВА", "date": "2018.12.12", "title": "Владимир Тошев, ГЕРБ: Специално за България съм абсолютно убеден, че вече се взимат мерки след атентата в Страсбург"}
{"url": "http://www.focus-news.net/news/2018/12/12/2601147/veliko-tarnovo-poveche-ot-35-dni-s-mrasen-vazduh-se-ochakva-da-otchetat-v-kraya-na-godinata-izmervatelnite-punktove-vav-veliko-tarnovo-gorna-oryahovitsa-i-svishtov.html", "text": "Превишения на нормата от 35 дни с мръсен въздух се очаква да отчетат в края на годината трите измервателни пункта  във Велико Търново, Горна Оряховица и Свищов, показва анализът на данните от трите пункта за измерване качеството на атмосферния въздух. Това съобщи на пресконференция инж. Ваня Дикова, гл. експерт в Регионална инспекция по околната среда и водите (РИОСВ) - Велико Търново в направлението за опазване чистотата на въздуха, предаде репортер на  Радио „Фокус“ – Велико Търново . На територията на град Велико Търново до 14 ноември са отчетени 32 превишения на праговата стойност на средноденонощната норма за опазване на човешкото здраве за фини порахови частици от 50 pg/m3, която според изискванията на действащата нормативна уредба не трябва да бъде превишавана повече от 35 пъти в рамките на една календарна година. Най-високата стойност на показателя е регистрирана на 28.01.2018 г. в размер на 107,70 pg/m3, превишаваща средноденонощната норма 2,2 пъти.  \r\nСравнено със същият период на миналата година се наблюдава запазване на броя превишения. По показател фини прахови частици и в Горна Оряховица са установени превишения на средноденонощната норма, като от началото на годината до 11 декември техният брой е 100. Най-високата стойност на показателя е измерена на 2 декември в размер на 227,33 pg/m3, превишаваща средноденонощната норма 4,5 пъти. Сравнено със същият период на миналата година се наблюдава увеличение на броя превишения с 23 %. В Свищов са регистрирани 30 превишения на праговата стойност на средноденонощната норма за фини прахови частици. На 28 януари е измерена максимална концентрация на фини прахови частици в размер на 134,30 pg/m3, превишаваща средноденонощната норма 2,7 пъти. Сравнено със същият период на миналата година се наблюдава намаление на броя превишения с 21 %. За трите пункта данните от мониторинга показват сезонност в поведението на регистрираните стойности за показател фини прахови частици. Наблюдава се повишаване на стойностите през пролетния и есенния период на годината до достигне на максимум през зимните месеци. Обратна тенденция се наблюдава през лятото. Инж. Дикова съобщи, че допълнително, наблюдението на основните показатели характеризиращи качеството на атмосферния въздух се осигурява и чрез мобилна автоматична станция. Измерванията се извършват по график в рамките на 8 седмици равномерно разпределени през четирите сезона. Тази година такива измервания се провеждат на територията на общините Велико Търново и Трявна. Във Велико Търново мобилна станция бе поставена в Дома за стари хора „Венета Ботева“ в кв. „Бузлуджа“, Резултатите ще бъдат представени за оценка в РИОСВ началото на 2019 година, след което ще бъдат предоставени за сведение на съответните общини. Експертът припомни, че всяка от общините разработват и изпълняват програми за намаляване на нивата на този замърсител и постигане на установените норми. Тези програми съдържат конкретни мерки за постигане на нормите в определени срокове. За изпълнението на мерките общините ежегодно представят отчет, който се обсъжда и приема на заседание на общински съвет. \r\nИнж. Дикова съобщи още, че предприятието за обработка на дървесина „Кроношпан“ във Велико Търново ще трябва да изгради автоматична станция за контрол на качеството на атмосферния въздух. Тя посочи, че достъп в реално време до резултатите от автоматичната станция ще имат както експертите от екоинспекцията, така и Община Велико Търново. Станцията ще се обслужва от Регионална лаборатория – Велико Търново. Предприятието предвижда да увеличи двойно производствения си обем, за което преди дни е издадено комплексно разрешително. В него обаче е разписано,че с въвеждане в експлоатация на новата инсталация, те се задължават да изградят автоматична станция за измерване на качеството на атмосферния въздух.  Местоположението трябва да е съгласувано с Община Велико Търново. Процедурата вече е стартирала. Предприятието е изпратило писма до РИОСВ, до Общината и до лабораторията. „Няма как да започне новото производство с двойно увеличения капацитет, без да е изградена автоматичната станция за следене качеството на въздуха“, подчерта инж. Ваня Дикова. Що се касае до неприятната миризма, от която много великотърновци се оплакват, тя посочи, че тя се отделя в резултат на процесите на сушене на дървесина. Експертът припомни, че през 2012 година комисия е установила миризма в определен района на кв. „Бузлуджа“ . Била е наложена санкция на дружеството за миризми на стойност 2000 лева месечно. „Миризмите са специфичен показател , който не може да бъде определен с измервания. За сега нормативната база позволява единствено да се свиква комисия и в всеки от участниците в комисия да каже своето становище дали усеща миризма или не“, обясни инж. Дикова. \r\nНадежда КРЪСТЕВА", "date": "2018.12.12", "title": "Велико Търново: Повече от 35 дни с мръсен въздух се очаква да отчетат в края на годината измервателните пунктове във Велико Търново, Горна Оряховица и Свищов"}
{"url": "http://www.focus-news.net/news/2018/12/12/2601149/veliko-tarnovo-nad-70-000-leva-sa-postapili-ot-nachaloto-na-godinata-v-7-obshtini-ot-sanktsii-nalozheni-ot-riosv.html", "text": "73 972 лева са постъпили в седем общини от областите Велико Търново и Габрово, след наложени от Регионална инспекция по околната среда и водите (РИОСВ) - Велико Търново санкции на обекти – замърсители на въздух и води, от началото на годината. Това съобщи на пресконференция директорът на РИОСВ Елена Стефанова, предаде репортер на  Радио „Фокус“ – Велико Търново . Тя посочи, че съгласно Закона за опазване на околната среда, 80 % от постъпленията от имуществени санкции, налагани от регионалните инспекции за опазване на околната среда са за общината, на чиято територия са санкционираните обекти. Част от санкциите са наложени в предходен на отчетения период, но продължават да се изплащат, тъй като са ежемесечни. Най-много средства са преведени в бюджета на община Горна Оряховица – 21 264 лева, на община Велико Търново – 17 815 лева, на община Свищов – 17 550 лева и на община Габрово – 16 658 лева. За посочения период от санкции в бюджета на община Стражица са преведени 514 лева, на община Лясковец – 92 лева и на община Севлиево – 79 лева. „Съгласно Закона за опазване на околната среда, тези средства трябва да се изразходват от общините за екологични проекти и дейности по приоритети, определени в общинските програми за околна среда“, припомни Елена Стефанова. \r\nТя отбеляза също, че Регионалната инспекция по околната среда и водите във Велико Търново от началото на годината е наложила глоби и имуществени санкции за над 55 000 лева, като през 2018 година експертите са извършили общи 1021 проверки на територията на Великотърновска и Габровска област. От тях 662 са планови проверки и 359 изънпланови. „Запазва се тенденцията инвънплановите проверки да бъдат около 35% от общия брой, т. е. - не са включени в плана за контролната дейност, но се е наложило да проверим обектите по една или друга причина“, посочи Стефанова. Тя подчерта, че в рамките на осъществения контрол са издадени направили предписания на 205 обекта, от които само едно не е изпълнено, поради което дружеството е санкционирано. В резултат дейността на РИОСВ  Велико Търново са преустановени замърсяване на водни обекти чрез заустване на непречистени или недостатъчно пречистени отпадъчни води в тях. Преустановено е горене на отпадъци, както и разнасянето на наднормено ниво на шум от производствена площадка в Горна Оряховица. Елена Стефанова съобщи, че въз основа на дадените предписания са почистени 102 места, замърсени с отпадъци в населените места, край пътища, корита на реки, чешми и автобусни спирки с обща площ 364 дка. Най-много са почистените отпадъци в общините Павликени и Велико Търново. В резултат на  навременната намеса на експертите по биологично разнообразие за спасени 15 вида защитени птици в безпомощно състояние, които са изпратени в Спасителния център в Стара Загора. Издадени са 32 акта за установява на административни нарушения. Най-много са те по закона за управление на отпадъци – за нерегламентирано изгаряне на отпадъци, за нерегламентирано събиране и транспортиране на отпадъци без разрешителен документ, за неводене на отчетност. По Закона за водите са съставени три акта на дружества, които са използвали водните обекти за нерегламентирано заустване на отпадъчните си води. \r\nГинка Савчева, директор на дирекция „Контрол и превантивна дейност“ в РИОСВ, съобщи по време на пресконференцията, че 128 жалби и сигнали са постъпили в Регионалната инспекция по околната среда и водите от началото  на годината. Тя посочи, че са предприети действия по 106 от тях, а останалите 22 броя са препратени за решаване по компетентност от други институции. 69 от жалбите и сигналите са основателни и 37 са неоснователни. Най-много от тях 23 са свързани с нерегламентирано изхвърляне на отпадъци и нерегламентирани дейности с отпадъци като горене, разкомплектоване на излезли от употреба моторни превозни средства и други. Най-много сигнали за нерегламентирани сметища има за населените места в общините Павликени, Горна Оряховица, Велико Търново и Севлиево. Инж. Савчева съобщи, че 15 от сигналите се отнасят за намерени защитени видове птици  в безпомощно състояние. „При тези сигнали нашите експерти транспортират птиците до спасителен център в град Стара Загора за последващо лечение“, допълни експертът. Тя посочи, че продължават сигналите и за отглеждане на голям брой животни в населени места и произтичащите от това миризми и замърсявания с торов отпад. Тези сигнали препращаме по компетентност до съответната Община и Областна дирекция по безопасност на храните, тъй като торовия отпад е изключен от приложеното поле на Закона за управление на отпадъци, по който компетентен орган е РИОСВ. \r\nНадежда КРЪСТЕВА", "date": "2018.12.12", "title": "Велико Търново: Над 70 000 лева са постъпили от началото на годината в 7 общини от санкции, наложени от РИОСВ"}
{"url": "http://www.focus-news.net/news/2018/12/12/2601150/sport-sestri-stoevi-zagubiha-parviya-si-mach-na-finala-na-svetovnite-serii-v-guanchzhou-kitay.html", "text": "Европейските шампионки по бадминтон на двойки жени Стефани Стоева и Габриела Стоева допуснаха загуба в първия си мач от група \"В\" на финала на Световните серии в Гуанчжоу (Китай) с награден фонд 1.5 милиона долара. \r\nБългарките отстъпиха пред световните шампионки Маю Мацумото и Вакана Нагахара (Япония) с 10:21, 16:21. \r\nВъв втория си мач от групата утре Стефани и Габриела Стоеви излизат срещу Йонколфан Кититаракул и Равинда Прайонгай (Тайланд)", "date": "2018.12.12", "title": "Спорт: Сестри Стоеви загубиха първия си мач на финала на Световните серии в Гуанчжоу, Китай"}
{"url": "http://www.focus-news.net/news/2018/12/12/2601151/aktsenti-v-sutreshniya-blok-dobro-utro-balgariya-po-radio-fokus-na-13-dekemvri.html", "text": "След терористичното нападение във френския град Страсбург търсим отговорите на въпросите срещу какво е насочен терорът и кои са оръжията, с които можем да противодействаме в тази не особено честна битка? Темата коментираме с народния представител от ПГ на БСП и експерт по сигурността Славчо Велков.  \r\nНяма да подминем и решенията на парламента. Депутатите приеха на първо четене промени в Изборния кодекс, касаещи отпадане на номерацията на партиите в бюлетините. Ще се избегне ли феноменът „15-15“ и ще се възвърне ли доверието в системата? За това и някои други неясни моменти в избирателния процес ще разговаряме с политолога и експерт по изборно законодателство Димитър Димитров.  \r\nЩе се насочим и към Сливен. Каква беше отминаващата година за Общината, останаха ли в миналото финансовите проблеми и накъде ще бъде насочен погледът в началото на следващата година? Всичко това ще попитаме кмета на Сливен Стефан Радев.  \r\nВ минутите след 09.00 часа Диана Стоева от  Радио „Фокус“-Варна  ще ни разкаже повече за уличната храна, която освен креативна, вкусна и забавна, може да бъде и полезна.  \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа на 13 декември, с водещ Виктория Месробович - Кувенджиева.", "date": "2018.12.12", "title": "Акценти в сутрешния блок „Добро утро, България“ по Радио „Фокус“ на 13 декември"}
{"url": "http://www.focus-news.net/news/2018/12/12/2601141/petar-vitanov-bsp-teroristichnite-atentati-se-prevarnaha-v-tendentsiya.html", "text": "Терористичните атентати се превърнаха в тенденция. Това каза за  Агенция „Фокус“  Петър Витанов, народен представител от ПГ на „БСП за България“ и член на Комисията по отбрана във връзка с атентата в Страсбург.  \r\n„Много съжалявам, че точно Страсбург е мястото, което беше арена на пореден терористичен атентат“, каза народният представител и обърна внимание, че именно в Страсбург е седалището на Съвета на Европа. „Въобще това е един град, който е известен със своите международни институции. Град, който е съхранил духа на Елзас и Франция. Град със свой собствен дух, излъчване и автентичност. Много тъжно, че е точно там“, посочи Витанов. \r\nТой посочи, че всеки подобен атентат създава условия за равносметка дали и доколко превантивните мерки са достатъчни. Според него не са необходими специални мерки за България във връзка с атентата в Страсбург. „Трябва да бъдат взети охранителни мерки, но съм убеден, че ако има голямо желание от страна на терористични групи да организират нещо подобно, малко са местата, които такъв тип атентати биха могли да бъдат спрени“, добави Витанов. „Искрено се надявам тези атентати особено в навечерието на Коледа и светлите християнски празници да ги няма, защото всяват страх и генерират адски негативизъм у хората“, каза още депутатът от БСП.  \r\nДеница КИТАНОВА", "date": "2018.12.12", "title": "Петър Витанов, БСП: Терористичните атентати се превърнаха в тенденция"}
{"url": "http://www.focus-news.net/news/2018/12/12/2601152/varna-135-godini-ot-sazdavaneto-na-varnensko-meditsinsko-druzhestvo-otbelyaza-meditsinskiyat-universitet-v-grada.html", "text": "Медицински университет „Проф. д-р Параскев Стоянов“ – Варна отбеляза 135 години от създаването на Варненско медицинско дружество. Това съобщи репортер на  Радио „Фокус“ – Варна . На заключителното от поредицата събития, започнали в началото на годината, бяха представени за първи път документален филм и книга, посветени на бележити лекари, участвали активно в обществения живот на Варна. Деканът на университета проф. д-р Златислав Стоянов обобщи дейностите по честването на годишнината във встъпително слово, като изрази вярването си, че историята съхранява традициите и поражда чувство на гордост. Бившият декан на Факултета по обществено здравеопазване и част от екипа, работещ по проекта доц. Емануела Мутафова разказа, че са открити множество нови документи, които дават нова информация за голяма част от дейността на дружеството.  \r\n„Хората, които са създали медицинското дружество във Варна, са не само изключителни професионалисти, лекари, практикуващи,но и хора с отдаденост към града, в който са живели. На тях се дължи голяма част от съвременния облик на Варна“, каза още тя. Тя посочи, че отбелязването на годишнината е празник не само за Медицинския университет, но и за цялата варненска общественост. Една от големите гордости на организаторите е създаването на единствения в България музей по история на медицината. „Убедени сме, че студентите ни и специалистите ни, трябва да бъдат възпитани в уважение към нашите предци и към постигнатото преди“, каза още доц. д-р Емануела Мутафова. Варненското медицинско дружество е учредено на 10 декември 1883 г. като то е предшествано единствено от Физико-медицинското общество в София, което е учредено през 1880 г. Все пак варненската организация се състои само от лекари, което позволява по голямото развитие на медицинската професия. \r\nБояна АТАНАСОВА", "date": "2018.12.12", "title": "Варна: 135 години от създаването на Варненско медицинско дружество отбеляза Медицинският университет в града"}
{"url": "http://www.focus-news.net/news/2018/12/12/2601154/sitel-makedoniya-kiriakos-mitsotakis-e-obvinil-aleksis-tsipras-che-e-spazaril-dogovora-ot-prespa-za-smetka-na-zapazvane-na-pensiite.html", "text": "Лидерът на опозиционната „Нова Демокрация“  Кириакос Мицотакис е обвинил премиера Алексис Ципрас, че е спазарил Договора от Преспа за сметка на запазване на пенсиите, съобщава скопският телевизионен канал  “Сител“ . \r\n„Господин Ципрас, ще ви кажа какво обсъждат всички граждани помежду си: Вие разменихте скопския въпрос, за да избегнете намаляването на пенсиите. Зоран Заев празнува, защото спечели от това, което не е отстъпвано от бившото правителство в Гърция - македонският език и идентичност. \r\nКоалиционният партньор на Ципрас, Панос  Каменос, днес от гръцко- македонската граница отново предупреди, че Атина няма да толерира иредентизма на Скопие, която, както каза, настоява на термините македонски народ и език. \r\n„Гърция иска мир със своите съседи и те трябва да разберат, че в техен интерес е Гърция да бъде приятел, но трябва да осъзнаят, че докато провокират Гърция, докато имат иредентистки претенции, вратата на Гърция ще остане затворена \". И тази врата води към Европа и на Запад. Те трябва да осъзнаят, че има само една Македония и тя е гръцка. Това ще бъде техният паспорт за просперитет.  Юлиян Марков", "date": "2018.12.12", "title": "„Сител“ (Македония): Кириакос Мицотакис е обвинил Алексис Ципрас, че е спазарил Договора от Преспа за сметка на запазване на пенсиите"}
{"url": "http://www.focus-news.net/news/2018/12/12/2601153/sitel-makedoniya-badeshtata-strategiya-za-turizma-shte-opredeli-koi-turisti-shte-privleche-stranata.html", "text": "Бъдещата стратегия за туризма ще определи кои туристи ще привлече Македония, предава  скопската телевизия „Сител“ . \r\nМедията пише, че туристическите служители от Черна гора съветват, че бизнесът не трябва да чака само държавата да работи за развитието на туризма. Според тях икономиката и държавата трябва да работят заедно в тази област. Дългосрочна стратегия за устойчив туризъм ще бъде направена до 2030 г. Македония трябва да реши какъв вид туризъм ще развие, което да отчита предимствата на страната.  \r\n„Много е важно да направите реална стратегия в каква посока трябва да се движи вашата страна. Какво трябва да направите вие и какво държавата“, каза Вука Булатович, собственик на туристическа агенция в Черна гора, предава Радио „Фокус“ в рубриката „Балкански туристически часовник“.  \r\nСъобщава се, че голям проблем е, че туристите в страната не остават достатъчно дълго. От Агенцията за насърчаване и подпомагане на туризма гарантират, че се работи за задържането им. През следващата година ще бъдат отворени нови пазари, предава още „Сител“. \r\nТелевизията цитира и директора на Агенцията за насърчаване и подкрепа на туризма Любчо Яневски, според когото през 2019 г. Македония ще се опита да отвори нови пазари, румънски, немски и испански, но няма да бъдат изоставени и традиционните, както и тези като полските, които са във възход. По думите му договорени са вече споразумения с Турция за 2019 и 2020 г.  \r\nЧерна гора и Словения имат напълно различни туристически оферти, всяка според собствените си предимства. Черна гора е насочена към елитния туризъм, а Словения се предлага като зелена дестинация.", "date": "2018.12.12", "title": "„Сител“ (Македония): Бъдещата стратегия за туризма ще определи кои туристи ще привлече страната"}
{"url": "http://www.focus-news.net/news/2018/12/12/2601155/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 3 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село-Джулюница-Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.12", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/12/12/2601157/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 3°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС е по пътя Граница Ловеч – Кормянско - Малък Вършец – при км 46+800 по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал „Чехлевци“ е определен по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 година. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.12.12", "title": "Габрово: Движението в участък от пътя Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/12/12/2601159/pregled-na-mezhdunarodnite-novini-do-18-chasa-agentsiya-fokus.html", "text": "Не приемаме решение, което съдържа името Македония и ако дойде време да се разделят нашите пътища, ще се разделят, каза председателят на  партията Независими гърци и министър на отбраната и коалиционен партньор в гръцкото правителство Панос Каменос, на сесията на Закона за отмяна на разпоредбите за намаляване на пенсиите, съобщава скопският телевизионен канал   1 TV . \r\n„Договорът от Преспа е мъртъв. Мъртъв е, защото самият Зоран Заев въпреки всички усилия от гръцка страна да се намери решение, с неговите непрекъснати изяви, отрича самото споразумение. Освен ако няма направен друг договор, под масата, с Коцияс. Това трябва да го каже публично. Но ние не знаем за такъв договор“, каза Каменос, говорейки от парламента. \r\nТой повтори позицията си, че няма да гласуват за ратификация на Договора от Преспа и ще напуснат правителството. \r\nАко правителството на Скопие продължи политиката, която следва днес, т.е. да говори за политика, която включва македонска националност или македонски език или още повече, ако говори за македонско малцинство в страната, този договор никога не може да влезе в сила, от нито едно правителство за гласуване в гръцкия парламент. Но ако, по някаква причина дойде в гръцкия парламент, ние ясно заявяваме, че Независими гърци се оттегляме от правителството и управляващото мнозинство, каза Каменос и се обърна към лидера на Нова демокрация Кириякос Мицотакис, питайки го дали приема името Северна Македония и дали ако се ратифицира споразумението, ще го анулира, когато дойде на власт. \r\n*** Стрелецът от Страсбург е имал 27 присъди в три държави, предава  AFP . \r\nНападателят все още се издирва, но четирима души, свързани с него, бяха задържани през нощта в Страсбург заяви антитерористичният прокурор Реми Хайнц на пресконференция. \r\nИздирваният Шериф Шекат  е бил осъждан 27 пъти във Франция, Германия и Швейцария за престъпления, включително насилие и грабеж, каза Хайнц. \r\nПрез 2015 г. той е бил набелязан от силите за сигурност като евентуален екстремист в затвора. \r\nДвама души бяха убити, един е в състояние на мозъчна смърт, а други 12 бяха ранени, шест от които - сериозно, каза Хайнц. \r\n*** Петима души са загинали при стрелба в бразилския град Кампинас в района на Сао Пауло и още четирима са ранени след като мъж е открил стрелба в католическата катедрала в града, съобщава The New York Times . \r\nСпоред информациите стрелецът е на 49 години, компютърен специалист с чисто криминално минало. Той се е самоубил при олтара преди да бъде заловен от полицията. Повечето от загиналите са възрастни хора, седели на първия ред. \r\nРанените са извън опасност за живота според изданието. \r\n*** Президентът на Турция Реджеп Тайип Ердоган заяви, че в рамките само на няколко дни турските въоръжени сили започват военна операция на територията на Сирия предаде  информационната агенция ДХА . Ердоган участва на среща на високо равнище на турската отбранителна промишленост. Там той оповести, че след консултации името на новия военен хеликоптер за обща поддръжка T625 - местно турско производство, е определено като „Гьокбей”. \r\n„Дойде време на претворим на практика решението ни за разпръскване на терористичните групи на изток от река Ефрат в Сирия. Съгласихме се и изразихме общо становище военната ни операция да започне в рамките на няколко дни.”, посочва още Ердоган, цитиран от ДХА. \r\n*** Посланикът на Обединеното кралство в Косово Руайри О'Конъл заяви, че страната му смята, че Косово има правото да формира свои собствени въоръжени сили, съобщи кореспондентът на Македонската информационна агенция (МИА), цитиран от македонското електронно издание  “Плюс Инфо“ .  \r\nБританският посланик е заявил пред информационния портал \"Лайми\", че Косово трябва да продължи да се консултира със съюзниците на НАТО и да зачита ангажимента на КФОР. \r\n„Обединеното кралство смята, че Косово има право да формира свои собствени въоръжени сили. Ние продължаваме да насърчаваме Косово да действа отговорно и прозрачно, да се консултира със съюзниците на НАТО и да зачита ангажимента на КФОР - каза О'Конъл. \r\nПарламентът на Косово на 14 декември ще проведе заседание, на чийто дневен ред ще гласува пакет от закони, които ще превърнат Косовски сили за сигурност (КСС) в Армия на Косово. \r\n*** Президентът на САЩ Доналд Тръмп използва в сряда масовата стрелба на коледния пазар във Франция, за да подкрепи исканията си за финансиране за изграждането на гранична стена с Мексико, предава  AFP . \r\nПубликацията в социалната мрежа „Туитър“, свързва темите, въпреки, че заподозреният за атаката в Страсбург, Франция, е роден в града с криминално минало и екстремистки възгледи. \r\nТръмп споменава атаката само повърхностно, използвайки първия си публичен коментар за инцидента, за да подкрепи аргументите си за финансирането на гранична стена между САЩ и Мексико. \r\n\"Нова много лоша терористична атака във Франция! Ние ще подсилим границите си още повече.\" Чък (Шуимър) и Нанси (Пелоси)трябва да гласуват за допълнителна гранична сигурност! \" -написа той. \r\nТръмп се конфронтира с лидера на Сената по въпросите на малцинствата Чък Шумер и лидера на демократите Нанси Пелоси за финансирането на стената във вторник в заседание на Овалния кабинет, предавано по телевизията, припомня агенцията. \r\n*** Осми ден продължават студентските протести в Албания, съобщава скопският телевизионен канал, излъчващ на албански  “Алсат-М“ . \r\nЗа разлика от предишните дни, те държаха празни бели листове в ръцете си днес и нямаше изказвания. За медиите протестиращите заявиха, че ще продължат да чакат правителството да отговори на техните искания. Някои продължават да твърдят, че няма нужда от преговори с премиера Еди Рама, но други смятат обратното. \r\nСпоред медиите в страната министър-председателят Еди Рама е освободил правителствените членове от университетските съвети и е създал работна група за намиране на мостове за комуникация със студентите. В същото време е направено предложение за намаляване на студентските такси. Освен в Тирана протести има в Шкодра, Елбасан, Корча, Гирокастро и Саранда и много учители, родители и ученици от средните училища са се присъединили към тях. \r\n*** Лидерът на опозиционната „Нова Демокрация“  Кириакос Мицотакис е обвинил премиера Алексис Ципрас, че е спазарил Договора от Преспа за сметка на запазване на пенсиите, съобщава скопският телевизионен канал  “Сител“ . \r\n„Господин Ципрас, ще ви кажа какво обсъждат всички граждани помежду си: Вие разменихте скопския въпрос, за да избегнете намаляването на пенсиите. Зоран Заев празнува, защото спечели от това, което не е отстъпвано от бившото правителство в Гърция - македонският език и идентичност. \r\nКоалиционният партньор на Ципрас, Панос  Каменос, днес от гръцко- македонската граница отново предупреди, че Атина няма да толерира иредентизма на Скопие, която, както каза, настоява на термините македонски народ и език. \r\n„Гърция иска мир със своите съседи и те трябва да разберат, че в техен интерес е Гърция да бъде приятел, но трябва да осъзнаят, че докато провокират Гърция, докато имат иредентистки претенции, вратата на Гърция ще остане затворена \". И тази врата води към Европа и на Запад. Те трябва да осъзнаят, че има само една Македония и тя е гръцка. Това ще бъде техният паспорт за просперитет.", "date": "2018.12.12", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/12/2601158/predstoyashti-sabitiya-v-stranata-za-13-dekemvri-agentsiya-fokus.html", "text": "***   \r\nОт 10.30 часа по инициатива на президента Румен Радев в президентската институция ще се проведе дискусия на тема „Избори - прозрачност и доверие“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа ще започне седмичното заседание на Пленума на Висшия съдебен съвет. \r\n*** \r\nОт 09.30 часа 8-и състав на Специализирания наказателен съд ще заседава по делото „КТБ“.  \r\n*** \r\nОт 09.30 часа 15-и състав на Софийски градски съд ще заседава по делото срещу Роман Логвиненко, който е  обвинен, че е организирал нападението над Алексей Петров. \r\n*** \r\nОт 09.30 часа 11-и състав на Софийски градски съд ще заседава по делото срещу Христо Петров бивш управител на „Фонд научни изследвания“, който е обвинен в умишлена безстопанственост. \r\n*** \r\nОт  10.00 часа в зала „Сердика“ на хотел „Централ“ Прокуратурата на Република България (ПРБ) организира заключителна конференция по проект за въвеждане на електронното правосъдие. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Румяна Ч., на която е повдигнато обвинение за престъпление по служба. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Даниел Б., Страхил Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в зала 6 на НДК ще се състои церемонията „Полицай на годината“.  \r\n*** \r\nОт 11.00 часа в Кръглата зала на Националния исторически музей (НИМ) ще бъде открита изложбата, озаглавена „Археологическите открития на Националния исторически музей. Обекти, съкровища и проучватели през 2018 г.”, с куратор зам.-директорът на НИМ, проф. д-р Иван Христов. \r\n*** \r\nОт 11.00 часа 17-ти състав на Специализирания наказателен съд ще заседава по делото срещу Божидар. М, на когото е повдигнато обвинение за участие в ръководството на организирана престъпна група. \r\n*** \r\nОт 11.00 часа в Гранд хотел София ще се състои церемония, на която Световната федерация по борба UWW и Българският олимпийски комитет ще наградят двукратния олимпийски шампион Боян Радев по повод 50 години от спечелването на втория златен олимпийски медал от игрите Мексико 1968. \r\n*** \r\nОт 11.00 часа в Галерия на открито в Градската градина на София ще бъде показана Изложбата „Невена Коканова на 80. Снимки от един живот. 1938-2018”. \r\n*** \r\nОт 11.00 часа в зала „Проф. Марин Дринов“ на Българската академия на науките. Директорът на Института по минералогия и кристалография „Акад. Иван Костов“ проф. д-р Росица Николова ще представи дейността на Института. Събитието е част от кампанията „БАН представя своите институти“. Кампанията ще продължи в сградата на Института по минералогия и кристалография на ул. „Акад. Георги Бончев“, бл. 107. От 14 до 16 ч. вратите на лабораториите ще бъдат отворени за посетителите, които ще имат възможността да видят различни демонстрации. \r\n*** \r\nОт 14.00 часа в Многофункционалната зала на Националната спортна академия „Васил Левски“ ще се проведе церемонията „Спортист на годината на НСА“. \r\n*** \r\nОт 15.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за образуване и ръководене на организирана престъпна група. \r\n*** \r\nОт 16.00 часа във Второ Студио на БНР ще се проведе премиерата на пиесата „Кредитът“ от Жорди Галсеран, реализирана от  екип „Драматургични форми“ на БНР по повод 80 годишнината от създаването на Радиотеатъра.  \r\n*** \r\nОт 16.00 часа в атриума на „Квадрат 500“ ще бъде открита изложба скулптура на Крум Дамянов. \r\n*** \r\nОт 17.00 часа в зала „Рубин” на хотел „Рамада София” за 15-та поредна година Агенцията по заетостта организира своя традиционния форум „Работодател на годината”, за да отличи най-успешните си партньори сред работодателите. В събитието ще вземе участие министърът на труда и социалната политика Бисер Петков. \r\n*** \r\nОт 17.00 часа в Мраморното фоайе на Столична библиотека  ще бъдат наградени победителите в Коледния конкурс на  библиотеката „Дългият нос на Пинокио и ютюбърите“. \r\n*** \r\nОт 18.00 часа в Зала 6 на НДК ще се проведе церемонията по връчването на годишните награди на Forbes България.  \r\n*** \r\nОт 18.00 часа в Литературен клуб „Перото“ ще се състои премиерата на криминалния роман от Франческо Фратини – „Атон“. \r\n*** \r\nОт 18.00 часа в Регионалния исторически музей ще бъде представена международната изложба „Аполония Понтийска – по стъпките на археолозите“. \r\n*** \r\nОт 18.30 часа в ателие-книжарница „Къща за птици” ще бъде представена книгата с християнски есета „Ортодоксия“ на Г. К. Честъртън. \r\n*** \r\nОт 18.30 часа в залата на Софийска градска художествена галерия ще бъде представена новата книга на Иван Стамболов – Сула „Картаген трябва да бъде разрушен“.  \r\n*** \r\nОт 19.00 часа в зала 1 на НДК ще се проведе гала концерт „Незабрава – незабравимите хитова на Тончо Русев“, с участието на Васил Найденов, дует „Ритон“, Силвия Кацарова, Веселин Маринов, Виктор Калев и др. \r\n*** \r\nОт 19.00 часа в клуб Книгата/The Book ще се състои официалната премиера на българския IT роман „Водната кула“ на Диана Петрова. \r\n*** \r\nОт 19.00 часа Софийска филхармония и маестро Найден Тодоров ще представят Симфония No 3 на Ленард Бърнстейн, по повод 100 години от рождението на композиторът. \r\n*** \r\nОт 19.30 часа в ДНК – пространство за съвременен танц и пърформанс ще бъде представен спектакълът на Ива Свещарова – „Съвършено розово”. \r\n*** \r\nОт 19.30 часа в Първо студио на Българското национално радио ще бъде представен новият проект на оркестъра за народна музика на БНР с диригент Димитър Христов - Тайните на българските инструменти. В първото издание Изкуството на кавала майсторството си на сцената ще докажат няколко поколения знаменити кавалджии. \r\n*** \r\nОт 20.00 часа на сцената на кино „Люмиер Лидл“ Комеди Клуб София ще представи шоуто „Офис хумор“.  \r\n*** \r\nОт 17.30 часа в зала „Античност“ на Регионален исторически музей – Благоевград ще се проведе семинарно представяне на културата на Древна Тракия. \r\n*** \r\nОт 18.00 часа в зала „Петя Дубарова“ на КЦ „Морско казино“, международната платформа за авторско документално кино „КИНЕДОК“  ще представи филма „Луната в теб“.  \r\n*** \r\nОт 18.00 часа в зали 6 и 7 на Градска художествена галерия-Варна ще се проведе симпозиум на университетски преподаватели-художници от България и Турция. Изложбата е ежегодна и е организирана от Pinelo Art Gallery.  \r\n***  \r\nОт 11.00 часа в Детска градина „Пролет“ ще се проведе инициативата Деца четат на деца -„Коледа идва“ – организира се съвместно с Младежки дом. \r\n***  \r\nОт 16.00 часа в голяма зала на Община Велико Търново ще започне Рождествен концерт на музикална школа „Елита“.  \r\n***  \r\nОт 17.00 часа в Изложбени зали „Рафаел Михайлов“ ще започне Коледен концерт на Смесен хор „Кантилена” и Смесен хор „Царевец”. \r\n***  \r\nОт 18.30 часа в   Клуб 7 ще се проведе среща с певеца и режисьор Люси Иларионов. \r\n***  \r\nОт 19.00 часа в МДТ „Константин Кисимов“ ще започне „Суингиращата Коледа“ – коледен концерт на Васил Петров и Биг бенд В. Търново.  \r\n***  \r\nОт 19.00 часа в ресторант „Момина крепост“ ще се проведе Коледния благотворителен бал на ТД „Трапезица 1902“.  \r\n*** \r\nОт 17.30 часа в Зала 1 на Общината ще се състои концерт „Коледно настроение“ на изпълнители от клас „Пиано“ и клас „Китара“ при НЧ „Напредък-1869“. \r\n*** \r\nВ Дом-паметник „Йордан Йовков“ ще бъде представена изложба посветена на 140 години от рождението на Адриана Будевска. \r\n*** \r\nОт 17.30 часа в галерия Галерия „Георги Петров“ на Луксор сити център ще се проведе литературна среща с Камелия Кондова и Димитър Никифоров. \r\n*** \r\nОт 17.30 часа в НЧ „Йордан Йовков - 1870 г.“ ще бъде открита Коледна изложба на Школа по изобразително изкуство с преподавател Румяна Стоянова. \r\n*** \r\nОт 18.30 часа в Младежкия център ще започне коледния концерт „Нека с песен стоплим света“  на Студио за поп-рок певци „Сарандев“ с ръководител Елена Карабельова. \r\n*** \r\nОт 18.30 часа в Концертна зала „Добрич“ ще започне благотворителният концерт „Ние вярваме в силата на таланта и подкрепяме младите творци на Добрич. Подкрепете ги и вие“.  \r\n*** \r\nОт 17.00 часа в Обредния дом ще бъде представена Коледна изложба на ОДК. \r\n*** \r\nОт 18.00 часа в зала „Васил Караиванов“ ще започне коледен концерт на Военния духов оркестър при 61-ва Стрямска механизирана бригада. \r\n*** \r\nОт 11.00 часа в Регионалния пресклуб БТА Пловдив ще се проведе пресконференция за учредяване на клуб по голф в Пловдив. \r\n*** \r\nОт 14.00 часа в Зала 1 на Апелативен съд ще се гледа дело по протест на Окръжна прокуратура и жалби на подсъдимия и на гражданските ищци срещу присъда на Окръжен съд – Пловдив, с която подсъдимият с инициали Б. А. е признат за виновен за умишлено убийство в частна вила в парк „Родопи“. \r\n*** \r\nОт 14.00 часа в конферентна зала „Империал ” в хотел „Империал\" ще се проведе заключителна пресконференция по проект „Растем заедно“. \r\n*** \r\nВ хотел „Тримонциум“ ще се проведе Майсторски клас на тема „Цифровите инфраструктури, подпомагащи достъпа до културно наследство“. \r\n*** \r\nОт 17.30 часа в хотел „Тримонциум“ ще бъде представена появи биографичната книга „Христо Стоичков. Историята“. \r\n*** \r\nОт 18.00 часа в СКЛАД ще се състои премиерата на филма „Stinky Movie“, който рекламира България като световна сноуборд дестинация. \r\n*** \r\nОт 11.30 часа в Гранд хотел „Поморие“ заместник-министърът на регионалното развитие и благоустройството Деница Николова ще съпредседателства заседание на Комитета за наблюдение на Програмата за трансгранично сътрудничество Interreg - ИПП България - Турция 2014 - 2020 г. \r\n***   \r\nОт 11.00 часа, в зала 712 етаж 7 в административната сграда на Областна администрация Разград ще се отворят ценовите предложения  на участниците в обществена поръчка с предмет: „Инженеринг – проектиране, изпълнение на строително-монтажни работи и упражняване на авторски надзор при консервация, реставрация и адаптация на Ибрахим Паша джамия в Разград“. \r\n*** \r\nОт 22.00 часа на стадион „Лудогорец арена” ще се проведе футболна среща между съставите на ПФК „Лудогорец” и ФК „Цюрих” – Швейцария.  \r\n*** \r\nОт 18.00 часа в Екомузей с аквариум членове на Клуба на пътешественика към ТД „Приста“ ще разкажат за пътуването си до Хималаите и Непал, както и подробности за обиколката на връх Манаслу. \r\n***   \r\nОт 09.00 часа, в зала „Май“ на Община Сливен,  ще се състои редовно заседание на Общинския съвет.  \r\n*** \r\nОт 18.00 часа  на пл. „Хаджи Димитър“ ще се проведе протест срещу социалната несправедливост. \r\n*** \r\nОт 19.00 часа в ресторант „Асеновец“ гражданско сдружение „Свети Георги Победоносец“ – Сливен, за пета поредна година ще награди достойни с делата си сливенци.  \r\n***   \r\nОт 17.30 часа в концертната зала на Центъра за младежки дейности и инициативи ще се състои церемонията „Спортист на годината 2018“.   \r\n*** \r\nОт 11.00 до 13.00 часа за пореден път жителите на Чепеларе организират протест в защита на Районната прокуратура в града. Място на протеста е на пешеходната пътека преди входа на ПГ „Никола Вапцаров“ в Чепеларе, като се предвижда пълна блокада на главния път Смолян – Пловдив. \r\n***   \r\nОт 10.00 часа в зала 203 на общината ще се проведе заседание на ПК „Култура, културно-историческо наследство, туризъм, интеграционна политика и вероизповедания“.  \r\n***   \r\nОт 11.00 часа в офиса на Областен информационен център – Шумен ще се проведе заключителна пресконференция по проект „Осигуряване функционирането на ОИЦ-Шумен“, финансиран по ОП „Добро управление“.  \r\n***   \r\nОт 14.00 часа в зала 203 на общината ще заседава ПК „Просвета, образование и наука”.  \r\n***   \r\nОт 16.00 часа в зала 203 на общината ще заседава ПК „Териториално развитие и селищно устройство”.", "date": "2018.12.12", "title": "Предстоящи събития в страната за 13 декември (Агенция „Фокус“)"}
{"url": "http://www.focus-news.net/news/2018/12/12/2601162/smolyan-zaledeni-na-mesta-no-obraboteni-sa-patnite-nastilki-po-visokite-chasti-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки в областта са мокри, по високите части заледени на места, но са опесъчени и осолени. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.12", "title": "Смолян: Заледени на места, но обработени, са пътните настилки по високите части в областта"}
{"url": "http://www.focus-news.net/news/2018/12/12/2601164/sliven-po-visokite-mesta-v-oblastta-na-mesta-ima-snyag-patnite-nastilki-sa-obraboteni.html", "text": "Няма въведени допълнителни ограничения за движението  по пътищата в област Сливен. По високите места на места има сняг, пътните настилки са обработени. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.12.12", "title": "Сливен: По високите места в областта на места има сняг, пътните настилки са обработени"}
{"url": "http://www.focus-news.net/news/2018/12/12/2601163/afp-nepravitelstveni-organizatsii-obvinyavat-gartsiya-che-vrashta-nezakonno-migranti-v-turtsiya.html", "text": "Стотици мигранти, включително деца и семейства, са били незаконно върнати от Гърция в Турция, въпреки че гръцките власти многократно са предупредени за практиката, съобщиха в сряда три неправителствени организации, цитирани от  AFP . \r\nМигрантите, които са били принудени да се върнат от границата, в нарушение на международното право, се превръщат в \"нова нормалност\" на границата с Турция в североизточния регион на Гърция, съобщиха трите гръцки организации. \r\nВ доклада на Гръцкия съвет за бежанците, ARSIS и HumanRights360 са публикувани свидетелствата на 39 души, събрани в центрове за задържане близо до границата от пролетта.  \r\nВ своите показания мигрантите описват, че са залавяни и задържани от хора, носещи полицейски или военни униформи, понякога с качулка, покриваща лицето им, които ги принуждава да прекосят обратно река Еврос (Марица) в Турция. \r\nНякои мигранти описват, че са малтретирани или обирани от лица, които най-често говорят гръцки. \r\nДокладът \"свидетелства за практиката на връщане се прилага широко и не намалява, независимо от мълчанието и отричането от отговорните обществени органи и организации\", заявиха неправителствените организации.  Юлиян Марков", "date": "2018.12.12", "title": "AFP: Неправителствени организации обвиняват Гърция , че връща незаконно мигранти в Турция"}
{"url": "http://www.focus-news.net/news/2018/12/12/2601165/tv21-makedoniya-skoro-nov-zakon-za-turizma-garantsiya-ot-100-000-evro-za-otkrivane-na-turisticheska-agentsiyai.html", "text": "Икономическата камара, Асоциацията на икономическите камари и Асоциацията на туристическата камара през май подадоха искане за въвеждане на банкова гаранция от 100 хил. Евро за откриването на туристическа агенция, пише в сайта си  скопската TV21 . Медията отбелязва, че по този въпрос мненията на туроператорите са разделени. Някои туристически агенции са съгласни с инициативата, но част от тях не. Част от тях смятат, че с гаранцията ще бъдат защитени от нелоялна конкуренция, ще намалят манипулирането на пътниците и ще им осигурят безопасно пътуване. Телевизията цитира представител на туристическа агенция „Аурора“ Блерта Зекири, която казва, че напълно подкрепят предложението за въвеждане на парична гаранция за регистриране на туристическа агенция, защото нелоялната конкуренция ще бъде намалена и възможността за манипулиране на пътниците ще бъде премахната. А според нея в този случай пространството ще бъде намалено от чуждестранните агенции, за да влязат на македонския пазар.  \r\n„Има много туристически агенции, които са конкурентни на пазара. Всяка агенция, която се занимава с тази дейност, трябва да има такъв вид банкова гаранция. Това не е само за туристите, а за нас като сътрудници, гаранция за сътрудничество, защото подписваме договори с тях за продажбата на нашите споразумения\", заяви Снежана Зелениковска, туристическа агенция „Фибула“. \r\nДруги обвиняват, че големите туристически агенции искат да създадат монопол. Медията пише, че ако това се случи, по-малките ще съобщят кога ще се обединят, ще се работи с рецептивен туризъм, ще продават чартери и ще им бъдат пряка конкуренция. „Ние се предпазваме от външна конкуренция, но те обявяват защита от незаконни онлайн търговци на дребно, които навлизат в техния бизнес, и това ще означава закриването на малките работни агенции и ще се случи добре. Голяма грешка е, че гаранцията не гарантира нищо\", каза Горан Яневски от туристическа агенция \"Компас\", цитиран от медията. По-малките туристически агенции са съгласни, че трябва да има повече държавен контрол върху това кой работи, но затова се плаща данък, предава Радио „Фокус“ в рубриката „Балкански туристически часовник“.  \r\nДали са направени промени в Закона за туризма, за да се преодолеят проблемите на туроператорите и дали е разгледана искането за банкова гаранция, поискан е отговор от министъра на икономиката Кресник Бектеси. \"Що се отнася до банковата гаранция, ние, Министерството на икономиката, разгледаме подробно всички предложения, в същото време работната група работи. Ще излезем в кратък срок с конкретни мерки, които също ще променят закона. Те имат само застрахователна полица и имаме предвид въвеждането на банкова гаранция, за да се превърнат всички граждани, които пътуват по празниците чрез туристическите агенции, за по-безопасни\", каза министърът на икономиката Крешник Бектеши. \r\nНелоялната конкуренция произтича от използването на предимствата на съвременните технологии, които спестяват време особено за по-младите, които по-често резервират билети и онлайн договорености. Но това не е единствената причина младите хора да са клиенти в агенциите. А те се оплакват от масовото изселване, пише медията.", "date": "2018.12.12", "title": "TV21 (Македония): Скоро нов закон за туризма, гаранция от 100 000 евро за откриване на туристическа агенция?"}
{"url": "http://www.focus-news.net/news/2018/12/12/2601166/gd-granichna-politsiya-intenziven-e-trafikat-za-tovarni-avtomobili-na-punktovete-kulata-kapitan-andreevo-dunav-most-ruse-i-dunav-most-vidin.html", "text": "Интензивен е трафикът за товарни автомобили на пунктовете „Кулата“, „Капитан Андреево“, „Дунав мост- Русе“ и „Дунав мост- Видин“. Това съобщиха от  ГД „Гранична полиция“ . На ГКПП „Кулата“ трафикът е интензивен на влизане в страната, а на останалите пунктове- на изход. Нормален е трафикът по границите с Македония и Сърбия.", "date": "2018.12.12", "title": "ГД „Гранична полиция“: Интензивен е трафикът за товарни автомобили на пунктовете „Кулата“, „Капитан Андреево“, „Дунав мост- Русе“ и „Дунав мост- Видин“"}
{"url": "http://www.focus-news.net/news/2018/12/12/2601160/provede-se-zasedanie-na-konsultativniya-sastav-na-natsionalniya-operativen-shtab-za-upravlenie-na-silite-i-sredstvata-za-protivodeystvie-na-terorizma-vav-vrazka-s-napadenieto-v-strasburg.html", "text": "Заседанието се проведе под председателството на Младен Маринов, министър на вътрешните работи и ръководител на щаба. Това съобщиха от пресцентъра на  МВР . Присъстваха ръководни представители на Министерството на отбраната, Министерството на правосъдието, Министерството на външните работи, Министерството на здравеопазването, Държавна агенция „Национална сигурност“, Министерството на транспорта, информационните технологии и съобщенията, Национална служба за охрана, Държавна агенция „Разузнаване“, Държавна агенция „Електронно управление“, служба „Военна информация“, секретарят на Съвета по сигурността към Министерския съвет.  \r\nБеше направен анализ и оценка на обстановката по сигурността в страната в контекста на извършеното нападение в Страсбург. Участниците в заседанието взеха решение за запазване на нивото на заплаха  - ниско, и на  степента на готовност за реагиране – жълта /предупреждение/ - наблюдение на конкретни параметри на средата за сигурност и готовност за прилагане на допълнителни мерки за сигурност.", "date": "2018.12.12", "title": "Проведе се заседание на Консултативния състав на Националния оперативен щаб за управление на силите и средствата за противодействие на тероризма, във връзка с нападението в Страсбург"}
{"url": "http://www.focus-news.net/news/2018/12/12/2601168/varna-techashta-voda-po-ul-tsar-asen-zatrudni-trafika-v-tsentara-na-grada.html", "text": "Течаща вода по пътните платна на ул. „Цар Асен“, в района на кръстовището с бул. „Цар Освободител“, затрудни днес следобед автомобилния трафик в центъра на Варна, предаде репортер на  Радио „Фокус“ – Варна . Малко по-рано вода извираше от шахта на  кръстовището на улиците „Генерал Колев“ и „Генерал Киселов“. Водата наводни и съседни улици, като създаваше неудобства за пешеходците и собственици на търговски обекти. \r\nБояна АТАНАСОВА", "date": "2018.12.12", "title": "Варна: Течаща вода по ул. „Цар Асен“ затрудни трафика в центъра на града"}
{"url": "http://www.focus-news.net/news/2018/12/12/2601167/aktualna-patna-obstanovka.html", "text": "Температурите са в интервала от -7° до +11°. Времето над страната е предимно облачно. Слаб вятър духа в областите Бургас, Варна, Велико Търново, Видин, Монтана, Пазарджик, Перник, Пловдив, Смолян, София, Търговище, Хасково и Шумен. Слаб снеговалеж има на проход \"Петрохан\" и в района гр. Омуртаг и гр. Антоново (обл. Търговище). Пътните настилки са предимно мокри, по усойните и планински райони частично заснежени или заледени, обработени и проходими при зимни условия, по информация за състоянието на републиканските пътища към 17.30 часа, предоставена от пресцентъра на  Агенция \"Пътна инфраструктура\" . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСъстояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nВъведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n-\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n-\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 15.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока София. Движението се извършва в активната лента. Срок 13.12.2018 г. от 07:30 до 17:00 ч. \r\nДвижението по път I-8 Калотина – София при Сливница от км 25+650 до км 32+447 се осъществява в една лента поради геодезически дейности в изпреварващата лента посока Калотина. Движението се извършва в активната лента. Срок 13.12.2018 г. от 07:30 до 17:00 ч. \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Маринка – Панчарска рампа от км 255+000 до км 268+000 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок до 14.12.2018 г.  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. \r\nСъстояние на републиканската пътна мрежа:  \r\nРемонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nПът ІІІ-6041: Движението по път ІІІ-6041 Бобораци – Жедна Кондофрей – Гълъбник – гара Гълъбник – Долна Диканя Даскалово – Дупница от км 11+465 до км 17+000 е ограничено поради СМР на железопътен прелез.  \r\nОбходен маршрут: път I-1 „София – Кулата“ от км 307+940 до км 314+520 и общински път PER2129. Срок до 14.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-16: Движението по път II-16 Мездра – София при с. Томпсън от км 57+000 до 58+000 се осъществява в една лента поради извършване на сондажни работи в лентата посока София. Движението се извършва двупосочно в лентата посока Мездра. Срок до 13.12.2018 г. в часовия интервал от 09:30 до 16:00 часа. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 21.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 15.12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.12", "title": "Актуална пътна обстановка"}
{"url": "http://www.focus-news.net/news/2018/12/12/2601143/manoil-manev-gerb-sled-atentata-v-strasburg-balgarskite-grazhdani-mogat-da-badat-spokoyni-sluzhbite-ni-rabotyat-dobre-i-ne-sme-v-riskova-situatsiya.html", "text": "След атентата в Страсбург българските граждани могат да бъдат спокойни, службите ни работят добре и не сме в рискова ситуация. Това каза за  Агенция „Фокус“  народният представител от ПГ на ГЕРБ и член на Комисията по вътрешна сигурност и обществен ред Маноил Манев във връзка с атентата в Страсбург. „България по принцип не е в рискова ситуация, каквато са другите страни. Нашите служби работят добре и засега няма информация, която да говори, че ние сме в риск. Мерките, които са взети в момента са напълно нормални да бъдат спокойни българските граждани“, каза Манев.  \r\nПо отношение на атентата в Страсбург, той отчете, че от няколко години подобни базари будят интереса на терористичните групировки. „Не смятам, че мерките, които се взимат, не са сериозни. Мисля, че ще излязат факти по отношение на атентата, които ще покажат, че този атентат не е такъв пропуск на службите, а лошо стечение на обстоятелствата. Опитали са се, доколкото чуваме от информацията, която тече, да бъде задържан предварително извършителят. Ще видим какво ще излязат“, допълни още Манев. \r\nДеница КИТАНОВА", "date": "2018.12.12", "title": "Маноил Манев, ГЕРБ: След атентата в Страсбург българските граждани могат да бъдат спокойни, службите ни работят добре и не сме в рискова ситуация"}
{"url": "http://www.focus-news.net/news/2018/12/12/2601169/sofiya-lek-avtomobil-i-patrulka-sa-katastrofirali-na-bul-balgariya-pri-krastovishteto-s-ul-nishava.html", "text": "Лек автомобил и патрулка са катастрофирали на бул. „България“ при кръстовището с ул. „Нишава“, предаде репортер на  Агенция „Фокус“ . На мястото на инцидента има втори полицейски автомобил. При инцидента има нанесени материални щети.", "date": "2018.12.12", "title": "София: Лек автомобил и патрулка са катастрофирали на бул. „България“ при кръстовището с ул. „Нишава“"}
{"url": "http://www.focus-news.net/news/2018/12/12/2601170/sofiya-marshrutka-se-e-udarila-v-spryal-avtomobil-na-bul-tsarigradsko-shose-edna-zhena-e-postradala.html", "text": "Маршрутка се е ударила в спрял автомобил на бул. „Цариградско шосе“. Това съобщиха за  Агенция „Фокус“  от пресцентъра на  МВР . Сигналът за инцидента е подаден около 16.30 часа. Една жена, пътувала в маршрутката, е транспортирана в болнично заведение за преглед.  \r\nБиляна ИВАНОВА", "date": "2018.12.12", "title": "София: Маршрутка се е ударила в спрял автомобил на бул. „Цариградско шосе“, една жена е пострадала"}
{"url": "http://www.focus-news.net/news/2018/12/12/2601171/otets-stiliyan-hram-sveti-nikola-chernomorets-sveti-spiridon-e-izpovyadval-vyarata-mnogo-silno.html", "text": "Свети Спиридон е изповядвал вярата много силно. Това каза за  Радио „Фокус“ - Бургас  отец Стилиян от храм „Свети Никола“ в град Черноморец. По думите му светецът е можел да върши чудеса благодарение на своята вяра. Той добави, че свети Спиридон е живял в началото на 4 век по времето на император Константин и е участвал в първия вселенски събор заедно със свети Николай Чудотворец. „В онези времена нещата не са минавали без спор, спор, в който се е утвърдила вярата, но именно свети Спиридон, според преданието, за да бъде правилно разбран и за да утвърди своята позиция във вярата, успял пред насъбралото се множество да стисне една тухла толкова здраво, че от нея излязъл огън, а другата страна излязла вода“, добави отецът. По думите му това е било изключително и запомнящо се, защото и днес свети Спиридон го рисуват как държи в едната си ръка тухла, от която излиза огън. „Ние го тачим не толкова, заради неговата ревност във вярата, а заради живота, който е водел като епископ, защото в своя дом е приемал без разлика на пол, занятие и т.н, най-различни хора, които са се нуждаели от помощ. Той им е помагал, той е служил за пример как човек трябва да се отнася към останалите хора“, посочи още отец Стилиян. \r\nМария КУРТЕВА", "date": "2018.12.12", "title": "Отец Стилиян, храм „Свети Никола“- Черноморец: Свети Спиридон е изповядвал вярата много силно"}
{"url": "http://www.focus-news.net/news/2018/12/12/2601172/the-times-of-israel-benyamin-netanyahu-prizova-za-po-strogi-merki-sreshtu-hizbula-na-sreshta-s-mateo-salvini.html", "text": "По време на срещата  с вицепремиера на Италия Матео Салвини в сряда премиерът Бенямин Нетаняху призова международната общност да заеме по-агресивна позиция спрямо ливанската терористична организация \"Хизбула\", чийто тунели през границата са цел на последната операция на Израел, пише израелското англоезично електронно издание  The Times of Israel . \r\n„Имахте възможност да видите сами тунелите терористите. Това е явен акт на агресия на „Хизбула“ срещу нас и срещу нормите на международната общност \", каза Нетаняху пред Салвини в началото на двучасовата им среща в Ерусалим. \r\nНетаняху отбеляза, че командирът на Мироопазващите сили на ООН в Ливан, генерал-майор Стефано Дел Кол, е италианец. \"Смятаме, че ЮНИФИЛ трябва да върши по-добра  работа, по-интензивна работа, но в крайна сметка това е отговорност на международната общност\", каза премиерът. \"Те трябва да спрат „Хизбула“ да не предприема тези актове на агресия срещу Израел\". \r\n\"Хизбула се крие зад цивилни, стреля по цивилни, убива цивилни, как може да ги наричат цивилни?\", попита Нетаняху. \r\n\"ЕС е бил напълно небалансиран през последните години, осъжда и наказва Израел от ляво и от дясно, за всяка стъпка, която е предприел\", заяви Салвини в отговор на обвиненията на Нетаняху, че ЕС подкрепя палестинците, на пресконференция във вторник вечерта, като се позова на предполагаемото пропалелистинско пристрастие на Съюза.  Юлиян Марков", "date": "2018.12.12", "title": "The Times of Israel: Бенямин Нетаняху призова за по-строги мерки срещу „Хизбула“ на среща с Матео Салвини"}
{"url": "http://www.focus-news.net/news/2018/12/12/2601173/sofiya-vavezhda-se-vremenna-organizatsiya-na-dvizhenieto-zaradi-remont-na-ulichen-kanal-v-kv-ovcha-kupel-na-13-dekemvri.html", "text": "От 13.12.2018 г. до 21.12.2018 г. се забранява влизането на пътни превозни средства по ул. „Зеленика\" в участъка от ул. „Лиляче\" до ул. „Кърпикожух“. Това съобщиха от пресцентъра на  Столична община . Движението ще се извършва двупосочно по изграден отбивен път на ул. „Лиляче\" в посочения участък.", "date": "2018.12.12", "title": "София: Въвежда се временна организация на движението заради ремонт на уличен канал в кв. „Овча купел“ на 13 декември"}
{"url": "http://www.focus-news.net/news/2018/12/12/2601175/sofiya-vavezhda-se-vremenna-organizatsiya-na-dvizhenieto-s-tsel-otrazyavane-na-kontsert-v-zala-balgariya.html", "text": "Въвежда се временна организация на движението с цел отразяване на концерт в зала „България”. Това съобщиха от пресцентъра на  Столична община . От 12.30 до 20.00 часа на 17 декември 2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” на ул. „Георги Бенковски” между бул. „Цар Освободител” и ул. „Аксаков”.", "date": "2018.12.12", "title": "София: Въвежда се временна организация на движението с цел отразяване на концерт в зала „България”"}
{"url": "http://www.focus-news.net/news/2018/12/12/2601176/valentin-valkanov-vik-varna-darzhavniyat-regulator-predlaga-uvelichenie-na-tsenata-na-vodata-s-12-stotinki.html", "text": "Предложението за увеличение на цената на водата във Варна с 12 стотинки от следващата година е внесено от Комисията за енергийно и водно регулиране. Държавният регулатор се самосезира с искане за завишението във връзка с инфлационните процеси в страната. Това каза за  Радио „Фокус“ – Варна  директорът на ВиК - Варна Валентин Вълканов. Според него въпреки, че предложението за по-висока цена на водата не идва от фирмата, корекции трябва да има всяка година, тъй като токът и други суровини и услуги поскъпват. Валентин Вълканов каза още, че в следващите години във ВиК сектора ще влязат много инвестиции от Европейския съюз, за които трябва да бъдат осигурени средства.  \r\n„Средствата, които ВиК трябва да осигури са необходими за съфинансиране. За да стане това, регулаторът е преценил, че цената на водата трябва да се повиши с 12 стотинки и от следващата година да е в размер на 3.077 лева на кубик“, каза още директорът на ВиК дружеството. По думите му, в момента фирмата участва в европроект с възложител Министерството на регионалното развитие и благоустройството за прединвестиционни проучвания. „Ние участваме с малък проект до 100 млн. лева и ако той бъде одобрен от ЕС във Варна ще започнат работи по водопроводната и канализационна система, а ние ще трябва да осигурим около 20 процента съфинансиране. Строителството ще се извърши в рамките на няколко години. Предвижда се изпълнението на третия етап от изграждането на водопровода Варна –„Златни пясъци“, както и ремонти в четири участъка на водопровода „Китка – Варна“, от „Камчийски пясъци“ към града, и канализации в селищните образувания, които ще помогнат за привеждането на отпадните води в пречиствателна станция Варна“, каза още Валентин Вълканов. \r\nДиана СТОЕВА", "date": "2018.12.12", "title": "Валентин Вълканов, ВиК – Варна: Държавният регулатор предлага увеличение на цената на водата с 12 стотинки"}
{"url": "http://www.focus-news.net/news/2018/12/12/2601174/nelina-tsarova-obshtina-veliko-tarnovo-prodalzhavat-da-postapvat-dareniya-za-kauzata-obyavena-po-vreme-na-koledniya-blagotvoritelen-bal-na-kmeta-daniel-panov.html", "text": "Продължават да постъпват дарения за каузата, обявена по време на коледния благотворителен бал на кмета на Велико Търново Даниел Панов. До момента са събрани над 45 000 лева. Те ще бъдат вложени в изграждане на покрита сцена на Летния театър в града. Това разказа в предаването „Царевград Търнов – славата и величието на България“ на  Радио „Фокус“  Нелина Църова, директор на Дирекция „Култура, туризъм и международни дейности“ в Общината. Тя поясни, че по време само на събитието са събрани 44 хиляди лева.  „Коледният благотворителен бал на кмета на Община Велико Търново и местните представителства на service клубовете – това са Зонта, Лайънс, Ротари клуб, „Св. Патриарх Евтимий“ също е организатор, както и Регионалното представителство на Камарата на строителите в България, събира ежегодно наистина много хора и съмишленици. Всички те са съпричастни с каузата за благотворителност“, поясни Нелина Църова. Тя уточни, че проектът за сцената вече е готов и са събрани 2/3 от нужната за реализацията му сума. Съоръжението ще е с временен характер, но ще спомогне много за обогатяване на културната програма на града, защото ще позволи организирането на много събития „на открито“. \r\nЦърова коментира, че изграждането на покрита сцена на Летния театър ще даде възможност на Общината да разработи специална културна програма, която да се случва там. Тя припомни, че част от събитията се отлагат заради лошо време, а други поради това, че сцената не се използва пълноценно. „Тя е с размери 12 на 18 метра, но предвид това, че сега тя е една гола бетонна площадка, който и да дойде да прави продукция, построява един малък подиум – максимум 8 на 10 метра върху нея. Няма покрив. Така, че самата сцена ще бъде завършена и вече ще предлага условия всеки, който пожелае да може да се изяви“, обясни Нелина Църова. \r\nЛетният театър във Велико Търново е построен през 1987 година и през настоящата 2018-та навърши 31 години. Оригиналният проект е на архитект Живко Драгомиров. През годините е използван и като лятно кино. На сцената му са се изявявали звезди като Робертино Лорети, Щурците и легендата на българския театър Константин Кисимов. Последното събитие, което се е случило на старата сцена е било през 1991 година – предизборен концерт. Реставриран е през 2012, благодарение на усилията на настоящия кмет Даниел Панов. \r\nЛуиза ТРАНЧЕВА", "date": "2018.12.12", "title": "Нелина Църова, Община Велико Търново: Продължават да постъпват дарения за каузата, обявена по време на коледния благотворителен бал на кмета Даниел Панов"}
{"url": "http://www.focus-news.net/news/2018/12/12/2601177/sofiya-vavezhda-se-vremenna-organizatsiya-na-dvizhenieto-za-provezhdane-na-spektakal-za-svatbite-v-zala-arena-armeets-na-16-dekemvri.html", "text": "Въвежда се временна организация на движението за провеждане на спектакъл „За сватбите“ на 16 декември в зала „Арена Армеец”. Това съобщиха от пресцентъра на  Столична община . От 19.00 до 22.00 часа на 16 декември се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.12.12", "title": "София: Въвежда се временна организация на движението за провеждане на спектакъл „За сватбите“ в зала „Арена Армеец” на 16 декември"}
{"url": "http://www.focus-news.net/news/2018/12/12/2601161/ivan-ivanov-bsp-sled-atentata-v-strasburg-tryabva-da-sme-po-aktivni-za-chlenstvoto-na-balgari-v-shengen-tova-ni-dava-vazmozhnost-da-badem-chast-ot-obshtoevropeyskata-sistema-za-sigurnost.html", "text": "След атентата в Страсбург трябва да сме по-активни за членството на Българи в Шенген - това ни дава възможност да бъдем  част от общоевропейската система за сигурност. Това каза за  Агенция „Фокус“  народният представител от ПГ на „БСП за България“ и член на Комисията по вътрешна сигурност и обществен ред Иван Иванов във връзка с атентата в Страсбург. „Винаги съм поставял висока оценка на нашите служби за сигурност, но по-тясно сътрудничество с европейските би направило нашите доста по-ефикасни, отколкото са в момента“, допълни Иванов.  \r\nТой изказа своята съпричастност към семействата на пострадалите в атентата. „Случилото се е изключително неприятно и показва липсата на адекватен отговор на това, което преди години беше показано като опасност с атентатите в Париж и в Брюксел“, каза още Иванов.  \r\nДеница КИТАНОВА", "date": "2018.12.12", "title": "Иван Иванов, БСП: След атентата в Страсбург трябва да сме по-активни за членството на Българи в Шенген - това ни дава възможност да бъдем част от общоевропейската система за сигурност"}
{"url": "http://www.focus-news.net/news/2018/12/12/2601179/nimh-utre-shte-e-slanchevo-pochti-bez-valezhi-maksimalnite-temperaturi-shte-sa-mezhdu-3-i-8.html", "text": "През нощта над страната ще бъде предимно ясно. В Северна България ще духа умерен вятър от запад-северозапад и там температурите ще са малко по-високи, докато в котловините, защитени от вятър, ще е по-студено. Минималните температури ще са между минус 5° и 0°. Атмосферното налягане ще остане по-високо от средното за месеца. Утре ще е предимно слънчево. След обяд ще духа слаб до умерен вятър от запад-югозапад и привечер облачността ще започне да се да се увеличава, отначало – средна и висока. Ще се задържи почти без валежи. Максималните температури ще са между 3° и 8°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Мартин Славчев.   \r\nНад Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°.   \r\nПреди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°. \r\nВ петък в Западна България ще превалява сняг, в централните и югоизточните райони – слаб дъжд. Вятърът ще е с източна компонента, слаб до умерен. Минималните температури ще са предимно между минус 5° и 0°, максималните – между 2° и 7°. През почивните дни вятърът ще се задържи от изток, ще бъде предимно умерен, в Източна България и временно силен. Ще преобладава облачно време. В събота преваляванията ще са на отделни места, главно в източната половина от страната, ще са съвсем слаби и предимно от дъжд. В неделя валежите ще са на много места в страната; повишава се и вероятността за по-съществени количества, особено в Централна България. В равнинната част от страна ще вали дъжд, в планините над 1200 метра – сняг. Сутрешните температури ще се повишат, дневните – слабо ще се понижат. \r\n Дежурен синоптик:", "date": "2018.12.12", "title": "НИМХ: Утре ще е слънчево, почти без валежи - максималните температури ще са между 3° и 8°"}
{"url": "http://www.focus-news.net/news/2018/12/12/2601145/strelba-na-koledniya-bazar-v-strasburg-kakvo-znaem-dosegai-obzor.html", "text": "След месеци на относително спокойствие тероризмът отново напомни за себе си на европейците. Мишената отново е Франция, където след Париж, Ница и Марсилия, терорът застигна източния град Страсбург, в историческия регион Елзас. Какво знаем за нападението и извършителя му \r\nОколо 19:00 часа местно време (20:00 часа българско време) Шериф Шекат, 29-годишен мъж, роден във Франция откри стрелба с автоматично оръжие на популярния сред туристите традиционен коледен базар в града. В последствие полицията уточни, че стрелба е имало на три места в града. \r\nНападателят е с богато криминално минало, като е започнал да извършва престъпления в детска възраст. Има 27 присъди в три държави – Германия, Франция и Швейцария. Последно е бил осъден за грабеж с взлом в германския град Майнц, излежал е част от присъдата в Германия и е екстрадиран във Франция. По време на престоя му в затвора се е радикализирал. Военнослужещите на място, поставени за охрана на базара по стартираната след терористичните нападения в Париж от ноември 2015 г. операция \"Сентинел\" са открили стрелба по извършителя, но той е успял да избяга от местопрестъплението, в последствие е хванал такси, като е изхвърлил шофьора от колата. Източници, близки до разследването, разкриха, че лицето е трябвало да бъде арестувано в сутрешните часове на вторник по подозрение за опит за убийство.  \r\nВластите уточниха, че 720 военни и полицаи, подпомогнати от хеликоптери и друга техника издирват извършителя, като според някои информации той вероятно е ранен. Жертвите \r\nДанните за жертвите и пострадалите са противоречиви. Първоначално бе съобщено за един загинал и 10 ранени, но малко по-късно властите приведоха информация за двама загинали и 11 ранени, някои от които - критично. Позовавайки се на местни власти, медии съобщиха последно за четири жертви и 11 ранени. Окончателно френските власти уточниха, че загиналите са двама, а един от ранените е в състояние на мозъчна смърт без шансове за възстановяване., а ранени са общо 12 души, от които осем са в тежко сътояние. \r\nСпоред местния телевизионен канал BFMTV при престрелката един от френските войници, които патрулират по улиците на френските градове като част от антитерористичната операция \"Сентинел\", е ранен.  Мерките на властите \r\nФренското министерство на вътрешните работи, без да уточнява подробности за случилото се, го описа като \"изключително сериозно събитие по отношение на обществената сигурност\". Малко по-късно бе обявено, че Отделът за борба с тероризма на Прокуратурата в Париж поема разследването на нападението на коледния базар в Страсбург. След оценка на ситуацията, Прокуратура във френската столица откри разследване за \"убийства, опити за убийство във връзка с терористична групировка и мрежа за престъпни конспиративни престъпления\", се казва в изявление, разпространено от органа. \r\nВ социалната мрежа \"Туитър\" френският вътрешен министър Кристоф Кастанер, най-напред написа: \"Аз съм в кризисния център. Мобилизирани са всички полицейски и спасителни служби. Моля ви, да не разпространявате слухове и спазвайте указанията на местните и централните власти“. По-късно стана ясно, че по заповед на държавния глава Еманюел Макрон министърът е отпътувал за Страсбург.  \r\nКореспондент на Deutsche Welle, който се е намирал в Европейския парламент по време на нападението, предаде, че изходите от сградата са затворени. Той обърна внимание на факта, че през деня охранителите са извършвали щателни проверки на личните вещи и чантите на хора, които се насочили към центъра на Страсбург. Тази седмица градът е домакин на пленарните заседания на Европейския парламент, поради което има стотици депутати и техните служители. \r\nСпоред друг кореспондент на същата медия, към момента правоохранителните органи са отцепили два периметъра в центъра на града. Единият е с по-широк обхват, а другият - в непосредствена близост до коледния пазар пред катедралата в Страсбург. \r\nФренският президент изрази солидарност със семействата на загиналите и с ранените при инцидента, като обяви, че няма да прави изявления докато операцията по издирвабнето на стрелеца  е в ход. \r\nСветовни лидери изказаха своята съпричастност и гняв: \r\nШок, съпричастност и подкрепа, тази нова атака шокира европейските лидери, а темата за тероризма надделя в европейския дискурс, обобщава в днешния си брой вестникът и след като описва събитията от късната вечер на 11.12., вторник, дава думата на видни личности от европейското публично пространство. Тереза Мей , премиер, Великобритания: \"шокирана съм и съм покрусена от ужасната атака\". Щефан Зайберт , говорител на правителството, Германия: \"шокиран съм от ужасната информация, която идва от Страсбург.\" Жан-Клод Юнкер , председател на Европейската комисия: „Комисията е с Франция\".  Матео Салвини , заместник министър-председател, Италия, бивш евродепутат: „уверен  съм в пълната ангажираност в борбата с терористите. Тероризмът трябва да бъде премахнат от Европа и от света, с всички необходими законни средства.“ Доналд Тръмп  отбеляза атентата, но използва случая да поиска средства за изграждане на гранична стена с Мексико \r\nЕвропейският парламент реши, че няма да промени програмата на заседанията си, а председателят му  Антонио Таяни  , заяви „Този парламент не си позволява да го заплашват с криминални деяния или терористични атаки. Ние продължаваме да работим и срещу терора реагираме със силата на свободата и демокрацията“", "date": "2018.12.12", "title": "Стрелба на коледния базар в Страсбург - какво знаем досега? (Обзор)"}
{"url": "http://www.focus-news.net/news/2018/12/12/2601180/sofiya-vavezhda-se-vremenna-organizatsiya-na-dvizhenieto-zaradi-sabitie-na-posolstvoto-na-kitayska-narodna-republika-18-dekemvri.html", "text": "Въвежда се временна организация на движението заради събитие на посолството на Китайска народна република 18 декември. Това съобщиха от пресцентъра на  Столична община . \r\nОт 15.00 часа до приключване на приема на 18.12.2018 г. се забранява престоят и паркирането на пътни превозни средства, с изключение на автомобилите на гостите поканени на приема на бул. „Джеймс Баучър” между ул. „Милин камък” и ул. „Св. Седмочисленици”.", "date": "2018.12.12", "title": "София: Въвежда се временна организация на движението заради събитие на посолството на Китайска народна република 18 декември"}
{"url": "http://www.focus-news.net/news/2018/12/12/2601181/veliko-tarnovo-koledna-izlozhba-bazar-na-svishtovski-hudozhnitsi-be-otkrita-v-hudozhestvena-galeriya-nikolay-pavlovich-svishtov.html", "text": "Като част от програмата за коледните и новогодишни празници, в „Художествена галерия „Николай Павлович” – Свищов бе открита Коледна изложба-базар на свищовски художници, съобщиха от пресцентъра на  Общината . \r\nПо традиция, от няколко години в изложбата се включват произведения на свищовски автори, които тази година бяха 18 на брой и представиха 47 творби. Живопис, ръчни видове техники и масло, акварел, пастел, също така графики, керамика, дърворезба и приложно изкуство. Главният уредник на галерията Пламен Симеонов сподели, че изложбата е доста разнообразна като стил, техника и тематика. Той каза по няколко думи за художествените произведения и техните автори, след което допълни:  „Всеки художник оставя в своята творба частица от себе си, внася ѝ енегрия и топлина, и аз бих се радвал, ако вие усетите тази топлина и я отнесете в домовете ви със себе си.“ \r\nНа събитието присъстваха секретарят на Общината Любомира Петрова и  директорът на дирекция „Култура и културно наследство” Росен Маринов, който приветства гостите и даде старт на изложбата-базар. От името на общинското ръководство той пожела успех на творците и им подари по един календар на община Свищов. Тази година темата на календара е „архитектурни паметници“ и Росен Маринов сподели, че ще се радва, ако на следващия коледен базар сред произведенията на свищовските творци открие претворена някоя от снимките на календара. Той допълни, че община Свищов се интересува и откупува картини на свищовски художници, изобразяващи свищовски забележителности, като  изключително подходящ подарък за скъпи гости на града. \r\nТворбите на свищовските художници ще бъдат изложени в „Художествена галерия „Николай Павлович” до 12.01.2019 г. и всеки, който желае може да им се наслади или да си закупи.", "date": "2018.12.12", "title": "Велико Търново: Коледна изложба-базар на свищовски художници бе открита в „Художествена галерия „Николай Павлович” – Свищов"}
{"url": "http://www.focus-news.net/news/2018/12/12/2601182/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-koleden-blagotvoritelen-bazar-i-kontsert-na-15-dekemvri.html", "text": "Въвежда се временна организация на движението във връзка с провеждането на коледен благотворителен базар и концерт на 15 декември. Това съобщиха от пресцентъра на  Столична община . От 10.30 до 15.30 часа на 15 декември се забранява престоят и паркирането на пътни превозни средства на крайна дясна лента на бул. „Никола Вапцаров”, в частта от служебния паркинг на НСО и входа на училището, с изключение на автомобилите обслужващи мероприятието.", "date": "2018.12.12", "title": "София: Въвежда се временна организация на движението във връзка с провеждането на коледен благотворителен базар и концерт на 15 декември"}
{"url": "http://www.focus-news.net/news/2018/12/12/2601185/plovdiv-9-zanayatchii-ot-grada-poluchiha-maystorski-zvaniya-v-denya-na-sv-spiridon.html", "text": "9 занаятчии от Пловдив получиха майсторски звания в деня на св. Спиридон, известен в страната като „Денят на майсторите“, предаде репортер на  Радио „Фокус“ - Пловдив . Петима от занаятчиите са ножари – Ивелин Вощански, Калин Метов, Веселин Йорданов, Галин Гочев и Кирил Митрашков. Свидетелства за художествено плетиво получиха и две майсторки – Жанна Стефанова и Добринка Гърдева. Две бяха и майсторките на художествени тъкани – Светлана Петрова и Мария Минкова – Джурова. Свидетелствата им бяха връчени от заместник-кмета по култура и туризъм инж. Александър Държиков. Тази година и един чирак – кожарят Костадин Георгиев, доказал че е напреднал в обучението си, беше произведен в калфа. Произведенията на всички майстори са изложени в Етнографския музей в Пловдив, за да е видно, че кандидатите са заслужили майсторското си звание. \r\nСвети Спиридон се почита като закрилник на грънчарите, керемидчиите, тухларите, обущарите, казанджиите и др. В Пловдив по традиция Общото занаятчийско сдружение празнува деня на св. Спиридон. Част от Еснафския празник в миналото бил и традиционния обред, битуващ в средите на занаятчиите – въвеждането в майсторско звание, като празникът на еснафите се съпътствал от общоградски народни веселия. \r\nТочно така премина и традиционния Еснафски празник „Св. Спиридон“, организиран от Регионален етнографски музей – Пловдив, Регионална занаятчийска камара – Пловдив и Задругата на майсторите на народни художествени занаяти – Пловдив. \r\nЦялото шествие от празнично облечени занаятчии и граждани потегли сутринта към църквата „Св. Петка“, където бе отслужена тържествена литургия. След като се почерпиха с осветеното Еснафско пендихаро (петохлебие) и коливо (варено жито) за здравето на всички живи и починали майстори, под съпровода на гайда и тъпан шествието премина през калдаръмените улички на Стария град и се върна в Етнографския музей. \r\nТам устабашията – най-старият и почитан майстор – Кирил Коликов  държа напътствена реч пред кандидатите за майстори, връчи им майсторските свидетелства и ги препаса през рамо с червен пояс. В миналото еснафът им подарявал скромен набор от инструменти, а устабашията ги плесвал по врата и изричал: „Стани като мен!“.  На челото на всеки кандидат, майстор Коликов нарисува с черно багрило кръст. \r\nСпоред традицията в чест на светеца покровител, еснафът е закупувал с общи средства жертвено мъжко животно, което се колело за курбан и се организирала обща трапеза. На днешния ден празничния зиафет (угощение) бе даден от  майстор Кирил Коликов, най-старият и почитан майстор, който  тази година чества и личен юбилей – 70-тата си годишнина. Тя бе ознаменувана с голяма изложба и празник преди месеци в Етнографския музей. Освен с обща снимка за спомен, майстори, калфи и чираци седнаха на обща трапеза, за да се веселят както подобава. \r\nЦветана ТОНЧЕВА", "date": "2018.12.12", "title": "Пловдив: 9 занаятчии от града получиха майсторски звания в деня на св. Спиридон"}
{"url": "http://www.focus-news.net/news/2018/12/12/2601184/sofiya-vavezhda-se-vremenna-organizatsiya-na-dvizhenieto-za-sabitie-na-posolstvoto-na-ruskata-federatsiya-na-bul-dragan-tsankov-na-20-dekemvri.html", "text": "Въвежда се временна организация на движението за събитие на посолството на Руската федерация на бул. “Драган Цанков” на 20 декември. Това съобщиха от пресцентъра на  Столична община . От 12.00 до 21.00 часа на 20 декември се забранява престоят и паркирането на пътни превозни средства, с изключение на автомобилите на гостите поканени на събитието по ул. “Никола Мирчев” между бул. “Драган Цанков” и ул. “Ф. Ж. Кюри”. От 18.00 до 21.00 часа се забранява влизането на пътни превозни средства в двете посоки по ул. “Никола Мирчев” между бул. “Драган Цанков” и ул. “Ф. Ж. Кюри” с изключение на автомобилите на гостите, само при необходимост и по преценка на отдел „Пътна полиция” при СДВР.", "date": "2018.12.12", "title": "София: Въвежда се временна организация на движението за събитие на посолството на Руската федерация на бул. “Драган Цанков” на 20 декември"}
{"url": "http://www.focus-news.net/news/2018/12/12/2601186/sofiya-vavezhda-se-vremenna-organizatsiya-na-dvizhenieto-zaradi-zasnemane-na-reklamen-klip-na-13-i-14-dekemvri.html", "text": "От 16.00 до 20.00 часа на 13 декември и от 5.00 до 19.30ч. на 14 декември се забранява престоят и паркирането на пътни превозни средства заради заснемане на рекламен клип, с изключение на автомобилите на снимачния екип, извън местата в режим на платено паркиране „служебен абонамент“ на ул.“Добруджа“ между ул.“Аксаков“ и ул.“Славянска“. Това съобщиха от пресцентъра на  Столична община .", "date": "2018.12.12", "title": "София: Въвежда се временна организация на движението заради заснемане на рекламен клип на 13 и 14 декември"}
{"url": "http://www.focus-news.net/news/2018/12/12/2601156/radoslav-lazarov-okrazhna-prokuratura-varna-zakonodatelyat-tryabva-da-zabrani-sakratenoto-sledstvie-pri-prichinena-smart.html", "text": "В определени случаи, при причиняване на смърт, било то умишлено или по непредпазливост, законодателят би трябвало да преосмисли волята си и да забрани провеждането на съкратено съдебно следствие“. Това коментира за  Радио „Фокус“ – Варна  изпълняващият функциите на административен ръководител на Окръжната прокуратура във Варна Радослав Лазаров във връзка с постановената днес 6-годишна присъда за шофьора Петър Здравков, блъснал и убил балетиста Мартин Чикалов. Според прокурор Лазаров редукцията на наказанието с една трета в конкретния случай, а при по-тежки случаи и лишаването на съда от възможността за налагане на още по-тежки и справедливи наказания, каквото е доживотният затвор без замяна, водят до усещането у гражданите за една явна несправедливост. „За това усещане обаче съдът няма вина. Така че, според мен, ако търсим оптимизиране на наказателния процес, това е пътят. Когато има фатален и непоправим резултат да няма такова съкратено съдебно следствие“, коментира представителят на държавното обвинение. Той добави, че по делото Окръжната прокуратура е сторила необходимото и досъдебното производство е успяло да приключи в рамките на 2-месечния срок. „Това беше необходимо, тъй като за непредпазливи престъпления, след този срок обвиняемото лице трябваше да бъде освободено. В рамките на съдебната фаза беше поискано наказание над средния размер, предвиден от закона. Съдът определи средният размер. Редукцията с една трета е законова предпоставка на така регламентираното съкратено съдебно следствие. Наказанието лишаване от свобода за 6 години е определено по този начин“, добави прокурор Лазаров. На въпрос дали прокуратурата ще протестира решението на съда, той отговори, че ще прецени наблюдаващият прокурор. „Това, което установих в залата беше удовлетворението на представителя на частното обвинение от работата на прокуратурата, което считам за една справедлива и адекватна оценка на нашите усилия по това наказателно производство“, допълни административният ръководител на Окръжната прокуратура. \r\nПрокурор Лазаров съобщи също, че Варненският окръжен съд е постановил 25-годишният Петър Здравков да получи обратно автомобила, с който е блъснал Мартин Чикалов. Колата ще бъде върната на собственика й, след влизането в сила на 6-годишната присъда на Здравков. По думи на Радослав Лазаров връщането на автомобила на осъденото лице е правилно, защото деянието е  по непредпазливост и не съществуват законови предпоставки за отнемането на колата в полза на държавата. \r\nДиана СТОЕВА", "date": "2018.12.12", "title": "Радослав Лазаров, Окръжна прокуратура – Варна: Законодателят трябва да забрани съкратеното следствие при причинена смърт"}
{"url": "http://www.focus-news.net/news/2018/12/12/2601187/sport-v-1955-zapochvat-parvite-dva-macha-ot-vtoriya-den-na-posledniya-krag-ot-grupovata-faza-na-shampionskata-liga.html", "text": "Футбол: В 19:55 започват първите два мача от втория ден на последния кръг от груповата фаза на Шампионската лига: Виктория Пилзен – Рома и Реал Мадрид – ЦСКА Москва. Реал Мадрид и Рома са си осигурили участие на осминафиналите през пролетта, от резултатите от двата мача обаче зависи дали Виктория Пилзен или ЦСКА Москва ще продължи в Лига Европа през пролетта. От 22:00 часа започват другите шест мача от този кръг \r\nАякс – Байерн Мюнхен \r\nБенфика – АЕК Атина \r\nВаленсия – Манчестър Юнайтед, който ще бъде ръководен от българска съдийска бригада \r\nЙънг Бойс (Швейцария) – Ювентус \r\nМанчестър Сити – Хофенхайм \r\nШахтьор (Донецк) – Олимпик Лион, мачът се играе в Киев.", "date": "2018.12.12", "title": "Спорт: В 19:55 започват първите два мача от втория ден на последния кръг от груповата фаза на Шампионската лига"}
{"url": "http://www.focus-news.net/news/2018/12/12/2601189/d-r-feim-murad-pulmolog-prez-esenno-zimniya-sezon-sa-aktualni-respiratornite-infektsii.html", "text": "През есенно-зимния сезон са актуални респираторните инфекции. Това каза за  Радио „Фокус“ – Бургас  д-р Феим Мурад, специалист белодробни болести (пулмолог). По думите му най-характерните са респираторните инфекции на долните и горните дихателни пътища, като по-податливи са децата и възрастното население. Той добави, че инфекциите често са с придружаващи заболявания като захарен диабет, хипертония, сърдечна недостатъчност и хронично болни с белодробни заболявания, като това са бронхиалната астма и хроничната обструктивна белодробна болест.  \r\n„Моите препоръки като пулмолог при данни за респираторна инфекция, пациентите могат първите дни да симптоматично лечение, но при условия, че температурата продължава повече от три дена, задълбочава се кашлицата, започва отделянето на храчки, задължително да се консултират с личния лекар и по преценка той да ги насочи към специалист пулмолог“, посочи още Мурад. По думите му хронично болните, болните от диабет и сърдечни заболявания, както и астматици, задължително навреме трябва да бъдат насочени към специалист. Той добави, че причините са, че заболяванията при тях протичат тежко, много често с усложнения и само един специалист, след като пациентът бъде прегледан и изследван, се преценява дали болният ще бъде хоспитализиран за болнично лечение и ще бъде амбулаторно лекуван по наблюдение на специалист по белодробни болести. \r\nМария КУРТЕВА", "date": "2018.12.12", "title": "Д-р Феим Мурад, пулмолог: През есенно-зимния сезон са актуални респираторните инфекции"}
{"url": "http://www.focus-news.net/news/2018/12/12/2601193/burgas-100-topki-shte-otkriyat-novite-si-pritezhateli-na-sportniya-praznik-burgas-igrae-basketbol-na-21-dekemvri.html", "text": "На 21 декември, петък, ще се проведе спортният празник „Бургас играе баскетбол“. Мястото е зала „Бойчо Брънзов“ в к-с „Зорница“, а началото ще бъде дадено в 11.00 часа. Това съобщиха от пресцентъра на  Община Бургас . Организатор на хепънинга за малки и големи е Община Бургас,  като координацията е на Гергана Брънзова, практикувала професионално този спорт в женската NBA. \r\nЦелта на „Бургас играе баскетбол“ е да се популяризира този прекрасен спорт сред подрастващите. Добре дошли са всички, които желаят да споделят радостта и емоцията си към играта - всеки ще може да се включи в интерактивните игри. Подобни събития ще има и занапред, като по-далечната цел е повишаване на интереса към училищния спорт и приобщаване на всички клубове в обща платформа. \r\nУчастници в спортния празник на 21 декември могат да бъдат всички на възраст над 6 г. - деца, ученици, родители. За начало ще се проведат кратки занятия за запознаване с елементите на баскетболната игра (стрелба, борба, защита, подаване, дриблиране). Следва поредица от мачлета между сборни отбори с продължителност от по 10 минути. За финал  - срещa от 20 минути на сборни  средношколски отбори, тези на Английска, Немска, Руска, професионални и други  гимназии. \r\nВ организацията на събитието ще помагат много бургаски баскетболни треньори и деятели. Водещ ще е популярният глас от радиоефира Генчо Генчев/Инспектор N-JOY. \r\nПриготвени са готини награди. 100 топки ще открият новите си притежатели на спортния празник „Бургас играе баскетбол“. Като поощрение, на най-активните ще бъдат подарени тениски и календари.", "date": "2018.12.12", "title": "Бургас: 100 топки ще открият новите си притежатели на спортния празник „Бургас играе баскетбол“ на 21 декември"}
{"url": "http://www.focus-news.net/news/2018/12/12/2601183/maykata-na-nikolay-banev-poluchi-obvinenie-za-uchastie-v-organizirana-prestapna-grupa.html", "text": "Специализираната прокуратура обвини 77-годишната майка на бизнесмена Николай Банев - Мария, за участие в организирана престъпна група за данъчни престъпления и пране на пари, предаде  БНР . \r\nМария Банева остава на свобода срещу парична гаранция от 10 000 лева. \r\nВ четвъртък, 13 декември, Николай и Евгения Баневи ще се изправят пред апелативния спецсъд, за да обжалват наложеното им от първата инстанция \"задържане под стража\".", "date": "2018.12.12", "title": "Майката на Николай Банев получи обвинение за участие в организирана престъпна група"}
{"url": "http://www.focus-news.net/news/2018/12/12/2601191/kyustendil-ogranicheno-e-dvizhenieto-po-tretoklasen-pat-smolichano-pelatikovo-za-tovarni-avtomobili-nad-35-tona-poradi-propadane-na-chast-ot-patya.html", "text": "Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътя при км 10+650, км 11+720, км 12+830 и км 13+360. Сигнализирано е с пътни знаци. Това съобщиха за  Радио „Фокус“ – Пирин  от Областно пътно управление – Кюстендил. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Движението по третокласен път 107 Рила – Пастра при км 11+200 се осъществява в една лента поради ремонтни дейности на аварирал водопровод.  Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.12.12", "title": "Кюстендил: Ограничено е движението по третокласен път Смоличано – Пелатиково за товарни автомобили над 3,5 тона поради пропадане на част от пътя"}
{"url": "http://www.focus-news.net/news/2018/12/12/2601192/desislava-kuzmanova-obshtinsko-druzhestvo-blagoevgrad-fest-sledvay-zvezdata-ozari-patya-e-mototo-pod-koeto-tazi-godina-preminava-koledno-novogodishnata-programa.html", "text": "„Следвай звездата, озари пътя!” е мотото, под което тази година преминава коледно-новогодишната програма в Благоевград. Това каза за  Радио „Фокус“ - Пирин  Десислава Кузманова, директор на Общинско дружество „Благоевград фест“ ЕООД. „И тази година имаме благотворителна инициатива. Обединяваме се около това да помогнем на Иван, който има онкологично заболяване. За щастие сумата, от която се нуждае неговото семейство е почти събрана. Хубавото е, че има надежда, а когато има надежда, е добре да се обединим - един град за едно дете!“, отбеляза Кузманова. Тя допълни, че всеки концерт на културните институти, включено в Коледната програма, ще бъде с цена 3 лева, като 1 лев ще отива в сметката на Иван. \r\nЛора КАЛЧЕВА", "date": "2018.12.12", "title": "Десислава Кузманова, Общинско дружество „Благоевград фест“: „Следвай звездата, озари пътя!” е мотото, под което тази година преминава коледно-новогодишната програма"}
{"url": "http://www.focus-news.net/news/2018/12/12/2601190/haskovo-dyado-koleda-i-detsata-zapaliha-svetlinite-na-elhata-na-ploshtad-svoboda.html", "text": "Светлините на Коледната елха в Хасково бяха запалени тази вечер от Дядо Коледа и децата на Хасково. Това съобщиха от пресцентъра на  Община Хасково . Пищна заря огря небето над града. Дядо Коледа пристигна на сцената на площад „Свобода“ със своите помощници в бял кабриолет.   \r\nКметът на Хасково Добри Беливанов поздрави присъстващите и им пожела винаги да успяват да са с най-близките си хора на светлите празници. „Да съпреживявате радостни мигове. Да изживявате заедно магията на Коледа. В края на всяка година да отпразнувате сбъдването на мечтите си и да не спирате да мечтаете! Мили деца, знам че всички през годината сте слушали  родителите си. Знам, че сте положили усилия да бъдете най-добри в детската градина и в училището. Затова всички очаквате подаръци. Пожелавам Ви да получите това което искате, да бъдете палави, будни, разумни, винаги да сте обградени с много обич и внимание и най-вече да бъдете здрави!“, пожела още кметът. \r\nСпектакъл с пирошоу представиха група „Вакали“. Дядо Коледа отдели почти цял час за да се снима с деца и родители в светещата топка до елхата.", "date": "2018.12.12", "title": "Хасково: Дядо Коледа и децата запалиха светлините на елхата на площад „Свобода“"}
{"url": "http://www.focus-news.net/news/2018/12/12/2601188/ministar-krasimir-valchev-nyama-risk-ot-zakrivane-na-meditsinskiya-fakultet-kam-su-zaradi-prestrukturiraneto-na-bolnitsa-lozenets.html", "text": "Няма риск от закриване на Медицинския факултет към СУ заради преструктурирането на Болница „Лозенец“. Това каза министърът на образованието и науката Красимир Вълчев в предаването „Още от деня“ по  БНТ . „Няма да се стигне до отнемане на акредитацията на Медицинския факултет към СУ“, увери министър Вълчев. „Преподавателите са най-важни и те са лекари към Правителствената болница, заради което преместването им в друга болница ще означава, че тя ще трябва да стане университетска“, допълни той.  \r\n„Обвързването със задължителен етап на образованието е свързано с определено ниво на грамотност“, коментира министър Красимир Вълчев лансираната от вицепремиера Дончев идея основното образование да стане задължително. Той заяви, че правото на образование осигурява по-добър живот на децата, а осигуряването на това право е задължение на родителите. Красимир Вълчев изтъкна, че новите учебни програми ще се стремят към по-голяма интердисциплинарност, развиване на независимата мисъл и институционалната култура.  \r\n„В момента има три инструмента на принуда родителите да изпращат децата си на училище, които не са достатъчни“, обясни министър Вълчев. „Санкциите са според Закона за предучилищното и училищното образование и включват глоби, които налагат кметовете. До тази мярка обаче рядко се стига“, заяви министърът. „Най-крайният инструмент за наказание е преместването на ученика в друго училище, но това не е желателна санкция, тъй като стремежът е учениците да бъдат приобщавани, допълни Вълчев. „Правото на образование на децата е задължение на родителите. Мнозинството от родителите го осигуряват, но има семейства, където няма отношение към образованието. Правото на образование е право за пълноценен и щастлив живот на детето“, посочи Вълчев. „Постоянно надграждаме микса от умения, които изискваме от образователните системи да предадат на децата“, заяви министър Вълчев. Той допълни, че се работи по въвеждането на изучаването на два чужди езика, дигитална креативност, не само умение да се ползват дигитални услуги. Вълчев подчерта, че ще се развиват редица компетентности, не само базовите такива. „Новите учебни програми са на принципа да се вплетат новите компетентности като умение за мислене, граждански умения. Учейки история, акцентът да не бъде толкова върху фактологията, а върху осмислянето на причинно-следствените връзки и връзките с настоящето, провокиране на търсене на информация. Това означава взаимно проникване в програмите на различните компетентности“, каза още образователният министър.", "date": "2018.12.12", "title": "Министър Красимир Вълчев: Няма риск от закриване на Медицинския факултет към СУ заради преструктурирането на Болница „Лозенец“"}
{"url": "http://www.focus-news.net/news/2018/12/12/2601178/", "text": "Коледният пазар в Страсбург ще остане затворен в четвъртък, в деня след атентата, в резултат на който загинаха двама души, един е в състояние на мозъчна смърт, а още 12 са ранени, предава  AFP . \r\n\"Всички културни и спортни съоръжения в града ще се отворят нормално в четвъртък, както и детски градини и начални училища, съоръжения за отдих и детски площадки\", се казва в изявление на кметството.  Юлиян Марков", "date": "2018.12.12", "title": "AFP: Коледния базар в Страсбург ще остане затворен в четвъртък"}
{"url": "http://www.focus-news.net/news/2018/12/12/2601199/predstoyashti-mezhdunarodni-sabitiya-za-13-dekemvri-agentsiya-fokus.html", "text": "*** Остава затворен коледният базар след стрелбата от 11 декември \r\n*** Среща на лидерите на ЕС за обсъждане на бюджета за следващия бюджетен период и споразумението с Великобритания за Брекзит \r\n*** Среща на генералния секретар на НАТО Йенс Столтенберг с украинския президент Петро Порошенко \r\n*** Съветникът по националната сигурност Джон Болтън ще представи стратегията на САЩ за Африка \r\n*** Посещение на ливанския премиер Саад Харири \r\n*** Започва процесът срещу руската гражданка Мария Бутина", "date": "2018.12.12", "title": "Предстоящи международни събития за 13 декември (Агенция „Фокус“)"}
{"url": "http://www.focus-news.net/news/2018/12/12/2601197/stara-zagora-obuchenie-po-proekt-profesionalnoto-obrazovanie-spodelen-opit-preminaha-v-germaniya-i-ispaniya-uchenitsi-ot-pg-ivan-hadzhienov-v-kazanlak.html", "text": "Двуседмично обучение по проект „Професионалното образование – споделен опит” преминаха 20 ученици от Професионална гимназия „Иван Хаджиенов” в Казанлък. Това каза за  Радио „Фокус”  Красимира Чорбаджийска, ръководител на проекта. Тя поясни, че обучението е проведено в Испания и Германия по програма „Еразъм +”. \r\nДесет от възпитаниците на Механотехникума от специалностите „Мехатроника” и „Машини и системи с цифрово-програмно управление” са обучени в Испания по машинна обработка с машини с цифрово-програмно управление. По време на обучението е придобит практически опит във фирма, работеща в областта на самолетостроенето. „Учениците получиха допълнителни знания по обработка на ротационни детайли, ръчно програмиране с компютър, програмиране на машини с цифрово – програмно управление, програмиране на 3D детайли, симулиране и контрол на процеса на обработка, операция на фреза с цифрово – програмно управление”, каза Чорбаджийска. \r\nДесет ученици от специалностите „Компютърна техника и технологии” и „Строителство и архитектура” са обучавани по проект ”Професионалното образование – споделен опит” по програма „Еразъм +” в Германия, по темата „Компютърни мрежи” във фирма в Дрезден. \r\nВсички 20 участници в проекта по програма „Еразъм +” имат сертификат от чуждестранните партньори в обучението.  \r\nСлавяна ГАЙДАРОВА", "date": "2018.12.12", "title": "Стара Загора: Обучение по проект „Професионалното образование – споделен опит” преминаха в Германия и Испания ученици от ПГ „Иван Хаджиенов” в Казанлък"}
{"url": "http://www.focus-news.net/news/2018/12/12/2601195/skopie-info-makedoniya-bansko-i-tazi-godina-e-hit-sred-makedonskite-skiori.html", "text": "Банско тази година ще бъде хитова дестинация на македонците за ски, предава скопското електронно издание „Скопие инфо“. Смята се, че всеки сезон е посещаван около три хиляди туристи от Македония. Не е малък броят от тези, които имат и апартаменти там. Според информация от туристическата агенция продажбите на договореностите вървят добре, но се чака повече сняг.  \r\nСъобщава се, че Банско е много по-конкурентоспособно от македонските зимни туристически центрове, защото има няколко хотела с различен брой звезди, в които има програма и различно съдържание, както и множество ски пътеки, предава Радио „Фокус“ в рубриката „Балкански туристически часовник“.  \r\nМедията добавя, че в Банско и хотелите с две звезди разполагат със спа центрове, и че оферти има за всеки, но изборът зависи от възможностите. \r\nНе е малък броят на македонците, които посещават известните европейски ски курорти в Австрия, Италия и Швейцария.", "date": "2018.12.12", "title": "„Скопие инфо“ (Македония): Банско и тази година е хит сред македонските скиори"}
{"url": "http://www.focus-news.net/news/2018/12/12/2601198/veliko-tarnovo-vazpitanikat-na-pdtg-dimitar-hadzhivasilev-lachezar-bogomilov-be-nagraden-ot-kmeta-na-svishtov-s-pocheten-znak-nay-dobra-biznes-ideya.html", "text": "Носителят на златен медал от тазгодишното Национално състезание „Най-добра бизнес идея“ и единственият ученик от град Свищов – стипендиант на Фондация „Атанас Буров“ Лъчезар Богомилов бе специален гост на кмета Генчо Генчев, съобщиха от пресцентъра на  Общината . Ученикът от ХІІ А клас, специалност „Икономическа информатика“ в ПДТГ „Димитър Хадживасилев“ бе посрещнат от кмета на Свищов в Гербовата зала на Общината, където бе награден от градоначалника с почетен знак и грамота за постигнати високи резултати и въздигане на качественото образование в Свищов. \r\nЗаедно с талантливия ученик бяха директорът на училището Румяна Иванова и учителката Юлия Величкова, която Лъчезар определи като свой ментор. Кметът Генчев приветства ръководството и педагогическия състав на ПДТГ за отличната подготовка и невероятните постижения на техния възпитаник, а на Лъчезар пожела здраве, дръзновение и много бъдещи успехи. Кметът пожела на младото момче да бъде все така уверен в знанията си и да следва смело мечтите си. Той го посъветва никога да не забравя своя роден град и своето училище, където са положени основите за неговата бъдеща реализация. \r\nВ разговора с кмета, Лъчезар сподели за последния успех на училището в Шестото национално ученическо състезание по „Банкиране, финансиране и бюджетиране” на Стопанска академия „Димитър А. Ценов”, където той и неговите съученици от ХІІ-а клас спечелват втора награда за училището, с проект „Най-добра регионална идентичност”. В съревнование с още 27 отбора те успяват да впечатлят журито с отлично разработена идея за регионалното развитие на своя регион.", "date": "2018.12.12", "title": "Велико Търново: Възпитаникът на ПДТГ „Димитър Хадживасилев“ Лъчезар Богомилов бе награден от кмета на Свищов с почетен знак „Най-добра бизнес идея“"}
{"url": "http://www.focus-news.net/news/2018/12/12/2601200/ekip-na-toplofikatsiya-sofiya-izvarshi-energiyno-obsledvane-s-termovizionna-kamera-na-bl-231-v-kv-borovo.html", "text": "Екип на „Топлофикация София“ извърши енергийно обследване с термовизионна камера на бл. 231 в кв. \"Борово\", предаде репортер на  Агенция \"Фокус\" . Сградата е строена през 70-те години. Обследването продължава около час и се извършва предимно по тъмно. Стана ясно, че обследването е спечелено на томбола на \"Топлофикация София\" от живущите в бл. 231 в кв. \"Борово\". \r\nНа облседването присъстваха говорителят на \"Топлофикация София\" Елизабет Павлова и омбудсманът на Столична община за \"Топлофикация София\" Деян Дянков, както и членове на УС на етажната собственост. Пред журналисти Свилен Иванов от Управителния съвет на етажната собственост заяви: \"Щастливи сме от факта, че можем да се възползваме от обследването, което се прави от правилните експерти, които ще дадат анализи. Това ще бъде много полезно за нас като членове на УС да предоставим необходимите стъпки за по-добра енергийна ефективност, за по-добро топло във всички апартаменти като отделни домакинства. На база тези анализи ще вземем мерки, относно смяна на дограма и топлоизолация на сградата\", каза той. \r\nДеница КИТАНОВА", "date": "2018.12.12", "title": "Екип на „Топлофикация София“ извърши енергийно обследване с термовизионна камера на бл. 231 в кв. \"Борово\""}
{"url": "http://www.focus-news.net/news/2018/12/12/2601204/stara-zagora-direktorat-na-hudozhestvenata-galeriya-v-kazanlak-otkri-samostoyatelna-izlozhba-razlichen-v-navecherieto-na-rozhdestvo-hristovo.html", "text": "Изложба „РазЛичен“ на Христо Генев бе открита в Художествената галерия, предаде кореспондент на  Радио „Фокус” . В тази изложба в навечерието на Рождество Христово директорът на галерията показва пластики и монохромни фотографии, снимани от самия него, а скулптурите са плод на работата му с класическия материал дърво през последните няколко години. Много от тях публиката вижда за първи път.  \r\n„РазЛичен“ е уникален по рода си авторски проект, който се отличава с необичаен жанров синтез: скулптура и фотография. „РазЛичен“ е нов поглед към вече познатите мои пластични работи. Сегашната ми изложба е графичен взор в тризмерното пространство, в който скулптурите се допълват с макрофотографии, чийто обект са същите тези пластики, но видени от различен „вътрешен“ ракурс”, каза Генев.  \r\nПремиерата на „РазЛичен“ е посрещната с огромен интерес в края на месец октомври в Художествена галерия „Жорж Папазов“ – Ямбол.  \r\nХристо Генев е автор на храмови икони и фасадната мозайка на болничния параклис „Света Анна“ в Казанлък и църквата „Свети Николай Чудотворец“ в Стара Загора. В съавторство с Антон Антонов, дело на Христо Генев е и храмовата мозайка на „Свети Димитър“ в Стара Загора и храм „Успение на Света Богородица“ в Казанлък.  \r\nГенев е директор на Художествена галерия – Казанлък от 2001 г. Има редица участия в изложби, пленери и други национални форуми на изобразителното изкуство, както и самостоятелни изложби. \r\nСлавяна ГАЙДАРОВА", "date": "2018.12.12", "title": "Стара Загора: Директорът на Художествената галерия в Казанлък откри самостоятелна изложба „РазЛичен“ в навечерието на Рождество Христово"}
{"url": "http://www.focus-news.net/news/2018/12/12/2601205/elizabet-pavlova-toplofikatsiya-sofiya-pri-zasnemane-s-termovizionna-kamera-se-vizhda-vsyako-edno-iztichane-na-toplina-i-kade-byaga-tya-ot-sgradata.html", "text": "При заснемане с термовизионна камера се вижда всяко едно изтичане на топлина и къде бяга тя от сградата. Това каза пред журналисти говорителят на „Топлофикация София“ Елизабет Павлова по време на обследването с термовизионна камера на бл. 231 в кв. „Борово“, предаде репортер на  Агенция „Фокус“ . „Тази вечер представяме една от сравнително новите услуги, които предоставя „Топлофикация София“ на своите клиенти. Това е така нареченото енергийно обследване с термовизионна камера. На практика всяко едно тяло излъчва топлина. Колкото по-нагрято е то, толкова повече топлина излъчва и се вижда при заснемането с термовизионната камера силата на тази топлина. Това е оцветяване в ярко или тъмночервено. Този блок спечели награда от една наша томбола – енергийно обследване с термовизионна камера и на практика тази вечер ние им връчваме наградата. Хората от блока са решили да предприемат мерки за енергоспестяване и евентуално ще правят изолация на цялата сграда. Съответно ще подменят дограми и т.н. Затова те искат да знаят какво точно да предприемат и какви са най-добрите и бързите начини да задържат топлината вътре в сградата и да оптимизират сметките си“, обясни Павлова.  \r\nПо думите ѝ топлината „бяга“ обикновено при незатворени външни врати на входовете, лоша дограма на общите части, недостатъчно добре уплътнените прозорци в отделни апартаменти. Тя поясни, че веднага може да се види дали е добре направено частичното саниране, което много граждани предприемат. „Нещо, което е много важно и е добре да се знае е, че ние можем с тази термовизионна камера да установим дали има дефектирали тръби, които са замазани под мазилката отдолу. Т.е. ако има стара сграда, стари тръби, те се дефектирали и от тях изтича вода – това нещо може да се хване веднага“, заяви Павлова. Тя посочи, че „Топлофикация София“ издава предписания къде се намира точно проблемът и той може да бъде отстранен.  \r\nДеница КИТАНОВА", "date": "2018.12.12", "title": "Елизабет Павлова, „Топлофикация София“: При заснемане с термовизионна камера се вижда всяко едно изтичане на топлина и къде бяга тя от сградата"}
{"url": "http://www.focus-news.net/news/2018/12/12/2601207/plovdiv-s-16-stotinki-shte-poskapne-tsenata-na-vodata-v-grada-ot-2019-godina.html", "text": "С 1.6 стотинки ще поскъпне цената на водата в Пловдив от 2019 година, съобщи за  Радио „Фокус“-Пловдив  инж. Антон Гълъбов, главен инженер на ВиК-Пловдив. От 2,20 лв. цената ще е 2,216 лв. за кубичен метър. По думите му това е около половин процент от общата цена на водата. „За четиричленно семейство, което обикновено използва между 12 и 15 куб. м вода, месечното увеличение ще бъде между 0.20-0.22 лв. С това увеличение на цената ние сме 6 пъти под инфлационния индекс, който е 3.5 за тази година“, каза инж. Гълъбов. По думите му благодарение на добрите отношения с Община Пловдив и с всички 18 общини в областта е направено така, че се изпълняват съвместни мероприятия, сключени са договори за съвместни действия. „По този начин се опитваме и постигаме много добра оптимизация на разходите, които са публични средства както общински, така и на ВиК. Това оптимизиране на разходите доведе до там, че не се налага допълнително увеличаване на цената на водата. Ние изпълняваме водопроводи съвместно с общините, като те поемат ежедневните разходи-изкупи, насипи, асфалтиране или друг вид трайна настилка, а ние поемаме изпълнение доставката на тръби и фитинги и изпълнението на водопроводи и канализации. В не малка част от случаите се ангажираме и с направата на проект на тази ВиК мрежа. Това е причината за малкото увеличение на цената на водата“, каза още инж. Гълъбов. В момента цената на водата в Пловдив, одобрена от Комисията за енергийно и водно регулиране от 1 януари 2018 година, е 1.83 лв. без ДДС в трите си компонента-доставяне, отвеждане и пречистване. Цената е валидна до края на тази година във връзка с одобрения от КЕВР 5-годишен план на водоснабдителото дружество от 2017 до 2021 година, като всяка година е заложена съответната корекция на цената, т.е. - може да се намали или увеличи. \r\nСпоред инж. Гълъбов сериозни проблеми с качеството на водата в Пловдив няма. По думите му периодично проблеми се появяват, когато има проливни дъждове или по-сериозно засушаване. „Имаме много добра работеща програма във връзка с пречистването на питейните води и там, където се прояви такъв вид несъответствие с нормативите в качеството на водата, извеждаме съответната пречиствателна станция. Например в село Караджалово, където имаше доста голямо завишение на уран, изграждаме съответната пречиствателна станция. Проблем с нитратите има в селата Браниполе и Белащица, като и там предприемаме такива действия в момента“, каза още инж. Гълъбов. Той добави, че ремонтите могат да се разделят на две- такива, които се извършват с общините и такива, които се извършват от самото Дружество. При първите най-често се извършва ремонт на улични водопроводи и канализации в почти всяко едно населено място в Пловдивска област. „Успоредно с Общината правим рехабилитация на водопроводната и канална мрежа. Извън Пловдив такива се извършват в Общините Раковски, Съединение, Лъки, Куклен, Асеновград. Общо са около 20 обекта, а в града са повече от 37 улици, по които се сменят водопроводи и канализации. Прави се и рехабилитация на самите отклонения от тези водопроводи“, каза инж. Гълъбов. По думите му през зимата ремонтите ще продължат, ако времето позволява. \r\nМария РУСЕВА", "date": "2018.12.12", "title": "Пловдив: С 1.6 стотинки ще поскъпне цената на водата в града от 2019 година"}
{"url": "http://www.focus-news.net/news/2018/12/12/2601206/sled-talkuvatelnoto-reshenie-na-vks-parlamentarnata-pravna-komisiya-izmeni-na-parvo-chetene-antikoruptsionniya-zakon-obzor.html", "text": "Комисията по правни въпроси прие на първо четене промени в Закона за противодействие на корупцията и за отнемане на незаконно придобитото имущество. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Предложението на ГЕРБ идва след тълкувателното решение на Върховния касационен съд, според което прекратяването на наказателно дело е абсолютна пречка за внасяне на иск за конфискация. Предвижда се и да отпаднат всички срокове за конфискация.  \r\nОт БСП настояха измененията да не се гласуват 2 дни, след като са внесени. Опозицията се обяви за отлагане на разискванията, докато депутатите не се запознаят с доводите и становищата по законопроекта. В отговор от ГЕРБ заявиха, че спешността, с която се гласуват промените, е продиктувана от тълкувателното решение на ВКС. Председателят на правната комисия Данаил Кирилов обърна внимание, че решението преурежда антикорупционния закон, затова се налага законодателят да реагира адекватно.  \r\nНа дискусията по промените в закона присъстваха главният прокурор Сотир Цацаров, съдията от гражданската квота на ВКС Борислав Белазелков, министърът на правосъдието Цецка Цачева, вътрешният министър Младен Маринов и председателят на КПКОНПИ Пламен Георгиев. „Гражданската конфискация е начинът да се възстанови справедливостта, която е крещящо нарушена с тълкувателното решение на ВКС“, обяви главният прокурор. По думите му тълкуванието е въпреки закона - не го допълва, а го изменя. „С моите уважения към съда - той не създава закони, а има право да ги прилага“, коментира Сотир Цацаров. Председателят на КПКОНПИ Пламен Георгиев отбеляза, че делата за отнемане на незаконно придобито имущество, които ще бъдат прекратени заради решението на ВКС, се увеличават. Първоначално той съобщи, че делата са 19 на стойност над 21 млн. лева, но вече става въпрос за 21 дела, на стойност над 22 млн. лева. Пламен Георгиев допусна, че цифрата може да се увеличи и още. По думите му тълкувателното решение на ВКС недопустимо тълкува безвъпросни норми. Той обяви, че антикорупционният орган ще се съобрази, ако се вземе решение да няма гражданска конфискация, но то трябва да бъде на депутатите. Попитан дали има лични мотиви в тълкувателното решение на ВКС, Георгиев заяви: „Не, как мога да коментирам такива въпроси. Говоря чисто институционално, как мога да кажа има ли лични мотиви. Това са несериозни въпроси“. Той уточни, че няма да говори за развитието на едно или друго дело, докато не се приеме законът. „Целта на гражданската конфискация е да се възстанови справедливостта чрез отнемане на незаконно придобито имущество“, подчерта министърът на правосъдието Цецка Цачева. Тя поясни, че гражданската конфискация не представлява наказание, а отнемането на незаконно придобитото имущество е и превенция. Вътрешният министър Младен Маринов заяви, че измененията в антикорупционния закон ще дадат възможност да се постигне целта му и да се защити националният интерес. „Трябва да направим всичко възможно предвидените инструменти в антикорупционния закон да бъдат използвани ефективно“, призова министърът. На заседанието стана ясно, че до председателя на ВКС Лозан Панов е била изпратена писмена покана за участие в заседанието, на която той не се е отзовал. В отговор съдията от гражданската колегия на ВКС Борислав Белазелков посочи: „Нямам представа какво е попречило на Лозан Панов да дойде на заседанието на комисията, не ви дължи отчет. Важното е, че представител на институцията е дошъл“. Той обърна внимание, че и наказателната, и гражданската колегии смятат, че престъпленията трябва да бъдат преследвани, а придобитото по престъпен начин трябва да бъде отнето. \r\nБиляна ИВАНОВА", "date": "2018.12.12", "title": "След тълкувателното решение на ВКС парламентарната правна комисия измени на първо четене антикорупционния закон (ОБЗОР)"}
{"url": "http://www.focus-news.net/news/2018/12/12/2601194/a1-on-makedoniya-zoran-zaev-prie-delegatsiya-na-yuzhnoto-krilo-na-obedinenite-sili-na-nato.html", "text": "Премиерът на Република Македония Зоран Заев днес прие делегация на Южното крило на обединените сили на НАТО, водена от командира на тази формация на Алианса адмирал Еймс Фого, които бяха придружени и от делегация на Службата на НАТО в Скопие, съобщава македонският информационен портал  A1 On . \r\nПремиерът Заев на срещата подчерта, че посещението на делегацията на Южното крило на обединените сили на НАТО, водена от командващия адмирал Фого е още едно важно признание и поощрение за Македония в един изключително важен период, когато процесът на промени в конституцията влиза в крайната си фаза и когато успешният епилог на процеса ще активира процедурата за  подписване на Протокола за присъединяване на Република Македония към Алианса. \r\nПо време на срещата премиерът Заев информира адмирал Фого и членовете на делегацията на НАТО за текущите процеси на реформи в страната, необходими за адаптиране към стандартите на ЕС и особено на НАТО, най-вече през последната година.  Юлиян Марков", "date": "2018.12.12", "title": "А1 Оn (Македония): Зоран Заев прие делегация на Южното крило на обединените сили  на НАТО"}
{"url": "http://www.focus-news.net/news/2018/12/12/2601196/inzh-lyubomir-sherbetov-kamara-na-stroitelite-veliko-tarnovo-vapreki-che-ne-se-vklyuchi-aktivno-v-protesta-regionalnata-struktura-na-kamarata-podkrepya-vsichki-iskaniya-na-bransha.html", "text": "Въпреки че не се включи активно в протеста, Регионалната структура на Камарата на строителите във Велико Търново подкрепя всички искания на бранша. Членовете й са подписали декларацията, в която е посочено от какво точно са недоволни представителите на бизнеса. Тя бе внесена в Народното събрание  и е представена на премиера Бойко Борисов и на председателя му Цвета Караянчева. Това обясни за  Радио „Фокус“ – Велико Търново  председателят на областната структура инж. Любомир Шербетов. Причините, поради които местните строителни фирми не са участвали в протеста, са свързани с това, че Велико Търново е много далече от столицата. „Колегите, които участваха го направиха с тежки машини, за които има специален режим за предвижване по пътищата и е невъзможно да се включим. Договорката беше в него да участват фирми, които от София или от регионите близки до нея“, обясни още инж. Шербетов. \r\nИсканията на строители са да спрат непрестанните нападки срещу тях, „да не бъдат използвани като „маша“ за политически цели“, промяна в Закона за устройство на територията и Закона за обществените поръчки, както и въвеждане на отговорност за всеки участник в строително-инвестиционния процес. Целта е намаляване на корупцията и създаване на по-ясни правила за работа. \r\nЛуиза ТРАНЧЕВА", "date": "2018.12.12", "title": "Инж. Любомир Шербетов: Камара на строителите -  Велико Търново: Въпреки, че не се включи активно в протеста, регионалната структура на камарата подкрепя всички искания на бранша"}
{"url": "http://www.focus-news.net/news/2018/12/12/2601208/rumen-ivanov-zamestnik-kmet-na-sliven-za-da-badesh-dobrovolets-tryabva-golyama-dusha-i-smelo-sartse.html", "text": "По инициатива на отдел „Сигурност и управление при кризи“ в Община Сливен и с участието на кметовете на селата Стара река – Стефан Стефанов, Глушник – Димитър Петков, Трапоклово – Кирил Атанасов и Желю войвода – Стоян Генов, бяха отчетени действията и участията на доброволците при овладяване на извънредни критични ситуации през изминалата 2018 г. Това съобщиха от  Община Сливен . \r\nУчастниците набелязаха мероприятия по подготовка, включване в акции и поддържащи обучения на доброволците през 2019 г. В мероприятието взеха участие началникът на РСПБЗН – Сливен главен инспектор Антон Михайлов и началник сектор Тошко Колев. \r\n„За да бъдеш доброволец, трябва голяма душа и смело сърце, готовност и саможертва в полза на обществото. Вашият безкористен труд, без очаквания и претенции, с любов и всеотдайност, ни прави истински хора, защото Вие сте там, където е бедата и където има нужда от превеция“, заяви пред доброволците заместник – кметът Румен Иванов. \r\n„Във всяко едно от тези населени места отчитаме средно месечно участие на доброволци поне в пет мероприятия в полза на местната общност и защитата на населението и инфраструктурата. Нашите доброволци са движеща сила и енергия в помощ на местната общност и най-вече на кметовете на населените места, където имаме изградени доброволни формирования”, посочи по време на срещата инж. Снежана Кънева, началник отдел „Сигурност и управление при кризи“ в Общината. \r\nНачалникът на РСПБЗН – Сливен също поздрави доброволците и изрази задоволство от добрата съвместна работа. Той благодари и за подкрепата, която намира в лицето на общинското ръководство. \r\nВ община Сливен има регистрирани две формирования – „Железни врата” с периметър на действие в планинската част – района на Стара река и „Грамадите”, за източната равнинна част – Горно Александрово, Трапоклово, Желю войвода, Глушник. Формированието в Стара река разполага и с два автомобила – противопожарен и високопроходим за транспорт на доброволците, предоставени безвъзмездно от „Пожарна безопасност и защита на населението”.", "date": "2018.12.12", "title": "Румен Иванов, заместник-кмет на Сливен: За да бъдеш доброволец, трябва голяма душа и смело сърце"}
{"url": "http://www.focus-news.net/news/2018/12/12/2601203/prof-nikolay-radulov-otvlichaneto-na-vnimanieto-ot-problema-s-terorizma-mozhe-da-dovede-do-choveshki-zhertvi.html", "text": "Отвличането на вниманието от проблема с тероризма може да доведе до човешки жертви, включително у нас. Това каза в обзорното предаване „Това е България“ на  Радио „Фокус“  експертът по национална сигурност проф. Николай Радулов, бивш секретар и заместник-министър на МВР. \"Онзи ден минах покрай Централната автогара. Мерките, които се взимат и демонстрират след всеки терористичен акт, липсваха. Пак виждах оставени багажи без наблюдение – дали няма пак някой да пострада и тогава отново да се активираме да провеждаме тези мерки? Виждам известно отпускане и небрежност. Опасността от тероризма по никакъв начин не е намаляла. Всички го знаят, особено специалните служби. Не трябва да се подлъгваме от политическите събития, които си вървят независимо от всичко. Искаме да се присъединим към Шенген – това няма да накара терористите да се откажат да правят терористични актове и в Шенген, и у нас“, каза експертът по национална сигурност. Проф. Радулов допълни, че сигурността в България зависи от два фактора – добрата подготовка на органите на реда  и непривлекателността на България както за мигранти, така и за хора, свързани с Ислямска държава. Това не бива да ни успокоява, предупреди професорът.", "date": "2018.12.12", "title": "Проф. Николай Радулов: Отвличането на вниманието от проблема с тероризма може да доведе до човешки жертви"}
{"url": "http://www.focus-news.net/news/2018/12/12/2601211/sliven-zamestnik-kmetat-pepa-chilikova-otkri-mladezhkiya-bal-v-podkrepa-na-zdravoslovniya-nachin-na-zhivot.html", "text": "радиционният Младежки бал под надслов „Моето здраве – моята отговорност“ се проведе в Сливен. Това съобщиха от пресцентъра на  Община Сливен . Участваха над 170 ученици от горните класове на 12 училища в общината. \r\nБалът беше открит от председателя на Общинския съвет по наркотични вещества и заместник-кмет Пепа Чиликова. „Щастлива съм, че в тези инициативи се включват все повече млади хора. Това ни кара да вярваме, че с общи усилия, можем да се справим и предотвратим един от най-значимите за обществото ни проблеми, свързани с употребата на психо-активни вещества“, заяви по време на откриването Пепа Чиликова. На събитието присъстваха членове на Общинския съвет по наркотични вещества, представители на крепост „Туида“ и учители. \r\nТази година форматът на събитието беше по-различен, с цел участниците да постигнат превантивните си идеи с музика, караоке изпълнения и танци. \r\nВ рамките на тържеството учениците представиха словесно своето мото за здравословен начин на живот без наркотици. В празничната програма взеха участие и Младежки танцов състав ,,Акация” при ПГИ ,,Проф. д-р Димитър Табаков” \r\nБалът се организира от Общинския съвет по наркотични вещества, Превантивно-информационния център- Сливен, Младежкия съвет по наркотични вещества и доброволчески екипи.", "date": "2018.12.12", "title": "Сливен: Заместник-кметът Пепа Чиликова откри Младежкия бал в подкрепа на здравословния начин на живот"}
{"url": "http://www.focus-news.net/news/2018/12/12/2601210/elizabet-pavlova-toplofikatsiya-sofiya-naposledak-izpalnyavame-dosta-zayavki-za-obsledvane-na-sgradi-s-termovizionna-kamera.html", "text": "Напоследък изпълняваме доста заявки за обследване на сгради с термовизионна камера. Това каза пред журналисти говорителят на „Топлофикация София“ Елизабет Павлова по време на обследването с термовизионна камера на бл. 231 в кв. „Борово“, предаде репортер на  Агенция „Фокус“ . По думите ѝ за последния един месец обследване с термовизионна камера е поискано от около 20 етажни собствености. На въпрос каква е процедурата за обследване с термовизионна камера, Павлова отговори: „Обследване се прави по заявка на етажната собственост. Може да го заяви отделният имот в етажната собственост. Ние имаме съответно публикуван на сайта ценоразпис. Достатъчно е да се обадят, да го заявят. Това може да се направи през деня, но най-ярките и контрастни снимки се виждат вечер. Ние можем да дадем много точни предписания какво и как да се предприеме, за да се запази топлината. Това е процедурата. Предполагаме, че ще има интерес сред хората. Тогава, когато започнахме да предлагаме услугата, доста граждани се обадиха и поискаха да се включат в това обследване“, поясни тя.  \r\nПавлова посочи, че цената за обследването зависи от големината на блока и това колко време се ползва камерата за обследване. „43,50 лв. е до два часа за три входа. След това вече, ако се изисква анализ се плаща допълнително. Ако е до пет часа и над четири входа тогава вече цената е 102 лв.“, уточни Павлова, като добави, че цената е за цялата етажна собственост. „Считаме, че тези цени са съвсем поносими. На практика срещу това хората знаят какво да направят и могат да спестят много повече топлина особено през зимата“, допълни тя.  \r\nГоворителят на „Топлофикация“ София допълни, че при желание на етажната собственост може да се направи проверка за добросъвестни клиенти, но по думите ѝ това е една доста дълга процедура. „Трябва да може след това да се осигури достъп до съответните имоти. Да се види каква е ситуацията. Добре е тук да участва и топлинният счетоводител, който да може да каже в кои апартаменти не се ползва отопление. Въпреки това, разбира се, клиентите могат да се обърнат и с такова искане към нас“, заяви Павлова.  \r\nДеница КИТАНОВА", "date": "2018.12.12", "title": "Елизабет Павлова, „Топлофикация София“: Напоследък изпълняваме доста заявки за обследване на сгради с термовизионна камера"}
{"url": "http://www.focus-news.net/news/2018/12/12/2601212/inzh-iliyan-terziev-ksb-premierat-boyko-borisov-i-ministerski-savet-reagiraha-nay-barzo-na-iskaniyata-na-stroitelite.html", "text": "Премиерът Бойко Борисов и Министерски съвет реагираха най-бързо на исканията на строителите. Това каза за вечерния блок „Това е България“ на  Радио „Фокус“  председателят на УС на Камарата инж. Илиян Терзиев. Той уточни, че първата стъпка са отделените 1,3 милиарда, отделени за разплащания на фирми в Северозападна България, за да може и там строителните процеси да вървят в един обозрим бъдещ план. „Най-важното, което поставихме пред премиера Бойко Борисов, е да има капацитет за бъдещето – да знаем какво ни очаква, какви са средствата, които се планира да бъдат изразходвани, така че браншът ни да е подготвен. Днес в Министерски съвет го помолихме плащанията на вече извършена работа да бъдат ускорени, ако е възможно, защото хората имат нужда от това, за да посрещнат Коледно-Новогодишните празници. Най-важното е да има предвидимост за по-дълъг период, като в тази насока днес в МС се взе решение да бъдат отделени тези 1,3 милиарда за Северозападна България. По този начин всички фирми в региона ще могат да планират своята дейност за следващите 1-2 години“, обясни инж. Илиян Терзиев. Той каза още, че желанието на строителите за участие в работни групи в Парламента е заявено много отдавна. Камарата ще поиска среща с по-широко участие на всички парламентарно представени партии в началото на 2019 година, добави инж. Терзиев и уточни, че на нея се очаква да се изяснят всички искания, така че да се постигне прозрачност и предвидимост на процесите и яснота на критериите, по които да се работи в бранша.", "date": "2018.12.12", "title": "Инж. Илиян Терзиев, КСБ: Премиерът Бойко Борисов и Министерски съвет реагираха най-бързо на исканията на строителите"}
{"url": "http://www.focus-news.net/news/2018/12/12/2601202/inzh-iliyan-terziev-ksb-balgarskite-stroiteli-rabotyat-po-evropeyski-standarti-sreshtu-nay-nisko-zaplashtane-v-tsyala-evropa.html", "text": "Българските строители работят по европейски стандарти срещу най-ниско заплащане в цяла Европа. Това каза за вечерния блок „Това е България“ на Радио „Фокус“ председателят на УС на Камарата на строителите в България инж. Илиян Терзиев. С колоната от автомобили, участващи в мирните демонстрации днес, както и шейсетте хиляди подписа, българските строители днес показаха, че не искат да бъдат използвани за политически цели или да се чуват необосновани твърдения за високи цени на работа им или корупция в сектора, обясни той. „В последно време пропагандата, която се развива на наш гръб, е точно в тази посока – да може по някакъв начин да се изостри впечатлението, че ние не работим добре. А това не е така, защото всички проекти, които изискват европейски средства, са поставени под много строга последователност, що се касае до начина на избора на главния изпълнител, начина на изпълнението, начина на приемането. Всички тези проекти до голяма степен са минали през тези „иглени уши“ и са доказали своята пригодност. Разбира се, не можем да отречем, че има и неща, които не стоят добре. Всеки един строител обаче носи отговорността и гарантира за своите дейности, така че съответно той е длъжен да оправи всичко, което по една или друга причина прояви дефекти, в съответния гаранционен срок“, обясни той. Най-чести атаки срещу бранша на строителите са по отношение на високи цени на труда им, обърна внимание инж. Илиян Терзиев. Първа точка в дневния ред на днешния протест е бил лозунгът „Ето ни-вижте ни“, уточни той и изрази надежда някой да е чул исканията на строителите. Не е ясно какви могат да са последващите действия, ако това не бъде изпълнено, но строителите няма да спрат да се борят за исканията си, допълни инж. Терзиев", "date": "2018.12.12", "title": "Инж. Илиян Терзиев, КСБ: Българските строители работят по европейски стандарти срещу най-ниско заплащане в цяла Европа"}
{"url": "http://www.focus-news.net/news/2018/12/12/2601213/gerb-mladost-zaradva-s-koledni-podaratsi-semeystva-v-obshtnosten-tsentar-vav-varna.html", "text": "Организацията на ГЕРБ във варненския район „Младост” подготви коледни подаръци за потребителите на Общностния център за деца и семейства на ул. „Кап. Райчо“ 103-А във Варна. Елха и празнична украса зарадваха децата, за които се полагат почасови грижи. Осигурени бяха и играчки за малките потребители на центъра, съобщиха от пресцентъра на  ПП ГЕРБ – Варна . Младежи от районната организация на ГЕРБ лично се включиха в украсяването на коледното дръвче, а общинският съветник  Калина Пеева поздрави ръководителя Даниела Биячева за ползотворната работа и прекрасната атмосфера в Общностния център, който е реализиран като част от социалната програма на община Варна. Центърът предлага широк спектър от здравни и социални услуги в подкрепа на деца до 7-годишна възраст и техните родители.  От откриване му през 2015 г. през центъра са преминали стотици деца и семейства, които са се възползвали от възможността за ранна интервенция на уврежданията, здравна детска консултация и превенция на заболяванията, психологическа и педагогическа подкрепа.  \r\n„С потребителите работят социални работници, психолог, педиатър, рехабилитатор, логопед, медицински сестри, както и медиатори, които на терен консултират деца и семейства в риск. Услугите, които предлагаме, са напълно безплатни и достъпни за всички. От създаването на Общностния център сме предоставили здравни услуги, в това число и стоматологична помощ, на повече от 1200 деца. Семейните консултации, които осигуряваме са обхванали над 500 потребители”, сподели Даниела Биячева. Тя допълни, че услугите им най-често се ползват от хора с материални проблеми, семейства с деца с увреждания, самотни родители, родители от уязвими групи и в рискова възраст, а също и бъдещи родители, както и баби и дядовци, които срещат трудности в отглеждането на своите внуци. „Общностният център е нагледен пример за интегрирана медико-социална и образователна услуга. Често семействата трудно се решават да потърсят подкрепа от специалист във връзка с проблемите на своето дете. Подхождаме много внимателно към всеки отделен случай, като предлагаме възможност и за индивидуална, и за групова работа с деца и родители”, посочи още Даниела Биячева. От името на организацията на ГЕРБ в „Младост” и нейния ръководител Христо Христов, който е и кмет на варненския район, Калина Пеева пожела на екипа на Общностния център много здраве и успех в благородната им дейност, повече детски усмивки и щастливи семейства.", "date": "2018.12.12", "title": "ГЕРБ-Младост зарадва с коледни подаръци семейства в Общностен център във Варна"}
{"url": "http://www.focus-news.net/news/2018/12/12/2601217/haskovo-kmetat-dobri-belivanov-poluchi-blagodarstven-plaket-ot-kampaniya-sreshtu-rak.html", "text": "Хасково.   Благодарствен плакет получи кметът на Хасково Добри Беливанов заради подкрепата си за инициативи свързани с кампания в помощ на жените с рак на гърдата. Той му бе връчен от Даниел Шопов директор на козметичната компания, организатор на кампанията, по време на концерт част от националното турне „Благодаря! От любов към живота“. Това съобщиха от  Хасково . В концерта участваха Хор „Родна песен“ с диригент Николина Стаматов, Камерен оркестър Хасково с диригент Цанислав Петков и гост - диригент Йордан Пъшев, Клуб по Спортни танци „Гранд“ при Военен клуб-Хасково, с треньори Николай Манолов и Павлина Вълчева. Специален гост на музикалното благотворително събитие бе Мария Илиева.", "date": "2018.12.12", "title": "Хасково: Кметът Добри Беливанов получи благодарствен плакет от кампания срещу рак"}
{"url": "http://www.focus-news.net/news/2018/12/12/2601201/stroiteli-na-protest-sreshtu-izpolzvaneto-na-bransha-za-politicheski-tseli-obzor.html", "text": "Протест със строителна техника в София организираха от Камарата на строителите в България (КСБ). В протестните шествия взеха участие около 1000 машини, подредени в километрична колона по протежението на бул. „Цариградско шосе“. Целта на протестите е да  \r\nспре използването на бранша за политически цели и предизборна агитация и да бъдат преустановено разпространяването на недоказани публични твърдения за корупция в строителството. \r\nС тази цел Камарата на строителите в България (КСБ) проведе срещи с представители на властта. Първата среща бе с председателя на парламента Цвета Караянчева. Тя заяви, че осъжда всеки опит за дискредитация на българските строители и на работата им в страната и чужбина. Тя обясни, че с Камарата са говорили да направят работна група с представители от всички ПГ, специалисти по темата, а не с хора, които си правят евтин политически пиар. От своя страна, председателят на УС на Камарата на строителите в България инж. Илиян Терзиев коментира, че искат използването им за евтини политически трикове да спре. По думите му президентът е казал нещо, което не е коректно – че строят безкрайно скъпо и безкрайно некачествено, но всъщност те строят най-евтино в цяла Европа. \r\nСлед парламента строителите се отправиха към сградата на Министерския съвет, където проведоха среща с премиера Бойко Борисов. По време на разговорите представителите на бранша заявиха, че спазват всички европейски стандарти при строенето на пътища и призоваха за подкрепа срещу риториката за дискредитиране на строителния бранш. В срещата участва и министърът на регионалното развитие и благоустройството Петя Аврамова. Изпълнителният директор на КСБ инж. Мирослав Мазнев коментира, че строителите имат протести и разбираеми послания и призова да не бъдат политизирани. От своя страна министър Петя Аврамова посочи, че отношенията им със строителите са на експертно ниво и по никакъв начин няма да политизират процеса. Тя уточни, че с постановление за близо 158 млн. лв. ще бъдат разплатени на строителите за извършените дейности.  \r\nТретата последна среща на строителите бе с президента Румен Радев. В началото на разговорите той заяви, че неговото доверие и това на обществото няма да бъде спечелено с протести, декларации и пресконференции, а с качество и прозрачност. По думите му за решението на проблемите на строителния бранш изключително важно значение има изпълнителната власт. „Аз съм готов да изслушам всички ваши проблеми, виждания, визия за развитие на сектора и по най-добрия начин и да съдействам с всичко, което е в рамките на моята институция“, каза още президентът.  \r\nОт своя страна, левицата също коментира темата. Председателят на БСП Корнелия Нинова посочи, че денят е прецедент в политическата история и събирателен образ на режима на Борисов, тъй като едрият капитал и властта са били в стачка срещу опозицията. Говорителят на ПГ на „БСП за България“ Елена Йончева заяви, че реакцията на Камарата на строителите показва страх и паника от извършване на независима проверка. „Отговорност обаче за качеството на българските пътища не носят строителите, затова ние не сме срещу тях, а им помагаме. Отговорност носи мафиотският начин, по който се управлява България – срастването между бизнес и власт“, каза още Йончева. Народният представител Антон Кутев посочи, че министърът на регионалното развитие и благоустройството Петя Аврамова трябва да обясни защо по проекта „Транзитни пътища V“ разликата между договорените и изплатените от АПИ суми е повече от 250 млн. лв. \r\nДепутатът от „Обединени патриоти“ Искрен Веселинов също взе отношение по темата, като заяви, че БСП е направила огромна грешка, тиражирайки недоказани обвинения за целия строителен бранш. „Считам, че недоволството на строителите е основателно и всички ние като представители на политика в България трябва да много да внимаваме, когато изричаме силни думи по отношение на определени сектори от икономиката. Защото всички те създават брутен продукт, създават заетост и желанието ни да се представим за радикални борци за някаква истина често може да застраши и бизнеса, и работните места“, посочи Веселинов. \r\nЦветилена СИМЕОНОВА", "date": "2018.12.12", "title": "Строители на протест срещу използването на бранша за политически цели (ОБЗОР)"}
{"url": "http://www.focus-news.net/news/2018/12/12/2601209/plamen-ivanov-kamara-na-stroitelite-plovdiv-imame-nuzhda-ot-spetsialisti-a-ne-ot-konyunkturni-metodi-i-politicheska-namesa.html", "text": "Протестиращите представители на строителния бранш в голямата си част са хора, които са получили достъп до обществени поръчки. Това каза в интервю за  Радио „Фокус” - Пловдив  Пламен Иванов, председател на Областното представителство на Камарата на строителите в Пловдив. По думите му в исканията на протестиращите има много логични неща. Едно от тях е регламентирането на бранша. В момента има лоши регламенти като цяло и конюнктура в разпределянето на ресурса за обществените поръчки. \r\n„Ние си имаме законови искания, като един Закон за строителството, който да определи и дефинира ролята на отделните участници в него – на проектанти, на надзора и на изпълнителя. А сега нещата са размити, в много от случаите няма ясно очертани граници на отговорности, на задължение и права”, каза още Пламен Иванов. Според него няма и единна система, по която да се установяват строителните дейности. „Навремето имаше Правилник за изпълнение и приемане на строително монтажните работи, където всички допуски и отклонения бяха разписани и не можеше всеки един да се упражнява непрофесионално върху тези оценки”, добави Иванов. Според него, нормирането на технологиите и ресурсите, необходими за изпълнението на строително монтажните работи, са все неща, които биха вкарали някакъв ред в бранша. По мнението на Иванов, в момента и Закона за устройство на територията трябва да бъде разделен – в частта, която е само устройство и тази, която касае строителната дейност и процес. „Част от нещата вече са си установени практики, но е факт, че голяма част от тези обществени поръчки са конюнктурно предопределени”, смята още Пламен Иванов. \r\nПак според него в бранша има нужда от добри специалисти, тъй като в момента има дефицит. За да компенсират тези липси строителните фирми купуват и внасят повече скъпи технологии. „Всички имаме нужда от специалисти, от хора, а не от  конюнктурни методи и политическа намеса. Не може да има едни и същи участници, които са абонирани за обществените поръчки и несигурна реална среда.  Така не се решават проблемите”, каза още Пламен Иванов. \r\nЦветана ТОНЧЕВА", "date": "2018.12.12", "title": "Пламен Иванов, Камара на строителите - Пловдив: Имаме нужда от специалисти, а не от конюнктурни методи и политическа намеса"}
{"url": "http://www.focus-news.net/news/2018/12/12/2601214/pravitelstvoto-predlozhi-direktora-na-sdvr-st-komisar-ivaylo-ivanov-za-glaven-sekretar-na-mvr-obzor.html", "text": "Правителството предложи ст. комисар Ивайло Иванов за главен секретар на МВР. Новината стана ясна от думите на  министъра на вътрешните работи Младен Маринов . Според него Ивайло Иванов, който към този момент е директор на СДВР, има всички необходими качества за длъжността главен секретар на МВР. Министър Маринов изтъкна, че Иванов е дългогодишен служител на Министерството на вътрешните работи. „Смятам, че има всички необходими качества за работа в екип и изпълнение на длъжностната характеристика, която изисква длъжността главен секретар на вътрешните работи“, допълни министър Маринов. Той уточни, че Министерският съвет предлага кандидатурата на Иванов, като президентът трябва да издаде указ за назначаването му на поста. По думите му проектите на решение, указ и мотиви са съгласувани с Президента на Република България.  \r\nТекстовете на Закона гласят, че главният секретар е висшата професионална длъжност в министерството. Той планира, организира и контролира основните дейности на МВР и отговаря за изпълнението им. Главният секретар организира и контролира взаимодействието между основните структури на МВР при извършване на основните дейности, осъществява взаимодействие с други държавни органи и организации, както и със съответните структури с полицейски правомощия на други държави и с международни органи и организации при изпълнение на основните дейности  и издава заповеди във връзка с изпълнението на правомощията си. \r\nПостът бе овакантен, след като на 19 септември 2018 г. държавният глава Румен Радев разписа указа за освобождаването на Младен Маринов, който бе предложен от премиера Бойко Борисов за поста министър на вътрешните работи. Маринов зае мястото на министър Валентин Радев, който подаде оставка заедно със своите колеги Николай Нанков и Ивайло Московски заради катастрофата край Своге, при която загинаха 16 души, а 21 бяха ранени.  Кой е Ивайло Иванов? Ивайло Иванов е роден на 25 февруари 1977 г. в Луковит, област Ловеч. Завършва бакалавърска степен по специалността „Противодействие на престъпността и опазване на обществения ред“ в Академията на МВР през 2001 г.  През 2010 г. завършва магистърска степен в ЮЗУ \"Неофит Рилски\"  специалност \"Право\". Старши комисар Ивайло Иванов работи в системата на МВР от 1999 г., като от май 2017 г.  към момента изпълнява длъжността директор на Столична дирекция на вътрешните работи. Заемал е длъжността полицай в \"Полицейски сили за охрана\" към \"Охранителна полиция\" - СДВР. След това е полицейски командир в \"Полицейски сили за охрана\" към \"Охранителна полиция\" на СДВР. По-късно е началник група в отдел \"Специализирани полицейски сили\" – СДВР и заместник-директор на РДПГ „Аерогари“ и директор на РДПГ „Драгоман“. Завършил е курсове за повишаване на квалификацията в Академията на МВР, в Германия и Холандия  и специализиран курс в Международната правоприлагаща академия ILEA през 2015 г. в Будапеща, Унгария и в Розуел, САЩ през 2017 г. Притежава доказани професионални качества и богат практически опит и отговаря на изискванията на закона за заемане на длъжността .  \r\nДеница КИТАНОВА", "date": "2018.12.12", "title": "Правителството предложи директора на СДВР ст. комисар Ивайло Иванов за главен секретар на МВР (ОБЗОР)"}
{"url": "http://www.focus-news.net/news/2018/12/12/2601215/burgas-7-medala-specheliha-mladite-dzhudisti-ot-klub-burgas-na-koleden-turnir.html", "text": "7 медала спечелиха младите джудисти от клуб „Бургас“ на коледния турнир в град Сливен, съобщиха от пресцентъра на  Общината . Възпитаниците на треньорката Ирина Пауникова се завърнаха с три златни, едно сребърно и три бронзови отличия. На стълбицата на първото място се качиха Таня Стоичкова в категория до 22 килограма, Елена Желязкова до 28 килограма и Стилян Плачков до 46 килограма. Данаил Карадимов е сребърен медалист в категория до 38 килограма. Бронзовите отличия заслужиха Божилин Кизин до 27 килограма, Александра Ордалиева до 40 килограма и Калоян Димитров до 38 килограма. „Всички се представиха отлично и показаха, че се развиват във възходяща линия, което е предпоставка за бъдещи успехи“, заяви треньорката на младите таланти от клуб по джудо „Бургас“ Ирина Пауникова.", "date": "2018.12.12", "title": "Бургас: 7 медала спечелиха младите джудисти от клуб „Бургас“ на коледен турнир"}
{"url": "http://www.focus-news.net/news/2018/12/12/2601218/the-washington-examniner-dyasnata-raka-na-tramp-maykal-koen-poluchi-tri-godini-zatvor.html", "text": "В сряда федерален съдия от Манхатън осъди Майкъл Коен, „дясната ръка“ на президента Доналд Тръмп, на три години затвор за ролята, която имаше в скандала с даване подкуп за мълчание в предизборната президентска кампания през 2016 година, информира американският  The Washington Examiner .   \r\nАдвокатите на 52-годишния Коен са обявили, че той не трябва да излежава присъдата, тъй като неговите действия са отражение на „страстна лоялност“ към Тръмп. Според федералния съдия Уилям Х. Поли III от Районния съд нещата стоят по друг начин.   \r\nТой е разпоредил Коен да се яви в затвора на 6 март, а също и да заплати 500 000 щатски долара нанесени загуби и компенсация за използвани милион и 400 000 щатски долара, а също и 50 000 долара наказателна глоба.   \r\nВ сряда Коен се е извинил и е заявил, че поема „цялата отговорност за всяка своя постъпка, като се обявявам за виновен лично пред всички, които са били свързани с мен, както и пред всички, свързани с президента на Съединените Американски щати“  \r\n“Наскоро президентът написа в Туитър съобщение, с което ме обвини, че съм слаб. Това е вярно, но поради съвсем различни причини. Това е заради времето, време, в което се чувствах длъжен да прикрия неговите неприлични дела,” е заявил Коен пред съда.   \r\nПрисъдата е кулминация от обвинението във виновност, повдигнато срещу Коен в две отделни съдебни дела през тази година. Ивелина Ватова", "date": "2018.12.12", "title": "The Washington Examniner: Дясната ръка на Тръмп Майкъл Коен получи три години затвор"}
{"url": "http://www.focus-news.net/news/2018/12/12/2601216/elizabet-pavlova-toplofikatsiya-sofiya-vav-vseki-toplorayon-imame-po-dve-termovizionni-kameri.html", "text": "Във всеки топлорайон имаме по две термовизионни камери. Това каза пред журналисти говорителят на „Топлофикация София“ Елизабет Павлова по време на обследването с термовизионна камера на бл. 231 в кв. „Борово“, предаде репортер на  Агенция „Фокус“ .  „Обследването се извършва с така наречената термвовизионна камера, която заснема топлината, която се излъчва от стените, от дограмата на съответната сграда. Колкото повече е притокът и изходът на топлина от съответното място, то се оцветява в цялата палитра на червения цвят. Там, където няма излъчване, то е в черен цвят“, коментира още говорителят на дружеството. Павлова посочи, че преди време „Топлофикация София“ е заснела една сграда, в която се е оказало, че тръбите в мазетата не са изолирани. „Хората видяха, че оттам изтича топлина в огромни количества. Те предприеха най-лесното и най-бързото нещо - да затворят прозорците и да направят изолация на самите прозорци и да започнат да се изолират тръбите за отопление и топла вода, които минават през всички мазета. Можем да посъветваме нашите клиенти какво да направят, за да могат да си оптимизират потреблението, сметките и да не студуват“, каза още Павлова.  \r\nТя добави, че анализът се изготвя от експертите на „Топлофикация София“. „Това са хора, които имат достатъчно практика и достатъчно опит. На база на тези снимки, които те имат като материал, те могат много точно да определят местата, които трябва да бъдат изолирани. Дори могат да препоръчат и какви материали да се използват според степента на изтичането“, коментира още говорителят на „Топлофикация София“.  \r\nДеница КИТАНОВА", "date": "2018.12.12", "title": "Елизабет Павлова, „Топлофикация София“: Във всеки топлорайон имаме по две термовизионни камери"}
{"url": "http://www.focus-news.net/news/2018/12/12/2601238/gabrovo-malchugani-ot-detska-gradina-parvi-yuni-posetiha-dnevniya-tsentar-za-stari-hora-v-grada-za-da-pozdravyat-negovite-obitateli-s-nastapvashtite-praznitsi.html", "text": "Малчугани от ДГ „Първи юни“  посетиха Дневния център за стари хора в Габрово, за да поздравят неговите обитатели с настъпващите празници. Това съобщиха за  Радио „Фокус“ – Велико Търново  от учебното заведение. С много празнично настроение и коледен дух, в уютна обстановка, малчуганите поднесоха кратка музикално-поетична програма. Прекрасните стихове и песни развълнуваха възрастните хора, които получиха и картички. Те пък от своя страна подариха на децата саморъчно направени сувенири и ги почерпиха с лакомства.Екипът на детската градина е подарил на възрастните хора пано, което да им носи коледно настроение и надежда през цялата година. \r\nНадежда КРЪСТЕВА", "date": "2018.12.12", "title": "Габрово: Малчугани от детска градина  „Първи юни“  посетиха Дневния център за стари хора в града, за да поздравят неговите обитатели с настъпващите празници"}
{"url": "http://www.focus-news.net/news/2018/12/12/2601219/pazardzhik-v-obshtinata-e-sazdadena-neobhodimata-organizatsiya-za-rabota-na-detskite-gradini-po-vreme-na-predstoyashtite-praznitsi.html", "text": "В община Пазарджик е създадена необходимата организация за работа на детските градини по време на предстоящите Коледни и Новогодишни празници, съобщиха от  общинската администрация .  Дежурна детска градина за периода 24– 31 декември 2018 година е  „Снежанка“. Временното преустановяване на работата останалите детски градини е съгласувано с родителите, а директорите на детските заведения имат ангажимент да оказват пълно съдействие за насочване и приемане на нуждаещите се в дежурната детска градина. Всички общински детски градини възстановяват работата си с пълен капацитет на 2 януари 2019 година.", "date": "2018.12.12", "title": "Пазарджик: В общината е създадена необходимата организация за работа на детските градини по време на предстоящите празници"}
{"url": "http://www.focus-news.net/news/2018/12/12/2601240/futbol-rezultati-ot-machovete-v-sryada-ot-shampionskata-liga.html", "text": "Футбол: Завършиха първите полувремена на петте срещи от този кръг на Шампионската лига, които се играят в момента: \r\nАякс-Байерн-Мюнхен 0:1 \r\nБенфика-АЕК 0:0  \r\nВаленсия- Манчестър Юнайтед 1:0 \r\nЙънг Бойс-Ювентус 1:0 \r\nМанчестър Сити-Хофенхайм 1:1 \r\nШахтьор-Лион 1:0", "date": "2018.12.12", "title": "Футбол: Резултати от мачовете в сряда от Шампионската лига"}
{"url": "http://www.focus-news.net/news/2018/12/12/2601239/futbol-rezultati-ot-machovete-v-sryada-ot-shampionskata-liga.html", "text": "Футбол: Завършиха първите два от седемте мача в груповата фаза на Шампионската лига. Ето и резултатите: \r\nПилзен-Рома 2:1 \r\nРеал Мадрид – ЦСКА Москва 0:3 \r\nЗапочнаха и останалите срещи от този кръг на Шампионската лига. В момента се играят срещите: \r\nАякс-Байерн-Мюнхен,  \r\nБенфика-АЕК,  \r\nВаленсия- Манчестър Юнайтед,  \r\nЙънг Бойс-Ювентус,  \r\nМанчестър Сити-Хофенхайм,  \r\nШахтьор-Лион", "date": "2018.12.12", "title": "Футбол: Резултати от мачовете в сряда от Шампионската лига"}
{"url": "http://www.focus-news.net/news/2018/12/12/2601220/sotsialnata-komisiya-v-parlamentarna-prie-na-parvo-chetene-zakonoproekta-za-sotsialnite-uslugi-obzor.html", "text": "Социалната комисия в парламентарна прие на първо четене законопроекта за социалните услуги. С него се предвижда до 1 януари 2021 г. да бъде приета Национална карта на социалните услуги. Съществуващите специализирани институции за деца трябва да бъдат закрити в същия срок. Чрез закона се създава и възможност за ползване на общодостъпни социални услуги от всички лица, а не само от уязвими групи, като се дава право те сами да избират доставчика на услугата. Предвижда се и приемането на Наредба за качеството на социалните услуги, както и да заработи Агенция за качеството на социалните услуги към министъра на труда и социалната. За първи път се въвежда и ежегоден мониторинг на социалните услуги на национално ниво, което ще се провежда от Агенцията за качеството на социалните услуги.  \r\nЗаконопроектът беше представен от министъра на труда и социалната политика Бисер Петков, който посочи, че чрез него се урежда изцяло предоставянето, финансирането, качеството и контрола на социалните услуги в България. „Основните цели са гарантиране на достъпност, качество и насърчаване на услугите и публично-частното партньорство. Въвежда се и смесено финансиране от държавен и общински бюджет, както и възможност за финансиране от частни и физически лица. Промяна има и в дефиницията за социални услуги, която от сегашното разбиране от Закона за социалното подпомагане за физически места започва да се разглежда като дейности за превенция на социалното изключване и дейности за подобряване качеството на живот“, заяви Петков и посочи, че се облекчава и създаването на социални услуги, финансирани от държавния бюджет. \r\nЗам.-председателят на парламентарната социална комисия и депутат от ПГ на „БСП за България“ Георги Гьоков определи законопроекта като „добър“ и коментира, че левицата ще го подкрепи на първо четене, но няма да си спести и критиките. Той посочи, че няма нито едно становище против законопроекта с изключение на това на КТ „Подкрепа“, които казват, че в голяма степен социалните услуги се превръщат в търговска дейност, която трябва да се заплаща. „Това наистина са неща, които подлежат на критика, но не развалят добрия законопроект. Добре е, че на едно място се събира цялата дейност по предоставяне на социални услуги. Ще подкрепим на първо гласуване законопроекта и се надяваме между първо и второ четене да добавим още неща, които по някаква причина не са влезли в законопроекта досега“, заяви Гьоков. \r\nОмбудсманът Мая Манолова също приветства новия законопроект. Тя посочи, че той се опитва да реши три важни въпроса, които съществуват в момента – достъпа до социални услуги, контрола върху социалните услуги, предназначени за деца, и възможността за предоставяне на услуги на българи, живеещи зад граница. \r\nЗаконът за социалните услуги трябва да влезе в сила от 1 януари 2020 г. Той е третият от пакета, който дискутираха управляващите и майките на деца с увреждания. Парламентът вече прие окончателни законите за хората с увреждания и за личната помощ. \r\nЦветилена СИМЕОНОВА", "date": "2018.12.12", "title": "Социалната комисия в парламентарна прие на първо четене законопроекта за социалните услуги (ОБЗОР)"}
{"url": "http://www.focus-news.net/news/2018/12/12/2601236/bbc-tereza-mey-v-ochakvane-na-rezultatite-ot-vota-na-doverie.html", "text": "Консерваторите депутати в Братанския парламент гласуват в момента (21.00 ч. бълг. време – бел. ред.) дали Тереза Мей да остане техен лидер, информира  ВВС . \r\nБританският премиер в последния момент отправи емоционален призив за подкрепа от парламентаристите на торите. Тя им обяви, че няма да води партията на следващите избори през 2022 година, но иска да я води, докато не приключи сделката за Брекзит.  Това е съобщил редови консервативен депутат на британската медийна корпорация.  \r\nТя бе принудена да приеме процедурата по гласуване на вот на доверие, след като 48 депутати от нейната партия настояха за нея.   \r\nМнозинството от консервативните представители в Парламента публично са заявили, че ще подкрепят своя премиер, но все пак гласуването е тайно. Сред ръководството на партията са  забелязани знаци на нервност преди  началото на гласуването в стая 14 в Уестминстър – това е помещението  на Консервативната парламентарна група.  \r\nОкончателните резултати се очакват да бъдат обявени сравнително бързо след приключване на гласуването в 20.00 ч местно време (22.00 часа бълг. – бел. ред.)  Ивелина Ватова", "date": "2018.12.12", "title": "BBC: Тереза Мей в очакване на резултатите от вота на доверие"}
{"url": "http://www.focus-news.net/news/2018/12/12/2601242/bbc-tereza-mey-specheli-vota-na-doverie.html", "text": "Британският премиер и председател на консерваторите оцеля след вота на доверие в сряда вечерта, съобщи  BBC . \r\nЗа оставането й на поста председател на партията са гласували 200 депутати, против са били 117 души.   \r\nТереза Мей имаше нужда поне от 159 положителни гласа от депутатите тори. Това са половината плюс един гласа, за да остане на поста си.  \r\nВотът е приключил след 22.30 часа българско време. Ивелина Ватова", "date": "2018.12.12", "title": "BBC: Тереза Мей спечели вота на доверие"}
{"url": "http://www.focus-news.net/news/2018/12/12/2601241/afp-24-chasa-sled-napadenieto-izvarshitelyat-vse-oshte-ne-e-otkrit.html", "text": "Силите на реда все още издирват джихадиста Шериф Чекат, който във вторник вечер в препълнения Коледен базар на Страсбург извърши нападение и остави двама убити и един ранен в мозъчна смърт, съобщава  AFP .  \r\nВ сряда вечерта френската полиция показа снимката му и призова гражданите да й помогнат да открие този човек. \r\nШериф Чекат е на 29 години, роден е на 24 февруари 1989 г. в Страсбург. \r\nОт полицията поясняват, че е \"опасен индивид, готов на всичко, метър и 80 сантиметра висок, с нормално тегло\", и дават информация за неговия профил в Twitter. \r\nТози човек е с много богато престъпно минало, има не по-малко от 27 присъди във Франция, Германия и Швейцария, не веднъж е бил в затвора, предимно за грабежи и насилие. Крайно радикализиран ислямист, готов на всичко в името \"на справедливостта и общото право\".  \r\nВ сряда бяха арестувани родителите и братята на нападателя от вторник. Продължават да се претърсват местата, където се смята, че може да се укрива. Ивелина Ватова", "date": "2018.12.12", "title": "AFP: 24 часа след нападението, извършителят все още не е открит"}
{"url": "http://www.focus-news.net/news/2018/12/12/2601237/strelbata-v-strasburg-obzor-ii.html", "text": "След месеци на относително спокойствие тероризмът отново напомни за себе си на европейците. Мишената отново е Франция, където след Париж, Ница и Марсилия, терорът застигна източния град Страсбург, в историческия регион Елзас. \r\nОколо 19:00 часа местно време (20:00 часа българско време) на 11 декември Шериф Шекат, 29-годишен мъж, роден в Страсбург откри стрелба с автоматично оръжие на популярния сред туристите традиционен коледен базар в града. В последствие полицията уточни, че стрелба е имало на три места в Страсбург, като нападателят е извикал „Алаху Акбар“ и е започнал да стреля по гражданите. \r\nШериф е с  богато криминално минало, като е започнал да извършва престъпления в детска възраст, а на 13-годишна възраст е получил първата си присъда.Досега е осъждан общо 27 пъти в три държави – Германия, Франция и Швейцария. Последно е бил осъден за грабеж с взлом в германския град Майнц, излежал е част от присъдата в Германия и е екстрадиран във Франция. По време на престоя му в затвора се е радикализирал. Германските власи отрекоха това да е станало в германски затвор . Френската полиция го е била поставила в списък за лица под наблюдение, но в този списък са над 25 хиляди лица. Източници, близки до разследването, разкриха, че лицето е трябвало да бъде арестувано в сутрешните часове на същия ден по подозрение за опит за убийство. Според някои от версиите Шериф е открил стрелбата, за да отмъсти на френските власти именно затова. След като военните, които са били разположени за охрана на базара са открили огън по него, той е успял да избяга и да открадне такси, като изхвърли шофьора. \r\nВластите уточниха, че 720 военни и полицаи, подпомогнати от хеликоптери и друга техника издирват извършителя, като според някои информации той вероятно е ранен. \r\nДанните за жертвите и пострадалите са противоречиви. Първоначално бе съобщено за един загинал и 10 ранени, но малко по-късно властите приведоха информация за двама загинали и 11 ранени, някои от които - критично. Позовавайки се на местни власти, медии съобщиха последно за четири жертви и 11 ранени. Окончателно френските власти уточниха, че загиналите са двама, а един от ранените е в състояние на мозъчна смърт без шансове за възстановяване, а ранени са общо 12 души, от които осем са в тежко състояние. \r\nСпоред местния телевизионен канал BFMTV при престрелката един от френските войници, които патрулират по улиците на френските градове като част от антитерористичната операция \"Сентинел\", е ранен. \r\nФренското министерство на вътрешните работи,  го описа като \"изключително сериозно събитие по отношение на обществената сигурност\". Малко по-късно бе обявено, че Отделът за борба с тероризма на Прокуратурата в Париж поема разследването на нападението на коледния базар в Страсбург. След оценка на ситуацията, Прокуратура във френската столица откри разследване \r\nза \"убийства, опити за убийство във връзка с терористична групировка и мрежа за престъпни конспиративни престъпления\", се казва в изявление,,разпространено от органа. \r\nВ социалната мрежа \"Туитър\" френският вътрешен министър Кристоф Кастанер,  написа: \"Аз съм в кризисния център. Мобилизирани са всички полицейски и спасителни служби. Моля ви, да не разпространявате слухове и да спазвате указанията на местните и централните власти“. \r\nПо-късно стана ясно, че по заповед на държавния глава Еманюел Макрон министърът е отпътувал за Страсбург. \r\nКореспондент на Deutsche Welle, който се е намирал в Европейския парламент по време на нападението, предаде, че изходите от сградата са затворени. Той обърна внимание на факта, че през деня охранителите са извършвали щателни проверки на личните вещи и чантите на хора, които са се насочили към центъра на Страсбург. Тази седмица градът е домакин на пленарните заседания на Европейския парламент, поради което има стотици депутати и техните служители. \r\nСпоред друг кореспондент на същата медия, към момента правоохранителните органи са отцепили два периметъра в центъра на града. Единият е с по-широк обхват, а другият - в непосредствена близост до коледния пазар пред катедралата в Страсбург.. Самият коледен базар ще остане затворен и в четвъртък, но останалите обществени сгради и учреждения, както и училищата и детските градини ще работят нормално.. \r\nФренският президент изрази солидарност със семействата на загиналите и с ранените при инцидента, като обяви, че няма да прави изявления докато операцията по издирването на стрелеца е в ход. \r\nСветовни лидери изказаха своята съпричастност и гняв: Шок, съпричастност и подкрепа, тази нова атака шокира европейските лидери, а темата за тероризма надделя в европейското медийно пространство. Ето и първите думи на някои от световните и европейски лидери: Тереза Мей, премиер, Великобритания:  \"Шокирана съм и съм покрусена от ужасната атака\". Щефан Зайберт, говорител на правителството на Германия : \"Шокиран съм от ужасната информация, която идва от Страсбург.\" Жан-Клод Юнкер, председател на Европейската комисия : „Комисията е с Франция\".  Матео Салвини, заместник министър-председател, Италия, бивш евродепутат : „Уверен съм в пълната ангажираност в борбата с терористите. Тероризмът трябва да бъде премахнат от Европа и от света, с всички необходими законни средства.“ Доналд Тръмп  отбеляза атентата, но използва случая да поиска средства за изграждане на гранична стена с Мексико. Европейският парламент  реши, че няма да промени програмата на заседанията си, а председателят му Антонио Таяни,заяви „Този парламент не си позволява да го заплашват с криминални деяния или терористични атаки. Ние продължаваме да работим срещу терора и реагираме  със силата на свободата и демокрацията“.", "date": "2018.12.12", "title": "Стрелбата в Страсбург (ОБЗОР II)"}
