{"url": "http://www.focus-news.net/news/2019/10/22/2710945/ukrepvane-na-svlachishte-se-izvarshva-po-patya-bobov-dol-malo-selo-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.22", "title": "Укрепване на свлачище се извършва по пътя Бобов дол – Мало село, област Кюстендил"}
{"url": "http://www.focus-news.net/news/2019/10/22/2710952/polagat-parvata-kopka-na-industrialna-zona-zagore.html", "text": "На 25 октомври от 10.00 часа ще се състои церемония за полагане на символична първа копка за изграждане на техническата инфраструктура на Идустриална зона „Загоре“. Това съобщиха от пресцентъра на  Община Стара Загора . \r\nВ Стара Загора се стартира работата по покриване на високите изисквания на инвеститорите за изградени предварително услуги на територията на зоната, като наличие на ВиК, телекомуникации, газ и електричество.  \r\nСъбитието ще се проведе в района зад автобусна спирка „Зора -1“, източно от кръстовището на ул. „Хрищян Войвода“ и „Сирма войвода“.", "date": "2019.10.22", "title": "Полагат първата копка на Индустриална зона „Загоре“"}
{"url": "http://www.focus-news.net/news/2019/10/22/2710950/mestni-izbori-2019-predstaviteli-na-sdruzhenie-sv-georgi-pobedonosets-i-hristiyandemokraticheskata-partiya-se-distantsiraha-ot-realizatsiyata-na-proekta-za-sinya-zona-v-sliven.html", "text": "Реализирането на „Синята зона“ в Сливен противоречи на проекта предложен от нас, това заявиха представителите на Гражданско сдружение  „Св. Георги Победоносец“ и Християндемократическа партия на България Стефан Христов и Момчил Пантелеев пред журналисти, предаде репортер на  Радио „Фокус“ – Сливен . \r\nМомчил Пантелеев,кандидат за кмет на община Сливен от Гражданско сдружение „Свети Георги Победоносец“/Християндемократическа партия на България, бе категоричен, че като автори на идейния проект за създаването на „Синята зона“, се дистанцират от неговата реализация. Той подчерта, че проектът разработен от сдружението е предвиждал създаването на буферни паркинги, разумно и постепенно въвеждане на платени места за паркиране в центъра на Сливен, облекчаване на движението и достъпа до административни сгради и болници,  създаване на велоалеи, които да свързват отделни части на града. „Не приемаме критиките в наша посока за въвеждането на „Синята зона“. Проектът бе наш, но изпълнението противоречи на предложенията ни“, категоричен бе Момчил Пантелеев. Стефан Христов, кандидат за общински съветник,  също бе категоричен: „Синята зона“ в този вариант не е наша!“. Именно затова представителите на Гражданско сдружение „Свети Георги Победоносец“/Християндемократическа партия на България предложиха политическите партии в Сливен да подпишат споразумение за онлайн излъчване на заседанията комисиите и на  Общински съвет – Сливен. Това според, авторите на предложението, ще доведе до прозрачност в работата както на комисиите на Общинския съвет, така и работата на самия местен парламент. \r\n„Често сме свидетели на това, как определени съветници в комисиите гласуват едни предложения, а на сесията изпълняват партийни поръчки и вотът им противоречи на първоначално взетите решения. Затова, едно онлайн излъчване ще позволи на гражданите реално да участват в дейността на местния парламент и да търсят отговорност от всеки един съветник персонално“,  заяви Момчил Пантелеев. \r\nПод споразумението подписите си положиха представителите Гражданско сдружение  „Св. Георги Победоносец“ и Християндемократическа партия на България, на НФСБ и на Движение „България на гражданите“. \r\nЛюдмила ЙОРГОВА", "date": "2019.10.22", "title": "Местни избори 2019: Представители на сдружение „Св. Георги Победоносец“ и Християндемократическата партия се дистанцираха от реализацията на проекта за „Синя зона“ в Сливен"}
{"url": "http://www.focus-news.net/news/2019/10/22/2710946/diskusiya-na-tema-zhizneno-ravnishte-dohodi-ot-trud-demografsko-razvitie-i-sotsialna-ikonomika-shte-se-sastoi-v-kardzhali.html", "text": "Областна администрация Кърджали ще бъде домакин на дискусия на тема „Жизнено равнище, доходи от труд, демографско развитие и социална икономика“, организирана от МТСП съвместно с Центъра за развитие на човешките ресурси и регионални инициативи, съобщиха от администрацията, предаде кореспондент на   Радио „Фокус“  . Дискусията ще се проведе на 23 октомври, сряда, в зала 301 на областната администрация  от 14 часа. Ще бъде открита от заместник-министъра на труда и социалната политика  д-р Султанка Петрова и г-жа Севда Камбурова, и.д. областен управител на Кърджали. Целта на форума е да бъдат обсъдени най-подходящите форми на взаимодействие и партньорство в социалната сфера, мерки за насърчаване на социалното предприемачество и преодоляване на демографската криза. Своите виждания по посочените проблеми ще споделят представители на местната власт, работодателските организации, синдикатите, НПО и др.  \r\nДарина ДЕЕНИЧИНА", "date": "2019.10.22", "title": "Дискусия на тема „Жизнено равнище, доходи от труд, демографско развитие и социална икономика“ ще се състои в Кърджали"}
{"url": "http://www.focus-news.net/news/2019/10/22/2710947/dvata-asansyora-na-peshehodniya-nadlez-pri-magazin-dzhambo-shte-badat-pusnati-v-eksploatatsiya-na-23-oktomvri.html", "text": "Двата асансьора на пешеходния надлез при магазин \"Джъмбо\" ще бъдат пуснати в експлоатация на 23 октомври (сряда). Това съобщиха от пресцентъра на  Община Бургас . Това в голяма степен ще улесни хората, използващи съоръжението при пресичането на главния път София - Бургас. Асансьорите са снабдени с видеонаблюдение, както и с бутон за връзка с оператор в случай на аварии. Изграждането на пешеходния надлез в голяма степен намали риска от възникването на инциденти в този район на главния път, където трафикът винаги е натоварен.", "date": "2019.10.22", "title": "Двата асансьора на пешеходния надлез при магазин \"Джъмбо\" ще бъдат пуснати в експлоатация на 23 октомври"}
{"url": "http://www.focus-news.net/news/2019/10/22/2711060/sport-yuventus-pobedi-lokomotiv-moskva-s-21.html", "text": "Футбол: Отборът на Ювентус победи Локомотив Москва с 2:1в мач от груповата фаза на Шампионската лига с два гола на Дибала и попадение на Миранчук за гостите. \r\nИзиграха се още седем мача от Шампионската лига \r\nГалатасарай – Реал Мадрид  0:1 \r\nБрюж – Пари Сен Жермен  0:5 \r\nМанчестър Сити – Аталанта  5:1 \r\nОлимпиакос – Байерн Мюнхен  2:3 \r\nТотнъм – Цървена Звезда  5:0 \r\nШахтьор Донецк – Динамо Загреб  2:2 \r\nАтлетико Мадрид – Байер Леверкузен  1:0", "date": "2019.10.22", "title": "Спорт: Ювентус победи Локомотив Москва с 2:1"}
{"url": "http://www.focus-news.net/news/2019/10/22/2710957/ek-planat-yunker-okazva-znachitelno-vazdeystvie-varhu-zaetostta-i-rastezha-v-es.html", "text": "Планът за инвестиции за Европа, т.нар. план „Юнкер“, е изиграл ключова роля за стимулирането на заетостта и растежа в ЕС, информира  Представителството на ЕК в София . \r\n Инвестициите на групата на Европейската инвестиционна банка (ЕИБ), подкрепени от Европейския фонд за стратегически инвестиции (ЕФСИ) по плана „Юнкер“, са довели до увеличаване на брутния вътрешен продукт (БВП) на ЕС с 0,9 % и до създаване на допълнителни 1,1 милиона работни места в сравнение с базовия сценарий. До 2022 г. благодарение на плана „Юнкер“ БВП на ЕС ще е нараснал с 1,8 % и ще са създадени 1,7 милиона работни места. Това показват последните изчисления на Съвместния изследователски център (JRC) и икономическия отдел на групата на ЕИБ, извършени въз основа на одобрените до юни 2019 г. споразумения за финансиране.  \r\nОсвен прякото си въздействие върху заетостта и растежа на БВП планът „Юнкер“ ще окаже и дългосрочно макроикономическо въздействие върху ЕС. До 2037 г. дейностите по плана „Юнкер“ ще доведат до създаване на още 1 милион работни места и до увеличаване на БВП на ЕС с още 1,2 %.  \r\nСпоред прогнозите към октомври 2019 г., планът „Юнкер“ ще мобилизира допълнителни инвестиции в размер на 439,4 милиарда евро в целия Съюз. Очаква се над един милион стартиращи и малки предприятия да се възползват от подобрения достъп до финансиране.  \r\nВ допълнение към финансирането на новаторски проекти и нови технологии с плана „Юнкер“ се подкрепят и други цели на ЕС, например политиката за климата и социалната и транспортната политика.", "date": "2019.10.22", "title": "ЕК: Планът „Юнкер“ оказва значително въздействие върху заетостта и растежа в ЕС"}
{"url": "http://www.focus-news.net/news/2019/10/22/2710948/predstaviteli-na-obshtina-svishtov-vzeha-uchastie-v-kragla-masa-organizirana-ot-sa-d-a-tsenov.html", "text": "На 22 октомври в СА \"Д. А. Ценов\" - Свищов  се проведе кръгла маса  на тема \"Управлението на проекти – предизвикателство пред съвременната наука и практика\", съобщиха от  пресцентъра на община Свищов . Научният форум е организиран от катедра \"Стратегическо планиране\", в изпълнение на проект \"Методика за гъвкаво управление на проекти в публичния сектор\". \r\nПроф. д-р Маргарита Богданова откри кръглата маса и направи презентация, чрез която сравни двата основни подхода при управление на проекти – традиционен и гъвкав, като постави специален акцент на методологията на гъвкавото управление на проекти като подход, с по-висока ефективност, и ефикасност на дейността на организациите в публичния сектор. \r\nКато специален гост на събитието, в.и.д. кмет на община Свищов Анелия Димитрова бе придружена от директора на дирекция \"Култура и културно наследство\" Росен Маринов и екип от експерти в лицето на Маргарита Перникова, Енвер Юсниев и Емилия Парашкевова, които споделиха, по време на кръглата маса, своя практически опит в работата си по проекти.  \r\nВ своите приветствени думи Анелия Димитрова подчерта, че през последните 4 години община Свищов е реализирала над 106 проекта за повече от 62 млн. лв., от които 57 млн. лв. са инвестирани в инфраструктурата на различни обекти в община Свищов. Тя допълни, че проектите са имали различни източници на финансиране, но безспорно водещ принцип, през последните четири години на управление, е било търсенето и реализирането на качествени проекти, които да оставят своя значим отпечатък върху устойчивото развитие на Общината.  \r\nАнелия Димитрова поздрави катедра \"Стратегическо планиране\", за това което прави в двете си магистърски програми, осигурявайки на практиката такива специалисти и подготвени кадри,  на които да се разчита както във бизнеса, така и в публичния сектор за реализирането на различни проекти.", "date": "2019.10.22", "title": "Представители на Община Свищов взеха участие в кръгла маса организирана от СА \"Д. А. Ценов\""}
{"url": "http://www.focus-news.net/news/2019/10/22/2710955/sadat-e-odobril-sporazumeniya-sklyucheni-mezhdu-okrazhna-prokuratura-blagoevgrad-s-podsadimi-obvineni-za-nezakonno-razprostranenie-na-narkotitsi.html", "text": "Съдът  е одобрил споразумения, сключени между Окръжна прокуратура Благоевград с подсъдими, обвинени за незаконно разпространение на наркотици. Това съобщиха от пресцентъра на  Апелативна прокуратура - София . Съдът е одобрил споразумения, сключени между Окръжна прокуратура – Благоевград и подсъдимите Г.С., М.П. и С.Т., обвинени за незаконно държане на наркотици с цел разпространение.  \r\nВ периода от 25.08.2019 г. до 27.08.2018 г. подсъдимият Г.С. държал с цел разпространение високорисково наркотично вещество – коноп (марихуана), с общо тегло 4701 грама. Дрогата била укривана от него на различни места - в апартамент в кв. „Освобождение“ в гр. Благоевград, в местността „Реката“ в района на с. Вуково, община Бобошево, както и в стопанска постройка в махала „Пинтийска“ в района на с. Логодаж. Стойността на наркотика възлиза на 18 804 лева.  \r\nОсвен това подсъдимият засял и отглеждал в няколко ниви растения от рода на конопа – 211 броя. В жилище в гр. Благоевград Г.С. държал акцизни стоки без бандерол – 297 кутии цигари марка „Trokadero Blue Slims“, на обща стойност 2227,50 лева. За извършените от него престъпления му е определено наказание от три години „лишаване от свобода“ с петгодишен изпитателен срок и глоба в размер на 10 000 лева.  \r\nЕдна година и три месеца „лишаване от свобода“ с тригодишен изпитателен срок е наказанието, наложено на подсъдимия М.П. за това, че на 30.05.2018 г. без надлежно разрешително държал коноп (марихуана) и амфетамин с цел разпространение. Престъпното деяние било извършено от него в жк. „Цар Самуил“ в гр. Петрич. Мъжът отглеждал и 116 растения от рода на коноп (марихуана), представляващи високорискови за общественото здраве, на нива от 50 кв.м. в района на с. Куково.  \r\nПодсъдимият С.Т. се е признал за виновен и се е съгласил да му бъде наложено наказание от една година „лишаване от свобода“ с тригодишен изпитателен срок за незаконно държане на коноп (марихуана) с цел разпространение. Престъплението било извършено от него на 11.05.2019 г. в местността „Студената водичка“, в района на с. Драгуш, община Петрич. Наркотикът бил разпределен в шест обекта с различно съдържание на тетрахидроканабинол. Общата му стойност е 9 936 лева.", "date": "2019.10.22", "title": "Съдът  е одобрил споразумения, сключени между Окръжна прокуратура Благоевград с подсъдими, обвинени за незаконно разпространение на наркотици"}
{"url": "http://www.focus-news.net/news/2019/10/22/2710956/poslanikat-na-turtsiya-u-nas-d-r-hasan-ulusoy-blagodari-na-balgarskoto-pravitelstvo-za-podkrepata-i-satrudnichestvoto-za-turskite-investitsii.html", "text": "Посланикът на Турция у нас д-р Хасан Улусой благодари на българското правителство за подкрепата и сътрудничеството, което винаги е оказвало на турските инвестиции, предаде репортер на  Радио „Фокус”- Пловдив . Той присъства на откриването на новия турски завод край Пловдив, заедно с премиера на Република България Бойко Борисов и от трибуната поздрави всички, които са реализирали проекта в много кратки срокове, за да бъде изграден този завод, който започва дейност в „съседна, приятелска и съюзническа България”. \r\n„Изпитваме голямо задоволство от развитието на двустранните ни отношения във всяка една сфера, включително и в икономическата. Наистина, икономическите отношения между двете страни са едни от градивните елементи на нашето приятелство, които го укрепват още повече”, каза още д-р Хасан Улусой. „Знаем и подкрепяме целите и на двете страни, които са насочени към укрепването и развитието на нашите отношения”, добави посланикът на Турция д-р Хасан Улусой. \r\nЦветана ТОНЧЕВА", "date": "2019.10.22", "title": "Посланикът на Турция у нас д-р Хасан Улусой благодари на българското правителство за подкрепата и сътрудничеството за турските инвестиции"}
{"url": "http://www.focus-news.net/news/2019/10/22/2710958/mestni-izbori-2019-yordan-lechkov-nova-alternativa-sliven-ima-nuzhda-ot-restart-za-da-se-prevarne-otnovo-vav-vodeshta-obshtina-v-stranata.html", "text": "Сливен има нужда от рестарт, за да се превърне отново във водеща община в страната. Това заяви пред  Радио „Фокус“ – Сливен  Йордан Лечков, кандидат за кмет на Общината от ПП „Нова алтернатива“. Според Лечков, градът има нужда от далновидна политика и ясна визия за бъдещето. „На всички вече е ясно, че европроектите не са панацея. Имаме нужда от администрация, в която се работи без страх, от кмет, който намира средства, за да осигури работата на тази администрация в полза на хората. Работата на една община е да осъществява социална дейност – това е работеща икономика, спокойствие за хората, които живеят не само в града, но и в малките населени места. А работата на един кмет, е да осигурява средства за всичко това, не само да разчита на помощта на правителството и външни инвеститори“, заяви Йордан Лечков. По думите му, успехът на едно такова управление се крепи на помощта на местния бизнес, на осигуряване на условия за работа на фирмите, на достъпност на социалните услуги за жителите на общината. \r\n„Само с вдигане на данъци и на средства от Европа, не се прави местна политика. Ние имаме собствен, вътрешен ресурс, и трябва да го използване“, категоричен бе Лечков. По думите му, не е редно кметовете да молят правителството за подкрепа. „Когато кметът има подкрепата на хората и собствената си администрация, той може да настоява, а не да моли правителството“, заяви Лечков. Целта на рестарта на Сливен, по думите му е, отново да превърне Сливен във водеща община. \r\n„През 2011 година Сливен бе пример, ние учехме как се управлява и кметовете на Бургас, Стара Загора и Ямбол, учехме ги как се разработват и печелят проекти. Затова се гордея, с това, което постигнахме през двата мандата на мое управление“, категоричен бе Йордан Лечков. Той припомни, че за 8 години Сливен е защитил проекти за 115 000 000 лв, че Общината е имала най-ниските данъци в България, че е направено новото енергоспестяващо осветление, че благодарение на санирането на детски градини и училища, не само са осигурени комфортни условия на децата, но и са реализирани икономии. „Кръговото на Розова градина, пробивът на ул. „Раковски“, ремонтите на булеварди и квартали, връщането на Военните имоти, всичко това е направено от нас. „, заяви Йордан Лечков. Лечков припомни и прекратяването на договора с изпълнителя на първия  воден цикъл. „Тогава ни упрекваха, но сега Върховният съд потвърди правилността на решението, и с прекратяването на договора спестихме много на всички жители на Сливен, които години наред щяха да плащат за ремонти“, допълни Йордан Лечков. Той възнамерява да отстоява идеята си за децентрализация – за повече средства за местните власти и по – малка намеса на държавата. \r\nЗа да изкаже своята подкрепа за Йордан Лечков като кандидат за кмет на Сливен и за листата за общински съветници, в Сливен бе и председателят на партия „Нова алтернатива“ Николай Цонев. „Огромна чест за мен е да се върна в Сливен, където бе учредена първата организация на нашата партия и да подкрепя Йордан Лечков. Данчо е човек с перспективно мислене, а на България и трябват точно такива хора. Доказателство за неговото визионерско мислене, е че в Сливен и досега се изпълняват проекти, разработени от Лечков и неговия екип преди повече от 8 години“, заяви Цонев. Лидерът на „Нова алтернатива“ изрази надежда, че в Сливен ще има рестарт. Подобен би трябвало да има и в цялата страна. Според Цонев, ако в столицата победи не кандидатът на ГЕРБ, това ще бъде предпоставка за предсрочни парламентарни избори. „Статуквото ще се наруши, ще има преоценка на ценностите, а това е предпоставка за нови избори“, заяви Николай Цонев. \r\nЛюдмила ЙОРГОВА", "date": "2019.10.22", "title": "Местни избори 2019: Йордан Лечков, „Нова алтернатива“: Сливен има нужда от рестарт, за да се превърне отново във водеща община в страната"}
{"url": "http://www.focus-news.net/news/2019/10/22/2710965/otpusnati-sa-148-500-lv-za-oshte-edna-godina-spetsializirani-uslugi-za-detsa-v-gabrovo.html", "text": "Децата от община Габрово на възраст от 0 до 7 години получават възможност за предоставяне на специализирани услуги за ранно детско развитие за още една година – до края на 2020 г. Това съобщиха за  Радио „Фокус“-Велико Търново  от пресцентъра на община Габрово. \r\n \r\nС допълнително споразумение между Община Габрово и Управляващия орган на Оперативна програма „Развитие на човешките ресурси“ са осигурени още 148 500 лв. Така общият размер на безвъзмездната финансова помощ по проект \"Комплекс за социално-здравни услуги за деца и семейства\" е 731 876,89 лв. Той стартира на 1 септември 2016 г. и трябваше да приключи в края на тази година. \r\n \r\nОт началото на проекта до средата на миналия месец подкрепа са получили 330 деца и техните семейства. Голям процент от малчуганите са ползвали услугите на логопед поради нарушения в говорното развитие, търсени са психологическите и социалните консултации, родителите също са получили съвети от специалистите. \r\n \r\nСега центъра посещават 70 деца, с които работят социални работници, психолози, медицински сестри, лекари и педагози. Услугите са почасови и безплатни, извършва се и мобилна работа с посещения в домовете на потребителите. \r\n \r\nПо проекта са разкрити 20 работни места. Усилията на експертите са насочени към ранна интервенция на уврежданията при деца до 7 г. и техните родители, педагогическа подкрепа за деца със специални потребности, подлежащи на записване в първи клас, семейно консултиране, подобряване достъпа до здравеопазване, летни занимания за бъдещите първокласници и други. \r\n \r\nРени АТАНАСОВА", "date": "2019.10.22", "title": "Отпуснати са 148 500 лв. за още една година специализирани услуги за деца в Габрово"}
{"url": "http://www.focus-news.net/news/2019/10/22/2710963/plyus-info-makedoniya-ek-e-potvardila-gotovnostta-na-harvatiya-za-vlizane-v-shengen.html", "text": "Шест години след присъединяването на Хърватия към Европейския съюз днес Европейската комисия потвърди готовността на Хърватия да влезе в Шенгенското пространство и даде зелена светлина на Шенгенското пространство без паспорти, пише хърватският вестник  Jutarnji List, позовавайки се на анонимен източник на Bloomberg, който е заявил, че решението все още не е обявено, тъй като Европейският съвет не е разгледал въпроса, пише македонското електронно издание  “Плюс Инфо“ . \r\nВ края на миналия месец хърватският премиер Андрей Пленкович изрази очакване настоящата Европейска комисия да препоръча влизането на Хърватия в Шенгенската зона до края на мандата. \r\n\"Очаквам ЕК да приеме това, което предложиха компетентните комисари. Имам предвид на първо място еврокомисаря по вътрешните работи Димитрис Аврамопулос\", заяви хърватският премиер. \r\nПредседателят на Европейската комисия Жан-Клод Юнкер заяви по време на посещение в Загреб през юни, че Комисията ще даде положителна препоръка до края на мандата, който изтича на 1 ноември. \r\n \r\n  Юлиян Марков", "date": "2019.10.22", "title": "„Плюс Инфо“ (Македония): ЕК е потвърдила готовността на Хърватия за влизане в Шенген"}
{"url": "http://www.focus-news.net/news/2019/10/22/2710695/spetsializiraniyat-sad-ostavi-v-aresta-biznesmenat-nikolay-banev-obzor.html", "text": "В Специализирания наказателен съд се проведе заседание по делото срещу Николай, Евгения и Мария Баневи по обвинение за образуване и ръководене на организирана престъпна група за данъчни измами и пране на пари. Делото беше гледано от 20-и състав. По време на делото адвокатите на подсъдимите изискаха оригинали справки на декларации за дружествата „Полимери“ и „Партнер комерс от НАП. Документите трябва да бъдат представени преди разпита на свидетелите. От Прокуратурата твърдят, че са представени такива документи на електронен носител, тъй като обемът им е много голям - 27 чувала. Заради поисканите нови доказателства от НАП, делото беше отложено. Защитата на Николай Банев поиска да бъде преразгледана мярката му за неотклонение „Задържане под стража“. Като причина те посочиха невъзможността на подсъдимия да се грижи за жена си – Евгения Банева, за която стана ясно, че се лекува от онкологично заболяване, както и за децата си. Адвокатите му са на мнение, че домашният арест не би възпрепятствал по никакъв начин хода на делото. Според Прокуратурата единствената адекватна мярка срещу Николай Банев е „Задържане под стража“, тъй като има реална опасност той да се укрие или да извърши ново престъпление. Освен това държавният орган посочи, че към подсъдимия има и обвинение за закана за убийство, както и за лъжесвидетелство. След като се оттегли да вземе решение по делото, Специализираният съд постанови да остави в ареста Николай Банев. Според правосъдния орган все още е налице опасност от укриване и извършване на нови престъпни деяния от страна на подсъдимия, предвид тежестта на извършените вече от него престъпления. Делото е в начална фаза и според съда съществува опасност от повлияване на свидетелите, ако Банев e на свобода. Съдът подчерта, че той е намерил начин и да вкара мобилен телефон в ареста, което е в разрез със закона. На база на всичко това съдът реши, че към момента няма налични причини за изменение на мярката за неотклонение \"Задържане под стража\". \r\nЗорница КОСТАДИНОВА", "date": "2019.10.22", "title": "Специализираният съд остави в ареста бизнесменът Николай Банев (ОБЗОР)"}
{"url": "http://www.focus-news.net/news/2019/10/22/2710693/predstoyashti-sabitiya-v-stranata-za-22-oktomvri-agentsiya-fokus.html", "text": "*** \r\n \r\nПрезидентът Румен Радев е на посещение в Япония за интронизацията на император Нарухито. \r\n \r\n \r\n*** \r\n \r\nОт 10:00 часа в зала „Голям Колегиум“, министърът на земеделието, храните и горите Десислава Танева ще участва в Годишна конференция на тема: „За чисто земеделие и сигурна околна среда“. \r\n \r\n*** \r\n \r\nОт 10:00 часа в Министерство на земеделието, храните и горите ще се състои награждаването “Най-отговорен земеделски стопанин” 2019.  \r\n \r\n*** \r\n \r\nОт 11:00 часа зам.-министър Зорница Русинова ще присъства на откриването на обновената със средства по проект „Красива България“ сграда на Детска ясла №1 на адрес: ул. „Стефан Цанов“ №40. \r\n \r\n*** \r\n \r\nОт 18:00 часа в Големия салон на БАН, ще бъде представена книгата с публицистика \"Родопа е предел\". \r\n \r\n*** \r\n \r\nОт 18:30 часа, в салоните на Банка „БНП Париба” на бул. Цар Освободител № 2, ще бъде открита изложбата \"Да извадиш от забвение\".  \r\n \r\n*** \r\n \r\nОт 11:00 часа в зала 114 в Учебен корпус № 1 на ЮЗУ „Неофит Рилски“ ще бъде открит втори регионален форум за социално предприемачество. \r\n \r\n*** \r\n \r\nОт 11.00 часа в конферентната зала в Областна администрация – Благоевград ще се проведе Областна епизоотична комисия.  \r\n \r\n*** \r\n   \r\nВ 11.00 часа в сградата на „Кариерен център“ към ДРСЗ на ул. „Патриарх Евтимий“ №35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас  \r\n \r\n \r\n*** \r\n    \r\nВ 14.00 часа в Окръжен съд – Бургас ще се проведе заседание по делото за разрушаването на пясъчни дюни в м. Каваци, по което подсъдими са Иван Н. и Манол П.  \r\n \r\n \r\n*** \r\n \r\nОт 11.30 в Хотел „Терма Еко“ в Кранево ще се състои официалната церемония по откриването на XXV Есенен семинар на Фондация Българска Памет под мотото „Европейското, дигитално и устойчиво бъдеще в ръцете на младите“. В него ще участват близо 200 българчета от Македония, Молдова, Украйна, Албания, Сърбия, от Западните Родопи и района на Тервел. \r\n \r\n \r\n*** \r\n \r\nОт 17.30 часа в читалня на РБ „П.Р.Славейков“ ще представяне на „Чудовището“ - роман на Владимир Зарев и Издателска къща „Хермес“.   \r\n \r\n \r\n*** \r\n \r\nОт 18.30 часа в НЧ „Напредък-1869“ Държавен куклен театър – Варна, представя постановката „Професия лъжец\" по Теди Москов. С участието на Красимир Добрев, Боян Стоянов, Галин Гинев, Вера Стойкова и др.  \r\n \r\n \r\n \r\n*** \r\n \r\nОт 14:00 часа в отдел „Заемна за възрастни” на Регионална библиотека „Михалаки Георгиев”-гр. Видин – ще бъде открита изложба на тема: „Многоликият Михалаки Георгиев”. \r\n \r\n*** \r\n \r\nОт 10.00 часа в СК „Простор“ ще бъде отбелязан Световният ден на ходенето. \r\n \r\n*** \r\n \r\nОт 10.00 часа във фоайето на Хирургическия корпус, министър Кирил Ананиев идва за откриване на новият скенер. \r\n \r\n*** \r\n \r\nОт 11:30 часа в хотел „Терма Еко“, ще се състои церемония по откриването на XXV Есенен семинар на Фондация Българска Памет под мотото „Европейското, дигитално и устойчиво бъдеще в ръцете на младите“. В него ще участват близо 200 българчета от Македония, Молдова, Украйна, Албания, Сърбия, от Западните Родопи и района на Тервел. \r\n \r\n*** \r\n \r\nОт 10.00 часа, зала №1, Пловдивската окръжна прокуратура е внесла в съда протест срещу присъда на Окръжен съд – Пловдив от 17.10.2018 г., с която са оправдани по всички повдигнати обвинения подсъдимите Г. Б. и А. Н. за събарянето на тютюневия склад, собственост на фирма „Одрин 8 “ ЕООД - Пловдив. \r\n \r\n \r\n*** \r\n \r\nОт 19.00 часа в Родопски драматичен театър „Николай Хайтов“ ще се проведе „Концертът“ – театрален спектакъл по повод 15 години от създаването на фондация „За Родопите“. \r\n \r\n \r\n*** \r\n \r\nОт 18.00 часа в Регионален исторически музей „Д-р Симеон Табаков“ своите награди ще получат участниците в конкурса за есе „Моят град – история, традиции, култура и образование“. \r\n \r\n   \r\nОт 10.00 часа в зала 2 на областна администрация ще се проведе заседание на областната епизоотична комисия.  \r\n   \r\n   \r\nОт 17.30 часа в Регионална библиотека „Стилиян Чилингиров” ще се състои среща разговор с д-р Петко Загорчев на тема „Хомеопатия за родители в есенно-зимния период“.  \r\n \r\n*** \r\n \r\nОт 17.30 часа на Градския стадион, Областна администрация съвместно с ММС организира демонстративни спортни събития с участието на деца и младежи от местни спортни клубове. \r\n \r\n \r\n*** \r\n \r\nОт 11.30 часа в производствената база на \"Туристстрой - Царацово\" ЕООД, ще се проведе пресконференция за представяне на постигнатите резултати при изпълнение на договор за безвъзмездна финансова помощ BG16RFOP002-3.004-0090-C01 „Повишаване на ресурсната ефективност на \"Туристстрой - Царацово\" ЕООД чрез внедряване на процесова иновация при производството на метални изделия“.", "date": "2019.10.22", "title": "Предстоящи събития в страната за 22 октомври (Агенция „Фокус“)"}
{"url": "http://www.focus-news.net/news/2019/10/22/2710964/verizhna-katastrofa-s-8-avtomobila-zatrudni-dvizhenieto-po-asparuhoviya-most-vav-varna.html", "text": "Верижна катастрофа с 8 автомобила затрудни движението по Аспаруховия мост във Варна малко след 16.00 часа. Това съобщиха за  Радио „Фокус“ – Варна  от Пътна полиция. Колите са се сблъскали в платното в посока от центъра на града към квартал „Аспарухово“. Засега няма данни за пострадали хора. До минути предстои изтегляне на ударилите се автомобили. Засега има затруднения в трафика, но съвсем скоро платната ще са напълно свободни за преминаване, увериха от Пътна полиция. \r\n \r\nДиана СТОЕВА", "date": "2019.10.22", "title": "Верижна катастрофа с 8 автомобила затрудни движението по Аспаруховия мост във Варна"}
{"url": "http://www.focus-news.net/news/2019/10/22/2710696/ofitsialno-be-otkrito-razshirenie-na-gazoprenosnata-mrezha-po-traseto-na-balkanski-potok-do-kompresorna-stantsiya-strandzha-obzor.html", "text": "Бургас. Официално бе открито разширение на газопреносната мрежа по трасето на „Балкански поток“ до компресорна станция „Странджа“. Според министъра на енергетиката Теменужка Петкова разширението на газопреносната инфраструктура на България ние ще запазим своето стратегическо място на газовата карта на Европа. По думите ѝ това е проект, който е изключително важен не само за България, но и за целия регион на Югоизточна Европа, защото ще даде възможност за диверсифициране на маршрутите за доставка на природен газ. Петкова посочи, че този проект ще създаде условия за по-голяма енергийна сигурност в региона и за развитие на пазара. Според нея за България този проект е реализиран при стриктно спазване на всички европейски правила. Тази инфраструктура, като част от структурата, свързана с реализацията на концепцията за газоразпределителен център на територията на България, е изключително важна за страната ни.  \r\n„Под тези плодородни ниви са тръби, които могат да превозват огромни количества газ, изпитани на над 80 атмосфери налягане. Перфектна работа на заварчици, на монтажисти. Денонощна работа, трудна работа“, каза  премиерът Бойко Борисов . „Докато другите говорят, ние строим и даваме възможност за България да възвърне мястото си като основен газоразпределителен център. Именно затова ние подложихме на нашите партньори и в Сърбия, и в Унгария този поток да се нарича „Балкански поток“, допълни премиерът Борисов. Той уточни, че Балканите са обединяващо име. По думите му газовият хъб се казва „Балкан“, защото Балканите ни обединяват. Премиерът посочи, че другата седмица ще покаже как се строи интерконекторът с Гърция. „България ще бъде с две газови магистрали. Българската икономика ще има възможност да си купи най-евтиния газ, който се предлага и се доставя, а нашите съседи Сърбия, Северна Македония, Унгария, Австрия ще могат също да си доставят по тези газопроводи газ“, заяви министър-председателят.  \r\nСпоред  Томаш Менцер , държавен секретар по информационните и международните въпроси на Унгария, развитието на южния газов коридор осигурява благоденствието на целия регион. По думите му сътрудничеството между България и Унгария е в множество области, като енергийното сътрудничество е от основно значение. „Ние в Унгария, както и българските ни приятели, се стараем да осигурим максимален брой маршрути и източници на доставка на газ“, отбеляза Томаш Менцер. По думите му разработването на южния газов коридор е проект, който осигурява диверсификация както на източниците на доставките, така и на маршрутите. Той добави, че диверсификация определено означава не само национална сигурност, но и намаляване на разходите както за индустрията, така и за крайните потребители и увеличаване на конкурентоспособността. Според него завършването на проекта ще направи както България, така и Унгария по-силни държави и ще допринесе за целия регион.  \r\n„Свързването на вашата страна към „Турски поток“ ще позволи да получавате синьо гориво по нов надежден маршрут и да станете един от най-големите газови разпределителни центрове“, каза  Негово Превъзходителство Анаталий Макаров , посланик на Русия в България.  \r\nСпоред  Владимир Малинов, шеф на „Булгартрансгаз“ , са инвестирани 75 млн. лв. за шест месеца в разширението на газопреносната мрежа и компресорна станция „Странджа“. По думите му тази инвестиция е финансирана изцяло от „Булгартрансгаз“. \r\nДеница ДИМИТРОВА", "date": "2019.10.22", "title": "Официално бе открито разширение на газопреносната мрежа по трасето на „Балкански поток“ до компресорна станция „Странджа“ (ОБЗОР)"}
{"url": "http://www.focus-news.net/news/2019/10/22/2710697/edin-mladezh-e-zaginal-a-drugi-trima-sa-raneni-pri-katastrofa-kray-zlatitsa-obzor.html", "text": "Един младеж е загинал, а други трима са ранени при катастрофа на изхода на гр. Златица. Сигналът за инцидента е подаден на телефон 112 в 6.50 часа. Установено е, че са катастрофирали два леки автомобила – „БМВ“ и „Ауди“, като вероятната причина е отнето предимство. От  ОДМВР – София  съобщиха че двама от пострадалите са транспортирани в „Пирогов“, други двама са в болницата в Пирдоп. По-късно е получена информация, че 20-годишният младеж, настанен в Пирдопската болница е починал. \r\nОт  болница „Света Анна“ в столицата  съобщиха че едната жена, настанена при тях, е с парциален пневмоторакс, фрактура на ребрата, полифрагментна фрактура на скапула. Жената е хоспитализирана в Клиниката по хирургия на болницата.  Един от пострадалите  също е опериран и е с пневмо перитонеум, хоспитализиран е в клиниката.  Други двама младежи са с травми на меките тъкани, прегледани са  и са освободени за домашно лечение.  \r\nЗаради инцидента временно е бил затворен пътят I-6 Златица – Пирдоп в рамките на гр. Пирдоп. Бил е организиран обходен маршрут по съседните улици в населеното място, като трафикът е бил регулиран от „Пътна полиция“.", "date": "2019.10.22", "title": "Един младеж е загинал, а други трима са ранени при катастрофа край Златица (ОБЗОР)"}
{"url": "http://www.focus-news.net/news/2019/10/22/2710699/sergey-narishkin-rusiya-e-gotova-otnovo-da-zashtitava-svoite-sayuznitsi-i-priyateli.html", "text": "Русия в съвременния свят е един от водещите центрове на сила и отново е готова да защити своите приятели и съюзници. Това пише в авторска статия в сръбския вестник \"Вечерне новости\" директорът на Службата за външно разузнаване на Русия Сергей Наришкин, цитиран от  TACC . \r\n\"Очакванията на американските политически стратези не се изпълниха - Вашингтон не успя да създаде еднополюсен свят върху останките на други държави. Основните принципи на конференциите в Ялта и Потсдам в съвременния свят, който гравитира към многополюсността, са по-актуални от всякога. В съвременния свят, Русия отново е един от водещите центрове на сила, днес страната ни се отличава със силни ценности, заради които мнозина на Запад ни завиждат: мощен военен потенциал, силна политическа воля и готовност да действаме решително на международната арена. Ние отново сме готови да защитим себе си и своите съюзници и приятели “, се казва в статията.  \r\n \r\n  Юлиян Марков", "date": "2019.10.22", "title": "Сергей Наришкин: Русия е готова отново да защитава своите съюзници и приятели"}
{"url": "http://www.focus-news.net/news/2019/10/22/2710698/kanal-5-makedoniya-upravlyavashti-i-opozitsiya-sa-saglasni-za-neobhodimostta-ot-otgovor-na-balgarskite-iskaniya.html", "text": "Всички политически партии в Македония са се съгласили да отговорят на българските искания, включително и президентът Стево Пендаровски, но управляващата партия е заявила, че преди изборите не трябва да се политизират отношенията със съседите, информира македонският телевизионен  “Канал 5“ . \r\nСлед изявленията на българското правителство, включително изискването за заличаване на македонския език от документите на ЕС и отказ от защитата на македонското малцинство в България, на лидерската среща бе представена контрадекларация за защита на македонските права. Всички политически партии са се съгласили да отговорят на българските искания, включително и президентът Пендаровски, но управляващата партия е заявила, че преди изборите не трябва да се политизират отношенията със съседите. \r\nВъпросът е бил повдигнат от председателя на ВМРО-ДПМНЕ Християн Мицковски, според когото, България вреди на Македония и трябва да се предприемат защитни действия с гаранцията, че страната няма да се откаже от македонския език и защитата на македонското малцинство в България. \r\n„С такава декларация ще заявим, че това е огромна обида и не води до подобряване на добросъседските отношения, а напротив, изостря ги. На някои от следващите срещи вярвам, че този въпрос ще бъде разгледан. Настоявам да се приеме резолюция, която ще бъде отговор, че не възнамеряваме като политически партии да действаме в съответствие с исканията на източната ни съседка“, е заявил Християн Мицковски. \r\nДали декларацията ще бъде правителствена, междупартийна или парламентарна, все още не е уточнено. Партиите са заявили, че оставят място за общо решение. \r\nОт „Канал 5“ припомнят, че българското правителство е заявило, че няма да възпрепятства започването на преговорите за присъединяване на страната с Европейския съюз, но ще изискват тези условия от Македония в хода на преговорите със Съюза. \r\n \r\n  Юлиян Марков", "date": "2019.10.22", "title": "„Канал 5“ (Македония): Управляващи и опозиция са съгласни за необходимостта от отговор на българските искания"}
{"url": "http://www.focus-news.net/news/2019/10/22/2710700/mkd-makedoniya-milorad-dodik-tvardi-che-rusiya-iska-da-izgradi-gazoprovod-v-republika-srabska.html", "text": "Сръбският член на председателството на Босна и Херцеговина Милорад Додик заяви, че интересът на Русия е да засили сътрудничеството и да изгради газопровод на територията на Република Сръбска в Босна и Херцеговина, което той обсъди с руския премиер Дмитрий Медведев по време на посещението му в Белград, пише македонското електронно издание  “МКД“ . \r\n„Техният интерес е ясен. Те искат да построят газопровод и газови хранилища и да присъстват в района\", заяви Додик за Радио и телевизия на Република Сръбска (РТРС). \r\nДодик и президентът на Република Сръбска в Босна и Херцеговина Желка Цвианович разговаряха с руския премиер Дмитрий Медведев в Белград в събота. Той обясни, че руснаците имат интерес да разпространяват своите енергийни ресурси в региона. \r\nДодик добави, че има лобита, които искат да спрат навлизането на руски газ и че САЩ имат свои бизнес планове, които не съответстват на руските. \r\n\"Тук трябва да изберем кое е по-евтино и по-сигурно  за нас в дългосрочен план \", каза Додик. \r\nТой каза още, че е обсъждал с руския министър-председател защо кабинетът в Босна и Херцеговина все още не е създаден и че пречката е приемането на годишната Национална програма за реформи с НАТО. \r\nСпоред Додик Русия не провежда „агресивна политика“ в това отношение. \r\nМедведев направи еднодневно посещение в Сърбия в събота, където се срещна с президента Александър Вучич и премиера Ана Бърнабич и присъства на честването на 75-годишнината от освобождението на Белград през Втората световна война. \r\n \r\n  Юлиян Марков", "date": "2019.10.22", "title": "„МКД“ (Македония): Милорад Додик твърди, че Русия иска да изгради газопровод в Република Сръбска"}
{"url": "http://www.focus-news.net/news/2019/10/22/2710703/tass-vanshnite-ministri-na-rusiya-i-balgariya-se-dogovoriha-da-aktivizirat-dialoga-v-energetikata-obzor.html", "text": "Руският външен министър Сергей Лавров проведе разговори  с колегата си от България Екатерина Захариева, която е в Москва на работно посещение, обобщава  TACC . \r\nВ началото на срещата руският външен министър отбеляза успеха в развитието на диалога между Русия и България, като посочи, че той е придобил стабилност и динамика. На разговорите, които продължиха малко по-малко от час и половина, ръководителите на Министерствата на външните работи разгледаха въпросите на двустранното сътрудничество, главно в областта на енергетиката, обсъдиха взаимодействието в рамките на международните структури и обмениха мнения по редица международни проблеми. \r\n \r\n Активизиране на диалога \r\n \r\nВизитата на Захариева беше първото посещение на министър на външните работи на България в Москва през последните осем години. В самото начало на съвместната пресконференция ръководителят на руското външно министерство заяви, че по време на разговорите страните са изразили удовлетворение от засилването на политическия диалог. Той припомни, че тази година се състояха редица важни контакти, включително на най-високо ниво. Възможно е те да продължат скоро, тъй като в България очакват ответна визита на Сергей Лавров. „Приемам тази покана с удоволствие и признателност“, каза той. От своя страна българският външен министър изрази надежда, че скоро ще бъде възможно да се определи графикът на срещите за следващата година. \r\nЖурналистите попитаха руския външен министър кога да очакват руския президент Владимир Путин да посети София. Лавров каза, че подобни въпроси са отговорност на Кремъл и отбеляза, че подобно посещение може да се случи веднага щом се появи реална възможност. \r\nМинистрите също се съгласиха да засилят работата за подобряване на правната рамка. Както посочи Лавров, сред документите, които са с приоритет, са междуправителствено споразумение за лицензионни отношения, междуправителствена програма за сътрудничество в областта на културата, образованието и науката и междуправителствено споразумение за военните гробища. \r\nОсвен това руският външен министър заяви, че е предал на Захариева документи за държавна регистрация на правото на неограничено ползване на земята, върху която се намира сградата на българското посолство в Русия. „Разчитаме на взаимната помощ на партньорите при решаването на съответните въпроси, свързани с руската държавна собственост в България“, добави ръководителят на руското външно министерство. \r\n \r\n Енергийни перспективи \r\n \r\nЛавров посочи, че в сътрудничеството между двете страни енергийния сектор заема значителен дял. По неговите думи българските колеги са информирали за началото на изграждането на инфраструктура за транспортиране на газ по втория клон на „Турски поток“. Церемонията с участието на българския премиер Бойко Борисов и руския посланик в България Анатолий Макаров се е състояла днес. Както руският външен министър отбеляза, работата, както е планирано, ще приключи към 2020 г. \r\nТой каза още, че българското правителство предприема конкретни стъпки за възобновяване на строителството на АЕЦ \"Белене\", а сега българските власти провеждат процедурата за избор на стратегически инвеститор за проекта. \"Нашата държавна корпорация \"Росатом\", която е производител на реакторите и собственик на технологията, ще вземе активно участие в този процес\", каза руският министър. \r\nОсвен това страните са обсъдили сътрудничеството по АЕЦ \"Козлодуй\". \r\nРусия продължава да бъде един от основните търговски партньори на България. Както отбеляза външният министър на България, София разчита на увеличаване на търговията с Москва. Захариева допълни, че в момента има и потенциал за сътрудничество между страните в хранително-вкусовата промишленост и технологии. \r\n \r\n За ситуацията на Балканите и Украйна \r\n \r\nВъншните министри са обменили мнения по международни въпроси, в частност относно ситуацията на Балканите. Руският министър отбеляза, че Москва се интересува от устойчиво развитие на региона. \"Ние твърдо вярваме, че уреждането на проблема с Косово трябва да се основава на резолюция 1244 на Съвета за сигурност на ООН, а ситуацията в Босна трябва да се основава на спазването на Дейтънското мирно споразумение от 1995 г.\", каза руският министър. \r\nНа свой ред Захариева изрази надежда за възобновяване на диалога между Белград и Прищина, тъй като това е много важно за сигурността и стабилността на целия регион. \r\nМинистрите не пренебрегнаха ситуацията в Украйна след президентските избори. Те повториха необходимостта от прилагане на набора от мерки за изпълнение на Минските споразумения. \r\nМинистрите обсъдиха и взаимодействието на двете страни в международните организации, както и перспективите за отношенията между Русия и Европейския съюз, включително в контекста на промяна в състава на Европейската комисия. \r\n \r\n Образование и туризъм \r\n \r\nКултурното и хуманитарно сътрудничество между двете страни също се развива. Българското правителство продължава да предприема мерки за създаване на благоприятни условия за изучаване на руския език в страната, който от около 10 години остава вторият най-популярен чужд език в България. Лавров изрази благодарност към българските власти за тези усилия. В допълнение, според руският външен министър, българската младеж показва висок интерес към висшето образование в Русия. \r\nВ същото време Захариева изрази съжаление, че София не е в състояние да подпише с Москва програма за сътрудничество в областта на културата и образованието. Тя изрази надежда, че този документ ще бъде готов за подписване през следващата година. \r\nМинистрите също са се съгласили да развиват сътрудничество в туристическия сектор. Лавров покани българските туристи в Русия. Захариева от своя страна посочи мерките на България за облекчаване на визовия режим с Русия, което би трябвало да доведе до увеличаване на туристическия поток от Русия, който според нея намалява от 2018 г. \r\n \r\n  Юлиян Марков", "date": "2019.10.22", "title": "ТАСС: Външните министри на Русия и България се договориха да активизират диалога в енергетиката (Обзор)"}
{"url": "http://www.focus-news.net/news/2019/10/22/2710702/turskiyat-vatreshen-ministar-turtsiya-upravlyava-migratsiyata-ne-ya-blokira.html", "text": "Турция активно управлява миграцията, не я блокира, заяви в понеделник министърът на вътрешните работи на страната Сюлейман Сойлу, цитиран от електронното англоезично издание на турския вестник  Sabah . \r\nИзказвайки се на международен семинар за миграцията, Сойлу заяви, че Турция разглежда въпроса за миграцията като хуманитарен феномен, който трябва да бъде управляван, а не блокиран. \r\n\"За да го управляваме, човек трябва да разбере защо хората мигрират\", каза Сойлу, като посочи несъответствия в доходите на работниците в Югоизточна Азия, Близкия Изток и Европа. \r\nСойлу отбеляза, че бреговата охрана на Турция играе важна роля в управлението на миграцията, като спасява човешки животи. \r\n\"Те водят сериозна борба, като използват 70% от капацитета си за работа, свързана с миграцията\", каза Сойлу, като отбеляза, че светът си затваря очите за изгубените животи в Средиземноморието, което се превърна в транзитна точка за бежанци, които се отправят към Европа. \r\nМеждувременно Сойлу заяви, че Турция е депортирала около 75 172 души от януари и очаква този брой да достигне 95 000 до края на годината. \r\nНай-малко 4 407 нелегални мигранти са били задържани в Турция през изминалата седмица, според източници от правоохранителните органи. \r\nОколо 1916 мигранти са били задържани при множество операции, проведени от жандармерийските сили в северозападната провинция Одрин, граничеща с Гърция и България. \r\nСпоред местните сили за сигурност в Одрин наскоро Гърция е засилила действията си за изпращане  на нелегални мигранти в Турция в нарушение на Женевските конвенции, Европейската конвенция за правата на човека и Конвенцията на ООН срещу изтезанията. \r\nВ крайбрежните провинции Чанаккале, Балъкесир, Айдън, Измир, Мугла и Анталия, турската брегова охрана и жандармерийските сили са задържали общо 2227 мигранти, докато се опитвали да преминат към Европа през Гърция. \r\nТурция е ключова транзитна точка за нелегалните мигранти, които целят да преминат към Европа, за да започнат нов живот, особено за бягащите от войни и преследване. \r\nОтделно в северозападните провинции Къркларели и Текирдаг са били държани 114 мигранти от жандармерийските сили. \r\nОсвен това граничните сили и полицията в южната провинция Хатай са заловили 114 мигранти за опит да влязат в Турция от Сирия с незаконни средства. \r\nВсички задържани през седмицата мигранти са били откарани в болници за лечение, или прехвърлени в провинциалните служби за миграция. \r\nТурция се превърна в популярен център за нелегални мигранти, които искат да преминат в Европа на фона на ескалация в конфликти, бедност и насилие в Близкия изток, азиатските страни и Африка. Гръцките острови в непосредствена близост до бреговете на Егейско море в Турция са любими дестинации на мигрантите, които се отправят към Европа. Въпреки това пътуванията на опасни, с препълнени лодки, често управлявани от неопитни мигранти и се оказват смъртоносни. За да намалят броя на нелегалните мигранти по опасния маршрут през Егейско море, Турция и Европейският съюз подписаха споразумение през 2016 г. Сделката предвижда Гърция да изпраща мигранти, държани на своите острови в Егейско море, обратно в Турция. В замяна Турция трябва да изпрати сирийски мигранти в различни страни от Европейския съюз. \r\n \r\n  Юлиян Марков", "date": "2019.10.22", "title": "Турският вътрешен министър: Турция управлява миграцията, не я блокира"}
{"url": "http://www.focus-news.net/news/2019/10/22/2710951/tass-boris-dzhonsan-shte-poiska-novi-izbori-pri-otlagane-na-brekzit.html", "text": "Британският премиер Борис Джонсън ще предложи провеждането на предсрочни избори до края на годината, ако Камарата на общините отново се произнесе за отлагане на Брекзит. Това съобщи във вторник политическият наблюдател на BBC Лора Кюнсберг, позовавайки се на източник в кабинета на премиера, цитирана от  TACC . \r\n\"Ако парламентът отново подкрепи отлагането, като отхвърли предложението на [правителството] за програмата и ЕС предостави отлагането до 31 януари, тогава ние ще оттеглим законопроекта, няма да има допълнително обсъждане в парламента и ще преминем в посока на организиране на избори до Коледа“ е заявил източникът. \r\nДжонсън представя законопроекта за Брекзит в парламента с очакването, че вотът ще се проведе във вторник около 19:00 часа (21:00 часа българско време) и че страната ще може да напусне ЕС на 31 октомври. \r\nЕдна от точките на законопроекта елиминира необходимостта от отделен парламентарен вот за одобрение на сделка с ЕС. Както бе посочено в кабинета, тя ще бъде разгледан и одобрена от Парламента след приемането на закона на второ четене във вторник. \r\nЗа приемането на закона има редица пречки. Във вторник парламентаристите могат да оспорят самия график, за който правителството настоява. Някои депутати вече декларират, че е невъзможно да се приеме такъв важен закон за три дни. Основният проблем за Джонсън и неговия кабинет ще бъдат изменения в закона, които опозицията планира да внесе. Някои от тях ще бъдат предложени още преди второто четене, но се очаква основните да бъдат представени преди третото четене, което се очаква в сряда или четвъртък. Опозицията може да се опита да обвърже одобрението на законопроекта с предсрочни парламентарни избори, втори референдум за Брекзит или промяна в условията на сделката с ЕС, като се стреми да запази членството на Великобритания в митническия съюз на ЕС. \r\nПовечето предложения, които опозицията може да направи, очевидно са неприемливи за правителството. Приемането им може да доведе до факта, че самият кабинет ще оттегли документа от гласуването и ще бъдат обявени предсрочни избори. \r\n \r\n  Юлиян Марков", "date": "2019.10.22", "title": "ТАСС: Борис Джонсън ще поиска нови избори при отлагане на Брекзит"}
{"url": "http://www.focus-news.net/news/2019/10/22/2710701/alsat-m-na-balgariya-tryabva-da-se-otgovori-vse-oshte-se-obmislya-formata.html", "text": "На проведената в неделя лидерска среща е решено, че на България трябва да се отговори, все още се обмисля формата, информира скопският телевизионен канал  „Алсат М“ , излъчващ на албански език в материал, представен без редакторска намеса. \r\nМакедония трябва да приеме резолюция, която да заяви на България какви са новите червени линии в отговор на обидите и изнудването от страна на София. Това е предложението на лидера на ВМРО-ДПМНЕ Християн Мицковски, който го постави за разглеждане на лидерската среща при президента в неделя. То получи одобрение от всички партии. От опозиционната партия заявиха, че през следващите дни ще реагират чрез парламента или по друг начин. \r\n„И по отношение на всички реакции на тази декларация е неизбежно от наша страна  Република Македония да не реагира на такава декларация, след като практически всички, включително Пендаровски и Заев, се съгласиха, че е необходим спешен отговор. Ще видим след няколко дни как ще се придвижи това. Ако те не поемат инициативата, ВМРО-ДПМНЕ ще го направи \", каза Игор Янушев от опозиционната партия. \r\nОт СДСМ изразиха мнението, че никой не може да ни отрече това, което е потвърдено в Организацията на обединените нации, а това е, че сме македонци и говорим македонски. Трябва да изградим отношения с България и всички наши съседи отговорно, без да обиждаме никого и да бъдат нарушавани националните чувства. \r\n„Знаем, че Република България е в последните етапи на кампанията за местни избори и знаем, че по някакъв начин ще започне кампания и у нас. И ние трябва да бъдем много внимателни, по никакъв начин да не позволим Договора (с България) да бъде политизиран, това е целта на този Договор \", каза Костадин Костадинов от СДСМ. \r\n \r\n  Юлиян Марков", "date": "2019.10.22", "title": "„Алсат М“: На България трябва да се отговори, все още се обмисля формата"}
{"url": "http://www.focus-news.net/news/2019/10/22/2710705/nezavisimaya-gazeta-gagauziya-iska-da-y-varnat-avtonomiyata.html", "text": "Гагаузия иска да й върнат автономията, пише руският вестник  “Независимая газета“ \r\nПредседателят на парламента на Република Молдова Зинаида Гречани каза, че „Гагаузките законопроекти“ могат да бъдат приети до 25-ата годишнина от обявяването на  автономията на Гагаузия, празнувана през декември. Предишните молдовски власти „преработиха“ законодателството така, че правомощията на автономията да бъдат намалени до ниво „район“, каза депутатът Федор Гагауз пред „НГ“. Той отбеляза, че гагаузите не са сепаратисти, но искат да им бъде върната реална автономия и фиксирана в Конституцията на Молдова. \r\nЗинаида Гречани подчерта, че „единодушната позиция на законодателната и изпълнителната власт на автономията е тези законопроекти да бъдат приети в първоначалния вариант, съгласувани с депутатите на Гагаузия и подкрепени от президента Игор Додон“. \r\nПравата на Гагаузката автономията, предоставена от Закона за специалния правен статут на едноименната териториална единица, са намалявани от много години, при това без съгласуване с Националното събрание (парламента) на Гагаузия. Но бившето правителство, на  Демократическата партия на Молдова и нейния лидер Владимир Плахотнюк, като цяло намали автономията до нивото на район, коригирайки законопроектите, които гагаузите внесоха в парламента, за да променят ситуацията. Новият парламент обещава да се върне към проблемите на Гагаузия и да ги реши. Исканията на гагаузите са подкрепени от президента Игор Додон и председателя на парламента на страната  Зинаида Гречани. Премиерът Мая Санду обеща да разреши проблема. \r\nПредседателят на Народното събрание на Гагаузия Владимир Киса определи \"въпросът за разглеждане от молдовския парламент на \"гагаузките законопроекти\" за основния проблем в момента\". Той припомни, че става дума за местната публична администрация, за административно-териториалната структура на страната, за децентрализация, изменения и допълнения в закона за специалния правен статут на Гагаузия (Гагауз Ери), разработен от съвместна работна група на парламента и на Народното събрание на Гагаузия с участието на международни експерти. \r\nПрезидентът Игор Додон заяви, че \"на следващото парламентарно заседание част от пропрезидентската социалистическа партия ще предприеме инициативата за приемане на пакет от законопроекти, свързани с автономията на Гагаузия\".  \r\n„Ние не сме сепаратисти. Гагаузия многократно е доказвала, че е част от молдовската държава и няма намерение да променя тази позиция. Но бихме искали автономията да е истинска. Да се върне статута й и да се фиксира в Конституцията. Необходимо е също всички въпроси, обсъждани от парламента, да бъдат съгласувани с Народното събрание на Гагаузия. Има още един момент: според закона автономията може да бъде ликвидирана, ако за нея гласуват три пети от депутатите, а 61 от 101 парламентаристи винаги могат да бъдат намерени. Това тревожи гагаузите и също изисква дискусия. Сега гагаузите са подкрепени от социалистите, които имат най-голямата фракция в парламента. Но прорумънските сили са против статута на Гагаузия, което предполага самоопределяне на автономията в случай на промяна в статута на самата Молдова “, заяви Федор Гагауз пред НГ. \r\n \r\n  Юлиян Марков", "date": "2019.10.22", "title": "„Независимая газета“: Гагаузия иска да й върнат автономията"}
{"url": "http://www.focus-news.net/news/2019/10/22/2710962/mestni-izbori-2019-kaloyan-pargov-bsp-za-transporta-v-stolitsata-bih-pisal-otsenka-375-na-gerb.html", "text": "За транспорта в столицата бих писал оценка 3.75 на ГЕРБ. Това каза лидерът на БСП – София и водач на листата за общински съветници на „БСП за България“ в София Калоян Паргов в предаването „Плюс – минус“ по  Нова телевизия . „За последните 10 години опитът за обновяване на градския транспорт с чисто нови автобуси е нещо, което ГЕРБ си го е закичил на ревера, но там получиха подкрепа от всички“, каза Паргов. Според него е недомислица начинът, по който се изградила велоаелята \r\n„С г-жа Манолова, която е граждански кандидат, ние ляво-центристките  и леви партии, като БСП, Д21 и Социалдемократическата партия, подписахме едно споразумение за едно бъдещо коренно различно управление на София. В общата подкрета на Манолова тя е доста по-широка, но и другите партии, които са я подкрепили и са изисквали от нея подобно споразумение, което те подписаха, са доста близки като посока за развитие. Има един фундамент и една основа. Ако погледнем програмата на липсващата г-жа Фандъкова до мен, ще видим, че доста голяма част от тази програма просто остана на хартия. Точно много от въпросите се решават на парче в общинския съвет. Когато говорим за София всеки се сеща за кмета на София, когато говорим за някой район, всеки се сеща за кмета на района. Има един орган на местно самоуправление, както г-н Герджиков отбеляза исто нормативно, който подпечатва паспорта за управление на всеки един кмет, ако мога така метафорично да се изразя. Без решенията на Общинския съвет кметът не може да провежда никакви политики, няма да има и бюджет. Това трябва да е ясно“, допълни Паргов.", "date": "2019.10.22", "title": "Местни избори 2019: Калоян Паргов, БСП: За транспорта в столицата бих писал оценка 3.75 на ГЕРБ"}
{"url": "http://www.focus-news.net/news/2019/10/22/2710706/pregled-na-osnovnite-temi-v-ruskiya-pechat-agentsiya-fokus.html", "text": "Исканията на гагаузите в Молдова за възстановяване на тяхната автономия, уроците за руската дипломация от разпада на СССР и несигурната позиция на Владимир Зеленски за урегулирането в Източна Украйна са сред темите. \r\n*** \r\n \r\n Гагаузия иска да й върнат автономията, пише руският вестник  “Независимая газета“ \r\nПредседателят на парламента на Република Молдова Зинаида Гречани каза, че „Гагаузките законопроекти“ могат да бъдат приети до 25-ата годишнина от обявяването на  автономията на Гагаузия, празнувана през декември. Предишните молдовски власти „преработиха“ законодателството така, че правомощията на автономията да бъдат намалени до ниво „район“, каза депутатът Федор Гагауз пред „НГ“. Той отбеляза, че гагаузите не са сепаратисти, но искат да им бъде върната реална автономия и фиксирана в Конституцията на Молдова. \r\nЗинаида Гречани подчерта, че „единодушната позиция на законодателната и изпълнителната власт на автономията е тези законопроекти да бъдат приети в първоначалния вариант, съгласувани с депутатите на Гагаузия и подкрепени от президента Игор Додон“. \r\nПравата на Гагаузката автономията, предоставена от Закона за специалния правен статут на едноименната териториална единица, са намалявани от много години, при това без съгласуване с Националното събрание (парламента) на Гагаузия. Но бившето правителство, на  Демократическата партия на Молдова и нейния лидер Владимир Плахотнюк, като цяло намали автономията до нивото на район, коригирайки законопроектите, които гагаузите внесоха в парламента, за да променят ситуацията. Новият парламент обещава да се върне към проблемите на Гагаузия и да ги реши. Исканията на гагаузите са подкрепени от президента Игор Додон и председателя на парламента на страната  Зинаида Гречани. Премиерът Мая Санду обеща да разреши проблема. \r\nПредседателят на Народното събрание на Гагаузия Владимир Киса определи \"въпросът за разглеждане от молдовския парламент на \"гагаузките законопроекти\" за основния проблем в момента\". Той припомни, че става дума за местната публична администрация, за административно-териториалната структура на страната, за децентрализация, изменения и допълнения в закона за специалния правен статут на Гагаузия (Гагауз Ери), разработен от съвместна работна група на парламента и на Народното събрание на Гагаузия с участието на международни експерти. \r\nПрезидентът Игор Додон заяви, че \"на следващото парламентарно заседание част от пропрезидентската социалистическа партия ще предприеме инициативата за приемане на пакет от законопроекти, свързани с автономията на Гагаузия\".  \r\n„Ние не сме сепаратисти. Гагаузия многократно е доказвала, че е част от молдовската държава и няма намерение да променя тази позиция. Но бихме искали автономията да е истинска. Да се върне статута й и да се фиксира в Конституцията. Необходимо е също всички въпроси, обсъждани от парламента, да бъдат съгласувани с Народното събрание на Гагаузия. Има още един момент: според закона автономията може да бъде ликвидирана, ако за нея гласуват три пети от депутатите, а 61 от 101 парламентаристи винаги могат да бъдат намерени. Това тревожи гагаузите и също изисква дискусия. Сега гагаузите са подкрепени от социалистите, които имат най-голямата фракция в парламента. Но прорумънските сили са против статута на Гагаузия, което предполага самоопределяне на автономията в случай на промяна в статута на самата Молдова “, заяви Федор Гагауз пред НГ. \r\n*** \r\n \r\n Разпадът на СССР даде суров урок на руската дипломация, пише руският вестник  “Взгляд“  в материал, представен без редакторска намеса. \r\nВ интервю Сергей Лавров говори за периода, когато се е срамувал от случващото се в страната - по време на разпада на СССР. Тогава Министерството на външните работи на Съюза, а след това и руското Министерство на външните работи от времето на Елцин направи всичко, за да угоди на \"западните партньори\". Един от министрите от онези години смяташе, че Русия няма национални интереси. Страната обаче научи много полезен урок от дипломатическата отстъпчивост от онези години. \r\nЯсно е, че преди разпадането на СССР Лавров не е бил сред хората, които определят външната политика на страната. Но той, като член на ръководството на Министерството на външните работи, отблизо е можел да наблюдава как СССР прави отстъпки по най-различни въпроси. \r\nВъпреки че дипломатите винаги зависят от политиката, разработена от Кремъл от първо лице, именно в края на 80-те и началото на 90-те години произволът на Горбачов и Шеварнадзе, стана страховит. \r\nНе само двустранните преговори, било то с американците или с германците (за обединението на Германия), но и цялата външна политика на СССР придобиха характер на капитулация. Не, думите все още бяха изговорени правилно, а и самото външно министерство се опита да направи всичко възможно, за да защити националните си интереси, само че разбирането за националните интереси на дипломатите и политическото ръководство се разминаваха все повече и повече. СССР предаде всичко - първо Източна Европа и Източна Германия, после Африка, след това (особено след началото на „Пустинната буря“) и Арабския свят. \r\nВъншната политика се оказа заложник на вътрешната, загуби все повече и повече контрол не само върху хода на реформите, но и над състоянието на нещата в съюзните републики и страната като цяло. Горбачов все по-често използва международните дела като инструмент за поддържане на властта в страната. Централният апарат на Министерството на външните работи наблюдава с отвращение и ужас случващото се, неспособен да промени нищо. \r\nКогато Лавров говори за срам заради поведението на \"цяла поредица от известни хора\", става ясно, че той има предвид не само Горбачов и Шеварнадзе, но и Вадим Бакатин, който става началник на КГБ след август 1991 г. и през декември предаде документи за подслушвателни устройства на американците в посолството на САЩ в Москва. Специалните служби и външното министерство винаги работят ръка за ръка и затова предателството в редиците на един от тях винаги удря \"съюзниците\". \r\nНо „най-веселото“ започна през 1992 г.: Ако преди това най-вече бихте могли да се срамувате от непублични изявления и действия на висши служители (за това как те не заемат позиция в преговорите), с разпадането на СССР и публичните изявления понякога започват да предизвикват усещане за парещ срам. През 1992 г. един от руските министри публично в Токио говори за възможността да бъдат прехвърлени и четирите Южни Курилски острова на Япония. В международните организации СССР загуби собствена позиция и инициатива, почти автоматично подкрепяйки западните предложения. \r\n \r\nБившият вече американският президент Никсън си спомня как тогавашният външен министър Андрей Козирев му е казал в Москва, че Русия няма национални интереси, а само общочовешки. Отделна тема е как Борис Елцин е действал на международната арена. След като премина от борбата за власт в страната в международната политика, а Примаков дойде в Министерството на външните работи, поведението му започна да се променя, Елцин стана по-малко отстъпчив. Но преди това той успя да каже много. \r\nКакто например в известната реч през юли 1992 г. в Конгреса на САЩ. Тази реч беше преизпълнена от радостта, че „комунистическият идол, който сееше социален раздор, враждебност и несравнима жестокост навсякъде по земята, който вдъхва страх в човешката общност, се срива“. Тогава Елцин говори за руската външна политика така: \r\n„Русия приведе практическата си политика към редица страни в съответствие с тържествените декларации от последните години. Спряхме доставките на оръжие за Афганистан, където хиляди руски граждани и афганистанци загинаха в безсмислено военно приключение. Лишен от външни опори, марионетният режим в Афганистан се срина ... \r\nИ Русия веднъж завинаги отхвърли практиката на двойни стандарти във външната политика. Нямаме намерение да лъжем повече нашите партньори за преговори, нито руския, нито американския, нито който и друг народ. Тази практика приключи завинаги. Това се отнася за експерименти с бактериологични оръжия и вече известни факти за американските военнопленници, корейския Боинг и много други. Този списък може да бъде продължен. Архивите на КГБ и бившия Централен комитет на КПСС се отварят. Освен това приканваме САЩ и други държави да си сътрудничат при разследването на тези тъмни страници на бившата империя ... \" \r\nСега подобни речи се обясняват с наивността на демократите и реформаторите, които победиха в Русия. Така че, те така искрено вярваха, че \"всички хора са братя\" и че само комунизмът пречи на нашето приятелство и любов със Запада, че малко прекалиха. Но това е примитивна лъжа, защото много хора, както на висши длъжности, така и обикновени, изпитваха тогава дълбоко чувство на срам заради случващото се с родината . За това, което Елцин и Козирев казват и правят. \r\nЗащото те разбираха, че такова поведение ще бъде възприето от Запада като капитулация, като слабост, като признание за тяхното подчинение. И следователно това ще доведе само до засилен натиск върху Русия, до факта, че никой няма да се съобразява с нея, интересите й няма да бъдат зачитани за нищо. Национално унижение - това преживяха мнозина в Русия тогава. Някои от тях вярваха, че всичко е загубено и Русия няма бъдеще. Но мнозина вярваха, че страната и хората ще се свестят, ще съберат силите си и ще върнат времената, когато не би трябвало да се срамуваме от страната си. \r\n*** \r\n \r\n Владимир Зеленски сякаш разочарова Владимир Путин., пише руският вестник  “Московский Комсомолец“ \r\nВ понеделник на брифинг за журналисти представител на президентската администрация заяви, че Кремъл не разбира какво се случва в Киев. \"Има някаква помия\", коментира Ушаков. Той припомни, че след срещата на съветниците на президентите на страните, включени в „Нормандската четворка“, техните споразумения бяха обезпечени с решенията на контактната група и беше подписан съгласуван текст по „формулата на Щанмайер“, описваща особеностите на влизането в сила на Закона за специалния статус на Донбас. (Според формулата, предложена от настоящия президент на Германия, той започва да действа временно в деня на изборите и постоянно след публикуването на доклада на ОССЕ за техните резултати). \r\nРуската страна се надяваше, че след като войските се отдалечат от линията на съприкосновение, ще бъде възможно да се събере „нормандската четворка“, за да се споразумеят за следващите стъпки в Донбас. Втората половина на октомври се счита за възможен срок за срещата на върха. Ситуацията обаче започна да се развива по различен сценарий. Първо, в Украйна националистите отново се активираха. В Киев те се обединяват и дестабилизират властите, а в зоната на съприкосновение, където пристигат батальоните, „се опитват да попречат на извеждането на силите. Имаше заплаха, че те могат да заемат позициите на украинските военни“, оплака се Ушаков.В същото време украинските служители, отговорни за разрешаването на кризата, заеха странна позиция. По-специално пресцентърът на представителя на Киев в контактната група по Донбас Леонид Кучма наскоро заяви, че политическата част от „Минските споразумения“ може да бъде приложена само след разпускането на ДНР и ЛНР и пълната демилитаризация на отделните населени места в Донбас. Този подход никога не е сериозно обсъждан и, разбира се, е в противоречие със сключеното през 2015 г. споразумение. \r\nСпоред Кремъл самият Зеленски също заема неясна позиция тогава, когато, както каза Владимир Путин, са необходими политическа смелост и сили, за да се реши въпроса. „Едно е да играеш нечия роля, а друго - да бъдеш някой“, предупреди Путин. Засега да стане някой и да заеме конструктивна позиция при разрешаването на кризата не му се отдава на Зеленски, казват в Москва.", "date": "2019.10.22", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/10/22/2710710/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n \r\n Метеорологична обстановка:", "date": "2019.10.22", "title": "Актуална пътна обстановка"}
{"url": "http://www.focus-news.net/news/2019/10/22/2710709/pregled-na-mezhdunarodnite-novini-do-6-chasa-agentsiya-fokus.html", "text": "Британският премиер Борис Джонсън претърпя ново поражение, след като председателят на парламента му отказа второ гласуване за договореното споразумение за развод с ЕС само десет дни преди крайния срок на Брекзит – 31 октомври 2019 година, предава  AFP . \r\nПредседателят на Камарата на общините Джон Беркоу заяви, че Джонсън няма право да иска гласуване на едно и също нещо два пъти в рамките една и съща парламентарна сесия. \r\nДепутатите, които се събраха за първи път от 37 години в събота, гласуваха изменение, което задължава британския премиер да  поиска отлагане от Брюксел, докато бъде прието цялото законодателство за прилагане на Брекзит. \r\n\"Искането няма да бъде обсъждано днес, защото би било повторение и e нередно да се прави това\", каза Беркоу. \r\n\"Днешното предложение е по същество същото като предложението в събота и Камарата реши въпроса.\" \r\n*** \r\n \r\n На проведената в неделя лидерска среща е решено, че на България трябва да се отговори, все още се обмисля формата, информира скопският телевизионен канал  „Алсат М“ , излъчващ на албански език в материал, представен без редакторска намеса. \r\nМакедония трябва да приеме резолюция, която да заяви на България какви са новите червени линии в отговор на обидите и изнудването от страна на София. Това е предложението на лидера на ВМРО-ДПМНЕ Християн Мицковски, който го постави за разглеждане на лидерската среща при президента в неделя. То получи одобрение от всички партии. От опозиционната партия заявиха, че през следващите дни ще реагират чрез парламента или по друг начин. \r\n„И по отношение на всички реакции на тази декларация е неизбежно от наша страна  Република Македония да не реагира на такава декларация, след като практически всички, включително Пендаровски и Заев, се съгласиха, че е необходим спешен отговор. Ще видим след няколко дни как ще се придвижи това. Ако те не поемат инициативата, ВМРО-ДПМНЕ ще го направи \", каза Игор Янушев от опозиционната партия. \r\nОт СДСМ изразиха мнението, че никой не може да ни отрече това, което е потвърдено в Организацията на обединените нации, а това е, че сме македонци и говорим македонски. Трябва да изградим отношения с България и всички наши съседи отговорно, без да обиждаме никого и да бъдат нарушавани националните чувства. \r\n„Знаем, че Република България е в последните етапи на кампанията за местни избори и знаем, че по някакъв начин ще започне кампания и у нас. И ние трябва да бъдем много внимателни, по никакъв начин да не позволим Договора (с България) да бъде политизиран, това е целта на този Договор \", каза Костадин Костадинов от СДСМ. \r\n*** \r\n \r\n \"Много турци са загинали в резултат на конфликти на границата на Турция\", заяви президентът на САЩ Доналд Тръмп в понеделник в защита на решението си да изтегли американските сили от Сирия, цитиран от  Anadolu Agency . \r\n\"Трябва да погледнем  и от двете страни\", каза Тръмп пред репортери, докато се консултираше  с високопоставени служители в Белия дом. \"Идват много добри новини. Примирието се спазва.\" \r\n*** \r\n \r\n Френският президент Еманюел Макрон в телефонен разговор с руския си колега Владимир Путин подчерта важността на продължаването на примирието в Сирия и разрешаването на кризата чрез дипломатически методи. Това се казва в комюнике, публикувано в понеделник от администрацията на френския държавен глава, цитирано от  TACC . \r\n\"Президентът на републиката Еманюел Макрон проведе телефонен разговор днес с руския си колега Владимир Путин\", отбелязват от Елисейския дворец. „Разговорът се проведе в навечерието на срещата между президентите на Русия и Турция в Сочи, на която ще бъде обсъдена обстановката в Североизточна Сирия. Президентът на републиката подчерта важността на продължаването на настоящото примирие, както и разрешаването на кризата чрез дипломатически методи.\" \r\nКакто се добавя в комюникето, „президентите се върнаха към обсъждането на  подготовката за бъдещата среща на върха в „нормандския формат“.  Този въпрос беше разгледан в светлината на решенията на тристранната контактна група за изпълнението на споразуменията от Минск“, отбеляза администрацията на френския лидер. \r\nПо-рано френският министър на външните работи Жан-Ив Льо Дриан отбеляза значението на сътрудничеството с Русия при решаването на ситуацията в Североизточна Сирия. Според него \"е необходимо да се преговаря с Путин, защото Русия има общи интереси с Франция в тази  част на Сирия\". \r\n*** \r\n \r\n Необходимостта от зачитане на суверенитета и териториалната цялост на Сирия бяха обсъдени от руския президент Владимир Путин и френския президент Еманюел Макрон в телефонен разговор между лидерите на двете страни по инициатива на френската страна, съобщиха от пресслужбата на руския президент, цитирани от  TACC \r\nОт Кремъл заявиха, че държавните ръководители са обсъдили подробно ситуацията в североизточната част на Сирийската арабска република. \r\nПутин информира Макрон за усилията, които полага Руската федерация за стабилизиране на ситуацията, „включително да улесни установяването на контакти между заинтересованите страни и да гарантира интересите на всички етноконфесионални групи“. Отбелязва се, че и двамата лидери са отчели важността на започването на междусирийски диалог в рамките на Конституционния комитет, който ще бъде свикан в края на октомври под егидата на ООН в Женева. \r\n*** \r\n \r\n Израелският премиер Бенямин Нетаняху информира президента на страната, че не може да състави ново правителство след  избори през септември, предава  AFP \r\nПремиерът обвини лидера на съюза „Сино и бяло“ и бивш началник на генералния щаб на израелската армия Бени Ганц в отказ да преговаря за съставяне на правителство на националното единство. \r\nПрезидентът Реувен Ривлин заяви малко след това, че възнамерява да връчи мандата на Бени Ганц, който също ще има 28 дни да се опита да състави правителство, като според наблюдатели той има шансове за успех. \r\n*** \r\n \r\n Доналд Тръмп заяви, че срокът на примирието в Северна Сирия може да бъде удължен с малко, ако е необходимо, по време на заседание на своя кабинет, което се проведе в Белия дом, предава  TACC . \r\n\"Те (вицепрезидентът на САЩ Майк Пенс и държавният секретар Майк Помпео по време на консултациите в Анкара  - ТАСС) се договориха за много добро примирие за пет дни. Ако се нуждаем от малко удължаване, това ще се случи\", заяви президентът. \r\nНа 9 октомври Анкара обяви, че ще проведе операция „Извор на мира“ в Северна Сирия“ с цел създаване на зона за сигурност. Тя трябва да се превърне в защитен пояс  за турската граница. Според плана на Анкара сирийските бежанци ще могат да се върнат от Турция в този регион. Дамаск нарече операцията агресия, международната общност осъди действията на Анкара. \r\nНа 17 октомври САЩ и Турция, по време на консултации в Анкара, постигнаха споразумение за спиране на военните действия. Турция се съгласи да прекрати огъня за 120 часа, така че кюрдските части от коалицията на Сирийските демократични сили  (СДС) да напуснат зоната за сигурност, създадена от Анкара.", "date": "2019.10.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/22/2710708/vzglyad-razpadat-na-sssr-dade-surov-urok-na-ruskata-diplomatsiya.html", "text": "Разпадът на СССР даде суров урок на руската дипломация, пише руският вестник  “Взгляд“  в материал, представен без редакторска намеса. \r\nВ интервю Сергей Лавров говори за периода, когато се е срамувал от случващото се в страната - по време на разпада на СССР. Тогава Министерството на външните работи на Съюза, а след това и руското Министерство на външните работи от времето на Елцин направи всичко, за да угоди на \"западните партньори\". Един от министрите от онези години смяташе, че Русия няма национални интереси. Страната обаче научи много полезен урок от дипломатическата отстъпчивост от онези години. \r\nЯсно е, че преди разпадането на СССР Лавров не е бил сред хората, които определят външната политика на страната. Но той, като член на ръководството на Министерството на външните работи, отблизо е можел да наблюдава как СССР прави отстъпки по най-различни въпроси. \r\nВъпреки че дипломатите винаги зависят от политиката, разработена от Кремъл от първо лице, именно в края на 80-те и началото на 90-те години произволът на Горбачов и Шеварнадзе, стана страховит. \r\nНе само двустранните преговори, било то с американците или с германците (за обединението на Германия), но и цялата външна политика на СССР придобиха характер на капитулация. Не, думите все още бяха изговорени правилно, а и самото външно министерство се опита да направи всичко възможно, за да защити националните си интереси, само че разбирането за националните интереси на дипломатите и политическото ръководство се разминаваха все повече и повече. СССР предаде всичко - първо Източна Европа и Източна Германия, после Африка, след това (особено след началото на „Пустинната буря“) и Арабския свят. \r\nВъншната политика се оказа заложник на вътрешната, загуби все повече и повече контрол не само върху хода на реформите, но и над състоянието на нещата в съюзните републики и страната като цяло. Горбачов все по-често използва международните дела като инструмент за поддържане на властта в страната. Централният апарат на Министерството на външните работи наблюдава с отвращение и ужас случващото се, неспособен да промени нищо. \r\nКогато Лавров говори за срам заради поведението на \"цяла поредица от известни хора\", става ясно, че той има предвид не само Горбачов и Шеварнадзе, но и Вадим Бакатин, който става началник на КГБ след август 1991 г. и през декември предаде документи за подслушвателни устройства на американците в посолството на САЩ в Москва. Специалните служби и външното министерство винаги работят ръка за ръка и затова предателството в редиците на един от тях винаги удря \"съюзниците\". \r\nНо „най-веселото“ започна през 1992 г.: Ако преди това най-вече бихте могли да се срамувате от непублични изявления и действия на висши служители (за това как те не заемат позиция в преговорите), с разпадането на СССР и публичните изявления понякога започват да предизвикват усещане за парещ срам. През 1992 г. един от руските министри публично в Токио говори за възможността да бъдат прехвърлени и четирите Южни Курилски острова на Япония. В международните организации СССР загуби собствена позиция и инициатива, почти автоматично подкрепяйки западните предложения. \r\n \r\nБившият вече американският президент Никсън си спомня как тогавашният външен министър Андрей Козирев му е казал в Москва, че Русия няма национални интереси, а само общочовешки. Отделна тема е как Борис Елцин е действал на международната арена. След като премина от борбата за власт в страната в международната политика, а Примаков дойде в Министерството на външните работи, поведението му започна да се променя, Елцин стана по-малко отстъпчив. Но преди това той успя да каже много. \r\nКакто например в известната реч през юли 1992 г. в Конгреса на САЩ. Тази реч беше преизпълнена от радостта, че „комунистическият идол, който сееше социален раздор, враждебност и несравнима жестокост навсякъде по земята, който вдъхва страх в човешката общност, се срива“. Тогава Елцин говори за руската външна политика така: \r\n„Русия приведе практическата си политика към редица страни в съответствие с тържествените декларации от последните години. Спряхме доставките на оръжие за Афганистан, където хиляди руски граждани и афганистанци загинаха в безсмислено военно приключение. Лишен от външни опори, марионетният режим в Афганистан се срина ... \r\nИ Русия веднъж завинаги отхвърли практиката на двойни стандарти във външната политика. Нямаме намерение да лъжем повече нашите партньори за преговори, нито руския, нито американския, нито който и друг народ. Тази практика приключи завинаги. Това се отнася за експерименти с бактериологични оръжия и вече известни факти за американските военнопленници, корейския Боинг и много други. Този списък може да бъде продължен. Архивите на КГБ и бившия Централен комитет на КПСС се отварят. Освен това приканваме САЩ и други държави да си сътрудничат при разследването на тези тъмни страници на бившата империя ... \" \r\nСега подобни речи се обясняват с наивността на демократите и реформаторите, които победиха в Русия. Така че, те така искрено вярваха, че \"всички хора са братя\" и че само комунизмът пречи на нашето приятелство и любов със Запада, че малко прекалиха. Но това е примитивна лъжа, защото много хора, както на висши длъжности, така и обикновени, изпитваха тогава дълбоко чувство на срам заради случващото се с родината . За това, което Елцин и Козирев казват и правят. \r\nЗащото те разбираха, че такова поведение ще бъде възприето от Запада като капитулация, като слабост, като признание за тяхното подчинение. И следователно това ще доведе само до засилен натиск върху Русия, до факта, че никой няма да се съобразява с нея, интересите й няма да бъдат зачитани за нищо. Национално унижение - това преживяха мнозина в Русия тогава. Някои от тях вярваха, че всичко е загубено и Русия няма бъдеще. Но мнозина вярваха, че страната и хората ще се свестят, ще съберат силите си и ще върнат времената, когато не би трябвало да се срамуваме от страната си. \r\n \r\n  Юлиян Марков", "date": "2019.10.22", "title": "„Взгляд“: Разпадът на СССР даде суров урок на руската дипломация"}
{"url": "http://www.focus-news.net/news/2019/10/22/2710711/gd-granichna-politsiya-intenziven-e-trafikat-na-gkpp-kapitan-andreevo-i-gkpp-dunav-most-vidin.html", "text": "Силно интензивен е трафикът на изход за товарни автомобили на ГКПП Капитан Андреево на границата ни с Турция. Това съобщиха от  ГД \"Гранична полиция\" . Трафикът е интензивен и на изход за товарни автомобили на границата ни с Румъния на ГКПП Дунав мост-Видин. По всички останали ГКПП на границата ни със Сърбия, Северна Македония и Гърция трафикът е нормален.", "date": "2019.10.22", "title": "ГД „Гранична полиция“: Интензивен е трафикът на ГКПП Капитан Андреево и ГКПП Дунав мост-Видин"}
{"url": "http://www.focus-news.net/news/2019/10/22/2710712/prezidentat-rumen-radev-e-na-poseshtenie-v-yaponiya-za-intronizatsiyata-na-imperator-naruhito.html", "text": "Президентът Румен Радев ще бъде на посещение в Япония за интронизацията на император Нарухито. Това съобщиха от  прессекретариата на държавния глава . От 21 до 24 октомври президентът Румен Радев ще бъде на посещение в Токио, по случай интронизацията на новия император на Япония Нарухито. \r\n \r\nНа 22 октомври държавният глава и съпругата му Десислава Радева ще присъстват на церемонията по интронизация на новия японски император Нарухито.  \r\nНа 23 октомври президентът Радев ще посети университета „Тойо“ в Токио. Държавният глава ще изнесе лекция, посветена на перспективите за развитие на българо-японските отношения, и ще разговаря с ръководството на университета.  \r\nПо-късно през деня Румен Радев ще се срещне с групите за приятелство с България от двете камари на японския парламент. В рамките на срещата държавният глава ще връчи висши държавни отличия на представители на японското правителство и парламент за техните заслуги в укрепването и развитието на партньорството между България и Япония. \r\nНа 24 октомври президентът Румен Радев ще се срещне с министър-председателя на Япония Шиндзо Абе.  \r\nБългарският президент ще проведе работна среща и с представители на Японско-българския икономически комитет.  \r\nДържавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация  и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.22", "title": "Президентът Румен Радев е на посещение в Япония за интронизацията на император Нарухито"}
{"url": "http://www.focus-news.net/news/2019/10/22/2710715/denyat-22-oktomvri-v-balgarskata-istoriya.html", "text": "През 1860 г. - американските протестантски мисионери откриват в Пловдив мъжко училище. 1886 г. - капитан Николай Набоков организира въоръжен бунт в Бургас против Регентството, който бива потушен от армията. Набоков е осъден и като чуждестранен поданик е предаден на руския консул в Бургас. 1912 г. - по време на Балканската война (1912-1913 г.) частите на 7-а пехотна дивизия освобождават Струмица (Македония). През 1916 г. по време на Първата световна война (1914-1918 г.) войските на 3-та армия преминават в преследване на изтеглящите се руско-румънски войски в Добруджа. Същия ден българската конна дивизия овладява Кюстенджа (Румъния). 1921 г. - македонски дейци на войводата Иван Бърльо убиват военния министър Александър Димитров край с. Козница в Конявската планина. На 24 октомври е обявено \"усилено военно положение\" в Софийски, Кюстендилски и Петрички окръг. На 22 октомври е роден художникът Златю Бояджиев. На тази дата умира на 81-годишна възраст Юлия Винер-Ченишева – българска оперна певица. \r\n \r\n \r\n2011 г. \r\nДен за размисъл преди изборите за Президент на Република България и за местна власт. Провежда се кампания под надслов „Борбата с бедността е и мой ангажимент”. Изнесена е статистика, която показва, че 85 милиона души в Европа живеят в бедност, като 20% от тях са деца. В Източна Европа 60 млн. души разполагат с по-малко от ? 2 на ден. Според публикувани данни на Евростат за 2008 година : Най-бедният регион в Европейския съюз е Северозападна България (брутният вътрешен продукт на човек е 28% от средния за Европа), а най-богатият е Лондон (брутният вътрешен продукт на човек е 343% от средния за Европа). Разликата в доходите на хората от двата региона е 12.25 пъти. Пет от седемте най-бедни региона в Европейския съюз се намират в България. \r\n \r\n \r\n2010 г. \r\nМехмет Гюджюк - извънреден и пълномощен посланик на Република Турция в Република България, е удостоен с орден „Стара планина: - първа степен „за изключително големите му заслуги за развитието на българо-турските отношения и по повод окончателното му отпътуване от страната.“ \r\n \r\n \r\n2008 г. \r\nМариу Жезуш душ Сантуш е награден с орден „Стара планина” - първа степен „за изключително големите му заслуги за развитие на българо-португалските отношения и по повод окончателното му отпътуване от страната“. \r\n \r\n \r\n2007 г. \r\nПрисъден е орден „Мадарски конник” - първа степен на: \r\n1. Нийл Буне – постоянен представител на Програмата на ООН за развитие (ПРООН) и постоянен координатор на ООН в Република България получава орден „Мадарски конник” „за особено големия му личен принос за сътрудничеството на Република България с ПРООН и по повод окончателното му отпътуване от страната“. \r\n2. Ханко фон Кнобелсдорф „за особено големите му заслуги за развитието на българо-германското икономическо сътрудничество първа степен „за особено големите му заслуги за развитието на българо-германското икономическо сътрудничество”. \r\n \r\n \r\n2006 г. \r\nВ България се провежда първият тур на Президентски избори. Кандидатпрезидентските двойки са 7. На втори тур продължават 2 двойки: Георги Първанов и Ангел Марин, издигната от Инициативен комитет, и Волен Сидеров и Павел Шопов, издигната от ПП „Атака”. Изборите са спечелени от първата двойка с почти 76% от гласовете на гласувалите гласоподаватели. \r\n \r\n \r\n2001 г. \r\nБългарският премиер Симеон Сакскобургготски започва първото си официално задгранично посещение в Белгия, където се среща с белгийския министър-председател, с председателя на Европейската комисия Романо Проди, с генералния секретар на НАТО лорд Джордж Робъртсън и с комисаря по присъединяването Гюнтер Ферхойген.  \r\n \r\n \r\n1967 г. \r\nЗапочва седемдневното официално посещение на министър-председателя на Кралство Норвегия - Пер Бортен в България. \r\n \r\n \r\n1966 г. \r\nВ Плевен започват да се провеждат Лауреатски дни \"Катя Попова\", които от 1970 г. прерастват в Международен музикален фестивал.  \r\n \r\n \r\n1963 г. \r\nБългария, ГДР, Монголия, Полша, Румъния, СССР, Унгария и Чехословакия създават Международна банка за икономическо сътрудничество (МБИС) със седалище в Москва. Банката започва работа на 1 януари 1964 г. Тя е към Съвета за икономическа взаимопомощ, за да подпомогне некапиталистическите държави по същия начин, както Световната банка финансира проекти за икономическо развитие в останалите страни. \r\n \r\n \r\n1937 г. \r\nВ България са насрочени първите парламентарни избори след преврата на 19 май 1934 г. \r\n \r\n \r\n1932 г. \r\nВ Букурещ започва Третата Балканска конференция. Българската делегация се оттегля и остава само като наблюдател поради необсъждане проблемите на малцинствата. \r\n \r\n \r\n1921 г. \r\nМакедонски дейци на войводата Иван Бърльо убиват военния министър Александър Димитров край с. Козница в Конявската планина. На 24 октомври е обявено \"усилено военно положение\" в Софийски, Кюстендилски и Петрички окръг. \r\n \r\n \r\n1916 г. \r\nПо време на Първата световна война (1914-1918 г.) войските на 3-та армия преминават в преследване на изтеглящите се руско-румънски войски в Добруджа. Същия ден българската конна дивизия овладява Кюстенджа (Румъния). \r\n \r\n \r\n1913 г. \r\nИздаден е царски манифест за поемане управлението на новите земи и за всеобща амнистия в тях, одобрена от 15-то ОНС на 4 март 1914 г. \r\n \r\n \r\n1912 г. \r\nПо време на Балканската война (1912-1913 г.) частите на 7-а пехотна дивизия освобождават Струмица (Македония). \r\n \r\n \r\n1886 г. \r\nКапитан Николай Набоков организира въоръжен бунт в Бургас против Регентството, който бива потушен от армията. Набоков е осъден и като чуждестранен поданик е предаден на руския консул в Бургас. \r\n \r\n1879 г. \r\nОткрива се Областното събрание на Източна Румелия. За председател е избран Иван Гешов (на снимката). \r\n \r\n \r\n1860 г. \r\nАмериканските протестантски мисионери откриват в Пловдив мъжко училище.  \r\n \r\n \r\n \r\n \r\n На тази дата са родени:  \r\n \r\n \r\n1944 г. \r\nРоден е Красимир Станчев Костов - български оператор, известен с филмите си “Сладко и горчиво” (1975 г.), “Вчера” (1988г.), “Адио, Рио” (1989 г.), “Индиански игри” (1990 г.), “Вампири, таласъми …” (1992 г.), заснети съвместно с Иван Андонов, както и с документалния “Да се превъплътиш в себе си” (1984 г.). Награден е със “Сребърен ритон” (Пловдив, 1985 г.) за “Грънци”; носител е на награда за операторска работа на ХIХ ФБИФ (Варна, 1986 г.) за “Мечтатели” и “Да обичаш на инат”. \r\n \r\n \r\n1922 г. \r\nРоден е Асен Петров Миланов - български театрален и филмов актьор. Завършва драматична школа в София. Работи в радиото, телевизията, киното,  НАТ “Иван Вазов”.  \r\nРежисира спектакълa “Бесове”. Снима се в “Паролата” (1965 г.). “Тревога” (1951 г.), “Песен за човека” (1954 г.), “Случаен концерт” (1960 г.), “Краят на пътя” (1961 г“Карамбол” (1966 г.), “Призованият не се яви” (1966 г.), “Дъщерите на началника” (1973 г.), “По дирята на безследно изчезналите” (1977 г.), “Тайфуни с нежни имена” (1979 г.), “Есенно слънце” (1982 г.), “Откога те чакам” (1984 г.), “Дом за нашите деца” (1987 г.), “Дърво без корен” (1991 г.). Работи и в театъра - “Бивши момчета” (1962 г.), “Полунощ след 15 минути” (1966 г.), “В една тъмна нощ” (1966 г.), “Хоро” (1973 г.), “Годежна вечеря” (1977 г.), “Тази малка земя” (1978 г.), “Спирка “Берлин” (1982 г.), “Право на избор” (1986 г.), “Центърът на кръга” (1989 г.). \r\n \r\n \r\n1903 г. \r\nРоден е Златю Георгиев Бояджиев – български художник. Член-кореспондент на Академията на изкуствата на ГДР от 1975 г. Рисува композиции от селския бит, портрети и пейзажи предимно от Пловдив и околностите му - \"Баба и внуче\", \"Овчари край село Брезово\", \"Зима в Пловдив\", \"Свинарка\", \"Към кланицата\", \"Стълпотворение\", \"Нестинари\". \r\n \r\n \r\n1881 г. \r\nРоден е генерал-майор Атанас Ватев - български офицер (генерал-майор). През 1903 г. завършва военното училище в София и е произведен в чин подпоручик, през 1906 г. в чин поручик, а през 1910 г. в чин капитан. През Балканската война (1912-1913 г.) е командир на батарея в 4-и гаубичен полк. С батареята си се сражава в боевете при Чаталджа, където е ранен. По време на Първата световна война (1915-1918 г.) е началник-щаб на 1-а бригада на 7-ма пехотна рилска дивизия, която е в състава на 2-ра армия, след което е началник-щаб на 2-а бригада от същата дивизия. По-късно назначен за командир на дружина в 13-и пехотен полк и началник на Разузнавателния отдел при Щаба на Действащата армия. На 1 март 1916 г. е произведен в чин майор, а на 27 февруари 1918 г. в чин подполковник. В периода от 1919 г. до 1923 г. е помощник-командир на 8-и пехотен полк, след което помощник-командир на 1-и пехотен полк. На 30 януари 1923 г. е произведен в чин полковник. От 1923 г. до 1927 г. заема последователно длъжностите началник-щаб на 6-та пехотна бдинска дивизия и началник на Врачанското военно окръжие. От 1928 г. до 1932 г. е командир на 8-а пехотна тунджанска дивизия, като през 1930 г. е произведен в чин генерал-майор. В периода от 1932 г. до 1934 г. е началник на 2-а Военно инспекционна област, след което председател на Централното управление на Военния съюз. От 1932 г. до 1933 г. е командир на 2-ра армия. На 9 май 1934 г. е назначен за министър на войната, като заема този пост до 19 май същата година, когато е уволнен и екстерниран от България. Завръща се в България през 1936 г. Награди: Орден „За храброст“ IV степен, 1-ви и 2-ри клас; Орден „Св. Александър“ III степен без мечове и V степен с мечове по средата; Орден „За военна заслуга“ II степен; Германски орден „Железен кръст“ II степен. \r\n \r\n \r\n1850 г. \r\nРоден е полковник Димитър Виницки - главен ветеринарен лекар в армията през Балканските войни. \r\n \r\n \r\n На тази дата умират:  \r\n \r\n \r\n2010 г. \r\nНа 81-годишна възраст умира  Юлия Винер-Ченишева – българска оперна певица. Тя е почетна прима на Националния оперен театър. Нейните превъплъщения като Леонора от „Трубадур“, Турандот, Тоска и Аида от едноименните опери, Мюзета от „Бохеми“, Елизабета от „Дон Карлос“, Дездемона от „Отело“, Виолета от „Травиата“ изправят на крака възторжената публика в продължение на повече от три десетилетия. \r\n15 години е солистка на Берлинската държавна опера. През 1999 г. е удостоена с орден „Стара планина“ първа степен. \r\n \r\n \r\n1989 г. \r\nУмира Денчо Знеполски (Младен Гюров Гигов) - политически и военен деец, ген.-лейтенант. Роден е 16 март 1920 г. в с. Ярловци, Пернишко. Активен член на БКП. От 1943 г. преминава в нелегалност, участва в партизанското движение на югославските народи, а по-късно се прехвърля в Трънския партизански отряд. От май 1944 г. ръководи Втора софийска народоосвободителна бригада. Активно помага за установяването на отечественофронтовската власт и взема участие във войната за окончателния разгром на хитлеристка Германия (1944-1945 г.). След това служи в редовете на БНА. От 1966 г. до 1976 г. е кандидат-член на ЦК на БКП. Носител е на множество ордени. \r\n \r\n \r\n1960 г. \r\nУмира Иван Тодоров Карановски (псевдоним на И. Т. Атанасов) - български поет и белетрист. Завършва литература и философия в Женева и Фрибург. Сътрудничи в списанията “Общо дело”, “Летописи”, “Съвременник”, “Демократически преглед” и други; редактира списанията “Парнас”, “Яснина” (1923 г.), “Кръгозор” (1925 г.). Член е на Съюза на българските писатели. Автор е на: “Тежки минути” (1901 г.), “Горски цветя” (1911 г.), “Моята почивка” (1912 г.), “Ветви от бръшлян” (1920 г.), “Мигове от вечността” (1925 г.), “Селото Чучовей” (1928 г.), “Светлата книга” (1929 г.), “Гордиян Лунатов” (1933 г.), “Лов” (1936 г.), “Слънчеград” (1939 г.), “Талисман” (1946 г.), “Алпийско лято” (1947 г.). \r\n \r\n \r\n1939 г. \r\nУмира Георги Тодоров Данаилов – български икономист, адвокат и общественик. Георги Данаилов е роден през 1872 г. Завършва право в Москва, специализира във Виена, Мюнхен и Берлин. Министър на търговията от 1918 г. и на благоустройството през 1930 г. Редактор е на \"Списание на Българското икономическо дружество\". Автор е на \"Основни начала на политическата икономия\" (1906 г.), \"Теория на статистиката\" (1932 г.), \"Les effets de la Guerre en Bulgarie\" (1933 г.). \r\n  \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.22", "title": "Денят 22 октомври в българската история"}
{"url": "http://www.focus-news.net/news/2019/10/22/2710704/the-independent-opozitsionni-deputati-smyatat-che-imat-neobhodimata-podkrepa-da-prinudyat-premiera-da-pregovarya-za-mitnicheski-sayuz.html", "text": "Британският премиер Борис Джонсън е изправен пред ново предизвикателство, след като депутатите от опозицията твърдят, че имат достатъчно подкрепа, за да принудят премиера да преговаря за митнически съюз с ЕС, пише британският вестник  The Independent \r\nЛейбъристите заявиха, че има \"много добър шанс\" предложението за митническия съюз да бъде внесено в парламента по-късно тази седмица, след като Демократичната юнионистка партия (ДЮП) заяви, че може да подкрепи плана. \r\nВ ход, който би могъл да отмени ангажимента на правителството да извърши Бркзит до 31 октомври, северноирландската партия намекна, че може да обедини усилията си с лейбъристите и други опозиционни партии и да гласуват за по-тесни икономически отношения с ЕС след Брекзит. \r\nТози ход вероятно ще принуди  Джонсън да се откаже от плановете си да сключи сделката си навреме преди крайния срок на 31 октомври и вместо това да приеме неизбежността на по-нататъшното забавяне на Брекзит. Тогава се очаква от него да насочи усилията си към опити да предизвика общи избори. \r\nОчаква се лейбъристите да внесат поправката за митническия съюз по-късно тази седмица, когато депутатите гласуват законопроекта за оттегляне от ЕС, който ще приложи сключената с Брюксел сделка на практика. \r\nПредложението вероятно ще бъде подкрепено от почти всички депутати от опозиционната Лейбъристка партия и повечето от 21-те бивши тори, изгонени от Борис Джонсън миналия месец. \r\n \r\n  Юлиян Марков", "date": "2019.10.22", "title": "The Independent: Опозиционни депутати смятат, че имат необходимата подкрепа да принудят премиера да преговаря за митнически съюз"}
{"url": "http://www.focus-news.net/news/2019/10/22/2710713/ministarat-na-zemedelieto-desislava-taneva-shte-uchastva-v-godishna-konferentsiya-na-tema-za-chisto-zemedelieto-i-sigurna-okolna-sreda.html", "text": "Министърът на земеделието, храните и горите Десислава Танева ще участва в Годишна конференция на тема „За чисто земеделието и сигурна околна среда“ на 22 октомври. Това съобщиха от пресцентъра на  Министерството . Събитието ще се проведе от 10:00 ч. в зала „Голям Колегиум“. По време на конференцията ще бъдат представени резултатите от Системата за събиране и управление на опаковки от продукти за растителна защита на Асоциация растителнозащитна индустрия България /АРИБ/, както и ще бъде връчена специална награда “Най-отговорен земеделски стопанин” за 2019 г. \r\nКонференцията е организирана от АРИБ, като в нея ще вземат участие представители на научните среди, земеделски асоциации, както и членове на Европейската асоциация за растителна защита (ECPA)", "date": "2019.10.22", "title": "Министърът на земеделието Десислава Танева ще участва в Годишна конференция на тема „За чисто земеделието и сигурна околна среда“"}
{"url": "http://www.focus-news.net/news/2019/10/22/2710707/pregled-na-osnovnite-temi-v-britanskiya-pechat-agentsiya-fokus.html", "text": "Решението на председателя на камарата на общините да не допусне ново гласуване на сделката на Борис Джонсън, намерението на опозицията да настоява за митнически съюз между Великобритания и ЕС и делото в най-висшия шотландски съд срещу премиера за неуважение на Съда са сред темите на британския печат \r\n*** \r\n \r\n Какви са шансовете за сделката на Борис Джонсън, обяснява британският национален ежедневник  The Times \r\n \r\n Какво се случи в понеделник? \r\n \r\nДжон Беркоу, председателят на парламента, постанови, че в понеделник Борис Джонсън не може да постави сделката си за Брекзит на второ гласуване. Той каза, че това ще бъде \"повтарящо се и нередно“, тъй като депутатите вече имаха шанс да гласуват по въпроса в събота. \r\n \r\n Защо не могат да гласуват по сделката два пъти? \r\n \r\nСпоред парламентарна конвенция 1604 депутатите не могат да гласуват по един и същ въпрос два пъти в рамките на една парламентарна сесия. Правилото влезе в сила, за да спре правителството - или суверенът в този момент - да блокира парламентарното време в опит да принуди депутатите да отговорят на желанията му. Конвенцията създаде проблеми и на Тереза Мей, когато тя се опита да внесе различни версии на сделката си в парламента за одобрение. \r\n \r\n Защо е важно решението на председателя? \r\n \r\nТова правило звучи тайнствено, но то има практическо значение. Гласуването в събота и успехът на поправката на Летуин означават, че Джонсън е принуден да изпрати писмо до Европейския съюз с искане за тримесечно отлагане на Брекзит. Но законодателството, което го принуждава да направи това, Законът на Бен, отпада в момента, в който парламентът е получил възможността  за смислен вот. Следователно, ако в понеделник депутатите получеха възможност за втори смислен вот и правителството спечели, Законът на Бен щеше да бъде изпълнен и премиерът Джонсън можеше законно да оттегли искането си за отлагане. \r\n \r\n Защо Борис Джонсън иска да оттегли искането си за отлагане? \r\n \r\nПремиерът е  наясно, че най-добрите му шансове да получи сделката си одобрена от депутатите е, ако всички други варианти, различни от Брекзит без сделка, са извън масата. Стратезите на Даунинг Стрийт се опасяват, че макар че провежданото на втори референдум или избори все още са съществуващи възможности, той може да няма достатъчно гласове, за да прокара сделката си. В допълнение той иска от депутатите да одобрят сложен законодателен акт за малко повече от седмица. С възможно отлагане депутатите могат да решат, че искат повече време за обсъждане на законопроекта, а не да се съобразят с програмата на Джонсън за Брекзит на 31 октомври 2019. \r\n \r\n Ще предостави ли ЕС допълнително отлагане на Брекзит? \r\nВ опит да помогне на премиера Джонсън френският президент Макрон заяви миналата седмица, че подобно удължаване не трябва да се приема за даденост и че той не е непременно в полза на такова. Всяко отлагане трябва да бъде одобрено единодушно от европейските лидери. Повечето дипломати в Брюксел обаче подозират, че ако това е избор между отлагане или Брекзит без сделка на 31 октомври, Европейският съвет би избрал първото. Отчасти това е от собствен интерес: гражданите на ЕС ще бъдат засегнати от Брекзит без сделка, а европейските политици няма да искат да носят вината за метафоричното хвърляне  на Великобритания от скалата. \r\n \r\n И така, какво се случва сега? \r\n \r\nТази вечер правителството най-накрая ще публикува своя законопроект за оттегляне, който предвижда законодателството, необходимо за прилагането на Брекзит. Във вторник  ще има две критични гласувания в Камарата на общините. \r\nПървото ще бъде второто четене на законопроекта, което ще  даде първа индикация дали  Джонсън има необходимата подкрепа, за да прекара сделката си през парламента. Тогава малко след това ще има гласуване на това, което е известно като предложение за програмата. Това всъщност е графикът на парламента за останалите етапи от законопроекта. Възможно е  Джонсън да получи мнозинство за първия вот, но не и за втория. \r\n \r\nПремиерът се опитва да прокара много сложен законопроект през парламента за изключително кратък период от време. Ако Даунинг Стрийт се опита да ограничи дебата твърде много, тогава някои депутати от лейбъристите, които може да са склонни да подкрепат законопроекта на второ четене, може да гласуват против предложението за програмата. Така или иначе гласуването ще е с много малка разлика. \r\n \r\n Какво се случва, ако правителството загуби единия или двата вота? \r\n \r\nАко не спечели нито едно от гласуванията, вероятно законодателството пада, поне засега. Със сигурност пада, ако законопроектът бъде победен на второ четене. Но ако предложението за програмата бъде победено, това означава, че няма нищо, което да спре депутатите, които се противопоставят на законопроекта, да го прокарат след крайния срок от 31 октомври. Това се случи с законопроекта за реформата на лордовете през 2012 г. \r\n \r\n Ако и двeте гласувания преминат, правителството спасява ли се? \r\n \r\nНе. Противниците на законопроекта ще се стремят да го изменят по време на етапа в комисиите по начин, който напълно саботира законодателството. Специален акцент ще бъде върху планираното изменение, принуждаващо Борис Джонсън да договаря митнически съюз с ЕС. Това е неприемливо за министър-председателя и неговите собствени поддържници. Ако това изменение беше прието, той вероятно няма да има друг вариант, освен да изтегли законопроекта изцяло. \r\n \r\n Какво се случва тогава? \r\n \r\nПремиерът Борис Джонсън ще се опита да свика избори с надеждата избирателите да изберат  по-благоприятен парламент. След това той ще се опита да прокара сделката си отново. Привържениците на втори референдум обаче ще се опитат да настояват за още един публичен вот - с молба на избирателите да потвърдят дали искат да останат при условията, договорени от Джонсън, или да останат в рамките на ЕС. В момента поне, имайки предвид, че Джереми Корбин казва, че предпочита избори, първата опция изглежда по-вероятна от последната. \r\n*** \r\n \r\n Британският премиер Борис Джонсън е изправен пред ново предизвикателство, след като депутатите от опозицията твърдят, че имат достатъчно подкрепа, за да принудят премиера да преговаря за митнически съюз с ЕС, пише британският вестник  The Independent \r\nЛейбъристите заявиха, че има \"много добър шанс\" предложението за митническия съюз да бъде внесено в парламента по-късно тази седмица, след като Демократичната юнионистка партия (ДЮП) заяви, че може да подкрепи плана. \r\nВ ход, който би могъл да отмени ангажимента на правителството да извърши Бркзит до 31 октомври, северноирландската партия намекна, че може да обедини усилията си с лейбъристите и други опозиционни партии и да гласуват за по-тесни икономически отношения с ЕС след Брекзит. \r\nТози ход вероятно ще принуди  Джонсън да се откаже от плановете си да сключи сделката си навреме преди крайния срок на 31 октомври и вместо това да приеме неизбежността на по-нататъшното забавяне на Брекзит. Тогава се очаква от него да насочи усилията си към опити да предизвика общи избори. \r\nОчаква се лейбъристите да внесат поправката за митническия съюз по-късно тази седмица, когато депутатите гласуват законопроекта за оттегляне от ЕС, който ще приложи сключената с Брюксел сделка на практика. \r\nПредложението вероятно ще бъде подкрепено от почти всички депутати от опозиционната Лейбъристка партия и повечето от 21-те бивши тори, изгонени от Борис Джонсън миналия месец. \r\n*** \r\n \r\n Шотландските съдии отложиха окончателното решение по въпроса дали Борис Джонсън не проявява неуважение към съда, за да се изясни дали премиерът е съгласен с отлагане на Брекзит, пише британският вестник  The Guardian . \r\nЛорд Карлоуей, най-висшият съдия в Шотландия, заяви, че трябва да бъде сигурен, че премиерът не се опита да блокира или саботира заявлението, което той беше принуден да направи в събота вечер за отлагане на Брекзит до 31 януари. \r\nРешението на съда,  взето след кратко изслушване в сесията на съда в Единбург, означава, че Джонсън е изправен пред обвинение в неуважение, ако съдиите постановят, че той не е спазил обещанията, направени пред съда, да не осуетява процеса на отлагане на Брекзит. \r\nДжонсън изпрати неподписано писмо с искане за отлагане, след като парламентът гласува в полза на отлагането на разглеждането на актуализираната сделка на правителството за напускане на Обединеното кралство. \r\nИлейн Моушън, адвокатът на противниците на Брекзит, внесли искането в съда, заяви, че се опасява, че той може да се опита да осуети процеса, може би като тайно поиска от държава-членка на ЕС да наложи вето за удължаването. Ако това се случи, те незабавно биха поискали съда да се събере и да разгледа обвинение в неуважение. \r\nНо премиерът Борис Джонсън би могъл също така да изпълни условията на Закона на Бен и да избегне по-нататъшното изслушване по делото, ако успее да прокара сделката през парламента и да я съгласува навреме с ЕС, за да напусне на 31 октомври.", "date": "2019.10.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/10/22/2710714/predstoyashti-mezhdunarodni-sabitiya-za-22-oktomvri-agentsiya-fokus.html", "text": "*** \r\n  Среща на президентите на Русия и Турция \r\n \r\n*** \r\n  Интронизация на император Нарухито \r\n \r\n*** \r\n  Среща на премиерите на Русия и Беларус \r\n \r\n*** \r\n  Преглед на дейността на Европейската комисия преди края на мандата й \r\n \r\n*** \r\n  Краен срок за изтегляне на кюрдските милиции от планираната от Турция зона за сигурност \r\n \r\n*** \r\n  Катар открива нови пристанищни и летищни съоръжения преди Световното първенство през 2022 година", "date": "2019.10.22", "title": "Предстоящи международни събития за 22 октомври  (Агенция \"Фокус\")"}
{"url": "http://www.focus-news.net/news/2019/10/22/2710716/nimh-dnes-shte-e-slanchevo-predi-obyad-v-iztochnite-rayoni-maglivo-s-maksimalni-temperaturi-mezhdu-22-i-27.html", "text": "Днес ще е слънчево, преди обяд в източните райони - мъгливо. Ще се появи слаб североизточен вятър. Максимални температури между 22° и 27°, за София - около 24°. Атмосферното налягане няма да се промени съществено и остава по-високо от средното за месеца. Това съобщи за  Агенция „Фокус“  дежурният синоптик Мартин Славчев от  Националния институт по метеорология и хидрология . \r\nНад Черноморието в сутрешните часове ще е мъгливо. Около обяд видимостта ще се подобри и до края на деня ще е предимно слънчево.  Ще духа слаб изток-североизточен вятър. Максимални температури между 20° и 22°. Температурата на морската вода е 19-20°. Вълнението на морето ще е 1-2 бала. \r\nНад планините ще бъде слънчево. Ще духа слаб североизточен вятър. Максималната температура на 1200 метра ще е около 20°, на 2000 метра – около 13°.", "date": "2019.10.22", "title": "НИМХ: Днес ще е слънчево, преди обяд в източните райони - мъгливо, с максимални температури между 22° и 27°"}
{"url": "http://www.focus-news.net/news/2019/10/22/2710717/sofiyska-voda-vremenno-shte-prekasne-vodosnabdyavaneto-v-chast-ot-zhk-dianabad.html", "text": "София.   „Софийска вода” временно ще прекъсне водоснабдяването в част от жк. „Дианабад“. Това съобщиха от пресцентъра на  дружеството .  \r\nВъв връзка с изграждане на сградно водопроводно отклонение на ул. „Тинтява“ в жк. „Дианабад“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Тинтява“ от ул. „Никола Габровски“ до ул. „Русаля“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Русаля“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.22", "title": "„Софийска вода” временно ще прекъсне водоснабдяването в част от жк. „Дианабад“"}
{"url": "http://www.focus-news.net/news/2019/10/22/2710718/denyat-22-oktomvri-v-svetovnata-istoriya.html", "text": "През 1702 г. - на река Нева са проведени първите бойни операции на Балтийския флот. 1844 г. - адвентистите обявяват този ден за Второто Пришествие на Христос. 1914 г. - САЩ обявяват решението си да не се включват в Първата световна война, но да оказват икономическа помощ на Франция и Великобритания. През 1938 г. по обвинение в шпионаж е арестуван заедно с цялото му семейство първият кавалер на първия съветски орден – маршал Блюхер. 1952 г. - за първи път пълният текст на еврейската Тора е издаден на английски език. 1962 г. - американският президент Джон Кенеди съобщава, че СССР е построил ракетна баз в Куба и обявява морска блокада на острова. Започва Карибската криза. 1975 г. - съветските космически станции “Венера-9” и “Венера-10” предават първите снимки от повърхността на Венера. \r\n1987 г. - на аукцион в Ню Йорк за рекордната цена от 5,39 милиона долара е продадено първото издание на Библията отпечатано от Гутенберг. \r\n2001 г. - руски учени откриват органичен магнит. На 22 октомври умират: Майн Рид - американски писател от ирландски произход,  Пол Сезан - френски художник пост импресионист, Арнълд Тойнби - английски историк, социолог, културолог. На тази дата са родени: Ференц (Франц) Лист – унгарски композитор, пианист, диригент.  \r\n \r\n \r\n2016 г. \r\nИслямска държава екзекутира над 280 души. \r\n \r\n \r\n \r\n2015 г. \r\nТайфунът Копу взима живота на 54 човека във Филипините и прокужда над половин милион човека от домовете им. \r\n \r\n \r\n2014 г. \r\nКанадската полиция разследва първият атентат, свързан с радикален ислямизъм в историята на Канада, след като предния ден 32 годишен мъж нападна парламента в Отава. \r\n \r\n \r\n2014 г.  \r\nЗа първи път се възстановява способността на човек да ходи след парализиране от травма в гръбначния стълб чрез присаждане на тъкан от обонятелни клетки. \r\n \r\n \r\n2012 г. \r\nПолицията на Южна Корея налага забрана за разпространяване на пропагандни материали в Северна Корея. \r\n \r\n \r\n2008 г. \r\nИндия започва своята първа лунна мисия „Чандраян” 1. \r\n \r\n \r\n2007 г. \r\nКонституцията на Черна гора е обявена за официална. Тя се приема и ратифицира на 19 октомври. Заменя Конституцията от 1992 година. \r\n \r\n \r\n2001 г. \r\nВ италианския курорт Каденабия започва семинар на ОДС, организиран от фондация \"Конрад Аденауер\" и Европейската народна партия. Приета е декларация, която потвърждава политиката на ОДС като опозиционна сила и остро критикува управлението на НДСВ. Единствено Стефан Софиянски не гласува за декларацията. \r\n \r\n \r\n2001 г.  \r\nРуски учени откриват органичен магнит. \r\n \r\n \r\n2000 г. \r\nДвижението на талибаните забранява на населението на Афганистан да се занимава с колективни спортове. Индивидуалните спортове не се забраняват. Смята се, че игрите като футбол и баскетбол отдалечават вярващите от молитва. \r\n \r\n \r\n1999 г. \r\nЧрез сливането на \"Аероспасиал - Матра\" (Франция) и ДАСА (Германия)  е създадена Европейска компания за авиация, отбрана и космонавтика (EADS). Компанията произвежда космическа техника, ракетни системи, военна електроника, военни и граждански самолети. \r\n \r\n \r\n1991 г. \r\nРегистриран е Съюзът на офицерите в Украйна. \r\n \r\n \r\n1990 г. \r\nПо искане на гладуващи студенти в Украйна от власт е свален главата на правителството – в. Масол. \r\n \r\n \r\n1988 г. \r\nСъстои се учредително събрание на литовското движение “Саюдис”. \r\n \r\n \r\n1987 г. \r\nНа аукцион в Ню Йорк за рекордната цена от 5,39 милиона долара е продадено първото издание на Библията отпечатано от Гутенберг. \r\n \r\n \r\n1975 г. \r\nСъветските космически станции “Венера-9” и “Венера-10” предават първите снимки от повърхността на Венера. \r\n \r\n \r\n1962 г. \r\nАмериканският президент Джон Кенеди съобщава, че СССР е построил ракетна база в Куба и обявява морска блокада на острова. Започва Карибската криза, която продължава 10 дни, след което започват американско-съветски преговори. Страните постигат споразумение СССР да изтегли ракетите от Куба, САЩ да изтеглят същия брой ракети от Италия и Турция и да свалят блокадата. \r\n \r\n \r\n1956 г. \r\nЛидерите на Фронта за национално освобождение на Алжир са арестувани от френските власти. \r\n \r\n \r\n1952 г. \r\nЗа първи път пълният текст на еврейската Тора е издаден на английски език. \r\n \r\n \r\n1940 г. \r\nВ хода на спецоперация англичаните отвличат от Испания и отвеждат в Лондон премиера на Белгия – Х. Перло и министъра на външните работи на Белгия – П. Спаак. \r\n \r\n \r\n1938 г. \r\nПо обвинение в шпионаж е арестуван заедно с цялото му семейство първият кавалер на първия съветски орден – маршал Блюхер. \r\n \r\n \r\n1936 г. \r\nКанада подписва търговски договор с фашистка Германия. \r\n \r\n \r\n1914 г. \r\nСАЩ обявяват решението си да не се включват в Първата световна война, но да оказват икономическа помощ на Франция и Великобритания.  \r\n \r\n \r\n1913 г. \r\nПри взрив в мина в Доусън (Ню Мексико, САЩ) загиват 263 работника. \r\n \r\n \r\n \r\n1877 г. \r\nВ селището Хай-Бланитр (Шотландия) при взрив в мина загиват 207 миньори. \r\n \r\n \r\n1860 г. \r\nАмериканските протестантски мисионери откриват в Пловдив мъжко училище.  \r\n \r\n \r\n1844 г. \r\nАдвентистите обявяват този ден за Второто Пришествие на Христос. \r\n \r\n \r\n1842 г. \r\nВ един от аристократичните райони на Петербург Г. Фаберже открива магазин за златни и брилянтни предмети.  \r\n \r\n \r\n1764 г. \r\nАнглийските войски разбиват индийците, завземайки голяма част от Бенгалия. \r\n \r\n \r\n1721 г. \r\nПетър Велики се обявява за император на всички руснаци. \r\n \r\n \r\n1702 г. \r\nНа река Нева са проведени първите бойни операции на Балтийския флот. \r\n \r\n \r\n1698 г. \r\nПо заповед на Петър І пред прозореца на килията на бившата управляваща на Русия – царица София - са обесени 59 стрелци. \r\n \r\n \r\n1618 г. \r\nКралският съд в Англия осъжда пълководеца, философа и учения Уолтър Райли на заточение за антиправителствени изявления. \r\n \r\n \r\n На тази дата са родени: \r\n \r\n \r\n1943 г. \r\nРодена е Катрин Деньов - френска актриса. Участва във филмите \"Шербургските чадъри\" (1964 г.), \"Отвращение\" (1965 г.), \"Магарешка кожа\" (1970 г.), \"Не докосвай бялата жена\" (1973 г.), \"Дивакът\" (1975 г.), \"Последното метро\" (1980 г.), \"Избор на оръжие\" (1981 г.), \"Индокитай\" (1992 г.), \"Бялата кралица\" (1992 г.), \"Моят любим сезон\" (1993 г.), \"Конвентът\" (1995 г.), \"Крадци\" (1996 г.), \"Площад “Вандом\" (1998 г.), \"Изток-Запад\" (1999 г.), \"Танцьорка в мрака\" (2000 г.), \"Мускетарят\" (2001 г.), \"Завръщане у дома\" (2001 г.), \"Осем жени\" (2002 г.), \"Опасни връзки\" (тв, 2003 г.). \r\n \r\n \r\n1924 г. \r\nРоден е Абдижамил Каримович Нурпеисов - казахстански писател. Завършва литературния институт \"М. Горки\" през 1956 г.; участва във Великата Отечествена война от 1941-1945 г. Публикува от 1949 г. Автор е на романите \"Дългоочакваният ден”, трилогията \"Кръв и пот\", сборника със статии \"Размисли\". \r\n \r\n \r\n1870 г. \r\nРоден е Иван Алексеевич Бунин - руски поет и писател; неореалист. Почетен академик на Петербургската Академия на науките от 1909 г. След болшевишкия преврат от октомври 1917 г. е подложен на преследване; принуден да емигрира във Франция, където живее до края на живота си. Автор е на много романи и повести: \"Селото\", \"Вик\", \"Любовта на Митя” - преведена на български, \"Братя\". През 1933 г. получава Нобелова награда за литература. \r\n \r\n \r\n1818 г. \r\nРоден е Шарл Льоконт дьо Лил - френски реюнионски поет и общественик - републиканец. Член е на Френската академия от 1886 г. Учи в Бретан, работи в съда на Реюнион. Участва в революцията от 1848 г., инициатор е на закона за отмяната на робството в колониите. Основоположник на естетиката на \"Парнас\".  \r\n \r\n \r\n1811 г. \r\nРоден е Ференц (Франц) Лист – унгарски композитор, пианист, диригент.  \r\nЛист е автор на симфонични произведения (\"Божествена комедия\" - симфония по Данте, \"Фауст\" - симфония по Гьоте, 12 симфонични поеми, между които \"Прелюдии\" - по А. Ламартин, \"Прометей\" - по Й. Хердер, \"Мазепа\" - по В. Юго, \"Тасо\" - по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и др. Пише и редица теоретични трудове: \"Лоенгрин\" и \"Танхойзер\" на Р. Вагнер\", \"Фр. Шопен\" и др.  \r\n \r\n \r\n На тази дата умират: \r\n \r\n \r\n1975 г. \r\nУмира Арнълд Джозеф Тойнби - английски историк, социолог, културолог. Професор в Лондонския университет и в Лондонското училище за икономически науки, един от ръководителите на Кралския институт за международни отношения от 1925 г. до 1955 г. Автор е на “Изследване на историята”.  \r\n \r\n \r\n1906 г. \r\nУмира Пол Сезан - френски художник пост импресионист.  \r\nПол Сезан е роден през 1839 г. Рисува натюрморти, обемни и опростени форми. Творчеството му оказва влияние върху фовизма и кубизма. \r\n \r\n \r\n1883 г. \r\nУмира Томас Майн Рид - американски писател от ирландски произход.  \r\nАвтор е на романите \"Свободните стрелци\", \"Жената дете\", \"Пълзачи по скали\", \"Ловци на растения\", \"Оцеола, вожд на семинолите\", \"Белият вожд\". \r\n \r\n \r\n1872 г. \r\nУмира Теофил Готие - френски поет, белетрист и критик. Основоположник е на школата \"Парнас\". В книгата \"Новото изкуство\" (1852 г.) дава едно от първите подробни обяснения на теорията на \"изкуството за изкуството\". В творчеството си се води от идеите на романтизма. Автор е на \"Емайли и камеи\", \"Капитан Фракас\", \"Романът на мумията\", \"Гротески\". \r\n \r\n \r\n1828 г. \r\nУмира Степан Семьонович Щукин - руски живописец-портретист. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.22", "title": "Денят 22 октомври в световната история"}
{"url": "http://www.focus-news.net/news/2019/10/22/2710720/sport-grigor-dimitrov-preodolya-parviya-krag-vav-viena.html", "text": "Най-добрият български тенисист – Григор Димитров, стартира уверено участието си на турнира от сериите ATP 500 в австрийската столица Виена. В първия кръг от надпреварата българинът победи в два сета Дамир Джумхър – 6:3, 7:5, за малко над час и 30 минути игра. По този начин Димитров продължава с перфектната си серия срещу Джухмхур, като това е четвъртата му победа от четири мача срещу именно този съперник. В следващия кръг Димитров ще играе срещу Матео Беретини, който елиминира Кайл Едмънд.", "date": "2019.10.22", "title": "Спорт: Григор Димитров преодоля първия кръг във Виена"}
{"url": "http://www.focus-news.net/news/2019/10/22/2710721/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2019.10.22", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/10/22/2710722/gazeta-express-kosovo-ldk-i-vetevendosie-pregovaryat-za-koalitsiya-v-sryada.html", "text": "Втората координационна среща между работните групи на Движение „Самоопределение“ (Ветевендосие (ВВ)) и Демократическата лига на Косово (ЛДК) ще се проведе в сряда, когато двете партии, които спечелиха предсрочните парламентарни избори в страната на 6 октомври, ще се опитат да хармонизират програмите си и да създадат коалиция, пише прищинският ежедневник  Gazeta Express , като се позовава на информация от свои източници. \r\nС предварителните резултати на масата ВВ, което спечели изборите, ще излъчи своя лидер Албин Курти за министър-председател на страната. \r\nМиналата седмица работните групи се срещнаха за първи път, а след срещата двете страни излязоха със съвместно изявление в пресата, в което заявиха, че са постигнали съгласие относно съдържанието и принципите на споразумението за съвместно управление. Освен това беше заявено, че на тази среща двете страни обсъдиха политически теми по ключови секторни реформи в очакване на новото правителство. \r\n \r\nПревод и редакция:", "date": "2019.10.22", "title": "Gazeta Express (Косово): ЛДК и „Ветевендосие“ преговарят за коалиция в сряда"}
{"url": "http://www.focus-news.net/news/2019/10/22/2710728/akatist-na-presveta-bogoroditsa-vsetsaritsa-shte-bade-otsluzhen-dnes-v-sofiyskiya-hram-vazdvizhenie-na-chestniya-krast-gospoden.html", "text": "В софийския храм \"Въздвижение на Честния Кръст Господен\", кв. Лозенец, ще се отслужи Вечерня с Акатист на Пресвета Богородица Всецарица пред чудотворното копие на иконата \"Св. Богородица Всецарица\" от Ватопедскиия манастир на Света Гора, Атон, притежание на храма, предаде репортер на  Агенция \"Фокус\" . Началото е от 17 часа. \r\nНикола ПЕТКОВ", "date": "2019.10.22", "title": "Акатист на Пресвета Богородица Всецарица ще бъде отслужен днес в софийския храм \"Въздвижение на Честния Кръст Господен\""}
{"url": "http://www.focus-news.net/news/2019/10/22/2710719/tass-putin-i-erdogan-shte-obsadyat-situatsiyata-v-siriya.html", "text": "Президентът на Русия Владимир Путин ще проведе поредните преговори с турския си колега Реджеп Таийп Ердоган. Това заяви помощникът на руския държавен глава по международните работи Юрий Ушаков, предава  ТАСС . \r\nДвамата лидери ще продължат да обсъждат ситуацията в Северна Сирия в контекста на военната операция на турската армия. „Предполага се, че ще продължи да се обсъжда ситуацията в Сирия, естествено, предимно в контекста на провежданата от турската армия военна операция зад Ефрат“, заяви Ушаков, като отбеляза, че следващият личен контакт между двамата лидери ще бъде осмият от началото на годината. Той припомни, че Путин и Ердоган се договориха за тази извънредна среща на 15 октомври в телефонен разговор. \r\n \r\n Операция „Извор на мира“ \r\nНа 9 октомври Турция обяви, че започва операция „Източник на мира“. Целта й е създаването на буферна зона в Северна Сирия, която трябва да действа като защитен пояс за турската граница. Там, според замисъла на Анкара, могат да се върнат сирийските бежанци, които в момента са в Турция. Но на 17 октомври след преговори САЩ и Турция стигнаха до споразумение за прекратяване на огъня в Северна Сирия. Турската страна се съгласи да прекрати военните действия за 120 часа, за да даде възможност на кюрдските отряди от „Сирийските демократични сили“ да напуснат създаваната от Анкара 30-километрова крайгранична зона за сигурност. Този срок изтича на 22 октомври. \r\nУшаков отбеляза, че руската страна като цяло оценява положително резултата от разговорите на турското ръководство с вицепрезидента на САЩ Майкъл Пенс. „Но утре (във вторник), както знаете, 120 часа и тези пет дни вече изтичат, нека да видим как ще се развие ситуацията по-нататък“, каза представителят на президентската администрация. „Всъщност това ще бъде обсъдено от нашите двама лидери“. \r\nТой подчерта, че за Русия основната задача е да постигне дългосрочна стабилност в Сирия и посочи неизменността на руската позиция. „Изхождаме [от това], разбира се, че интересите на всички групи от сирийския народ ще бъдат взети под внимание“, подчерта Ушаков. \r\nГоворейки за поддържане на балансирана ситуация в навечерието на заседанието на Сирийския конституционен комитет, Ушаков подчерта, че този орган вече е сформиран и сега най-важното е „да се създадат условия, които да не пречат на първото заседание“. „Лидерите ще обсъдят това“, каза той и добави, че се очакват преговори в малки делегации. \r\nУшаков подчерта, че в навечерието на заседанието на Сирийския конституционен комитет е необходимо да се избягват действия, които биха могли да навредят на разрешаването на сирийския конфликт. „Това, което е особено важно, многократно сме подчертавали това, е сега по никакъв начин да не навредим на уреждането на сирийската криза и напредването на политическия процес“, обясни представителят на Кремъл. „Това е особено важно в тези дни, тези седмици, предвид факта, че в края на октомври се провежда първото заседание на Конституционния комитет“. \r\nОтговаряйки на въпроса дали се планира да се поддържат лични контакти с президента на Сирия  Башар Асад във връзка със събитията в страната, Ушаков отбеляза, че „нашите представители са постоянно в контакт със сирийския лидер по различни въпроси“. \r\nПо-специално той спомена преговорите между специалния представител на президента на Руската федерация за Сирия Александър Лаврентиев, както и чрез Министерството на отбраната. „Безспорно ситуацията в контекста на турската операция беше обсъден много подробно и обстойно между нашите и представители на Асад“, заключи Ушаков, като отбеляза, че Путин и Ердоган сами ще споделят цялата нова информация на съвместната заключителна пресконференция. \r\nПомощникът на президента не изключи Путин и Ердоган да говорят лице в лице. По неговите думи след това се планира провеждането на работен обяд в разширен формат, по време на който ще бъдат засегнати някои въпроси на двустранното сътрудничество. Според Ушаков то се развива. Той оцени резултатите от работата във всички области като „добри“ и също така отбеляза ръста на търговията. \r\n \r\nПревод и редакция:", "date": "2019.10.22", "title": "ТАСС: Путин и Ердоган ще обсъдят ситуацията в Сирия"}
{"url": "http://www.focus-news.net/news/2019/10/22/2710723/ot-800-chasa-se-zabranyava-prestoyat-i-parkiraneto-na-patni-prevozni-sredstva-na-parkinga-na-pl-kn-aleksandar-i.html", "text": "Във връзка с провеждане на събитие днес от 8:00 часа до приключване на мероприятието на 23 октомври 2019 г. ще бъде забранен престоят и паркирането на пътни превозни средства на паркинга на пл. „Кн. Александър I“ /средната част на паркинга/ – 50 /петдесет/ паркоместа. Това съобщиха от  Столична община .", "date": "2019.10.22", "title": "От 8.00 часа се забранява престоят и паркирането на пътни превозни средства на паркинга на пл. „Кн. Александър I“"}
{"url": "http://www.focus-news.net/news/2019/10/22/2710727/lachezar-bogdanov-ikonomist-amerikanskata-politika-na-sanktsii-mozhe-do-dovede-do-problemi-i-s-industrialniya-iznos-na-vodeshtite-evropeyski-ikonomiki.html", "text": "Американската политика на санкции може до доведе до проблеми и с индустриалния износ на водещите европейски икономики. Това каза в интервю за  Агенция „Фокус“  икономистът Лъчезар Богданов. Той посочи още, че администрацията на Тръмп има сходна визия за търговските си отношения както с Европейския съюз, така и с Китай. „Очаквам, че ще има проблеми  с индустриалния износ на водещите европейски икономики, което допълнително ще добави предизвикателства пред водещите индустриални икономики на еврозоната: говорим за Италия, говорим за Германия, говорим за Холандия, Белгия и Франция най-вече, но разбира се и периферията, която е по някакъв начин много сериозно интегрирана с тези икономики както страните от Централна Европа, но все повече и страни като България и Румъния“, допълни икономистът. Богданов посочи, че последствията за китайската икономика след американските санкции са видими, като обясни, че сериозно забавяне на икономиката на азиатската страна може да се отрази на експорта от някои европейски страни към Китай, което би довело до проблеми. „Трябва да погледнем и в ядрото на еврозоната и водещите  индустриални икономики. По някакъв начин в последното десетилетие растежът, особено на производствения сектор, се движеше от износ към динамично развиващите се икономики в Източна Азия, най-вече Китай. Може да се окаже, че всъщност структурата, например на немската индустрия, ще понесе доста сериозен шок, ако китайската икономика се забави. Казано по-просто, ако китайците спрат да купуват немски автомобили и машини“, отбеляза още икономистът.  \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Лъчезар Богданов, икономист: Американската политика на санкции може до доведе до проблеми и с индустриалния износ на водещите европейски икономики"}
{"url": "http://www.focus-news.net/news/2019/10/22/2710724/mestni-izbori-2019-direktsiya-balgarski-dokumenti-za-samolichnost-vavezhda-dopalnitelna-organizatsiya-za-rabota-vav-vrazka-s-predstoyashtite-izbori.html", "text": "Дирекция „Български документи за самоличност“ въвежда допълнителна организация за работа във връзка с предстоящите избори. Това съобщиха от пресцентъра на  МВР . В седмицата преди 27 октомври 2019 г., когато ще се проведат изборите за общински съветници и за кметове, е създадена необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас. Дирекция „Български документи за самоличност“ е създала следната организация за работа:  \r\n- В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването ѝ или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност;  \r\n- При невъзможност да бъде издадена нова лична карта до края на работния ден на 25 октомври 2019 г., по искане на гражданите, ще бъде издавано необходимото им удостоверение, с което да гласуват.   \r\n За да бъде издадено удостоверение е необходимо:   \r\n- Гражданите лично да подадат искане в СДВР, ОДМВР и РУ при СДВР/ОДМВР за дните от 22 октомври 2019 г. до 26 октомври 2019 г. от 08.30 часа до 17.00 часа и на 27 октомври 2019 г. от 08.30 часа до 19.00 часа.  \r\n- Удостоверенията, осигуряващи възможност за упражняване на правото на глас в изборите за общински съветници и за кметове, се издават само след приемане на заявление за издаване на лична карта.  \r\n- В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес.  \r\nПри произвеждане на втори тур на избори за общински съветници и за кметове (03 ноември 2019 г.)  ще се издават нови удостоверения от 29 октомври 2019 г. до 03 ноември 2019 г. включително, съгласно описания по-горе начин и време.  \r\nУдостоверения за заявен постоянен и настоящ адрес се издават от общинската администрация.  \r\nУдостоверението се издава, за да послужи само пред Секционната избирателна комисия и е валидно за изборния ден - 27 октомври 2019 г.", "date": "2019.10.22", "title": "Местни избори 2019: Дирекция „Български документи за самоличност“ въвежда допълнителна организация за работа във връзка с предстоящите избори"}
{"url": "http://www.focus-news.net/news/2019/10/22/2710726/svetovniyat-den-na-hodeneto-shte-bade-otbelyazan-v-dobrich.html", "text": "Община Добрич съвместно с ОП „Спортни имоти“ организира на 22 октомври 2019 г. от 10.00 часа в СК „Простор“ отбелязване на Световния ден на ходенето. Това съобщиха от пресцентъра на  Общината . Стартът на проявата ще бъде даден пред СЗ „Добротица“. Всички желаещи да се включат в спортната проява ще изминат маршрут по алеите на СК „Простор“, достъпен за всички, независимо от пол и възраст.  \r\nСветовният ден на ходенето е една от най-масовите спортни прояви на Международната асоциация спорт за всички (ТАФИСА). Тя има за цел да популяризира здравословния начин на живот чрез практикуване на най-леснодостъпната и естествена физическа активност – ходенето. В България се отбелязва за 27-ма поредна година и е част от Националната програма на Асоциацията за физическа активност и развитие на българското население „Булфар – 2020“. \r\nЗа участниците в спортния празник е предвидена томбола с много награди, в която с предварително попълнен талон може да участва всеки. Наградите - раници, тениски, ракети за бадминтон, хилки за тенис, волейболни, баскетболни и футболни топки, са осигурени от Община Добрич.", "date": "2019.10.22", "title": "Световният ден на ходенето ще бъде отбелязан в Добрич"}
{"url": "http://www.focus-news.net/news/2019/10/22/2710725/vecher-makedoniya-gartsiya-predupredi-che-albantsite-shte-destabilizirat-regiona-ako-skopie-poluchi-data-a-tirana-ne.html", "text": "Резултатите от срещата на върха на Европейския съюз не са приятни за Гърция и не са в полза на стабилността в региона, заяви гръцкият заместник-министър на външните работи Милтиадис Варвициотис в интервю пред радио Real FM, като в същото време подчерта, че разделянето на кандидатурите на Македония и Гърция няма да допринесе за стабилността в региона, пише македонският ежедневник  „Вечер“ . \r\n„Това със сигурност не е приятно развитие за нас. Това е решение, което не е в полза на стабилността в региона. Но също така бих казал, че не би било в интерес на стабилността на региона и решение, което би казало „да“ на Скопие и „не“ на Тирана, защото по същество би радикализирало албанския елемент, който има много голямо влияние както в Скопие, така и в Косово“, заяви Варвициотис и добави, че позицията на мнозина, включително на гръцкия премиер Кириакос Мицотакис, е, че „не е в интерес на стабилността на региона да се разделят двата случая“. \r\nКакто предава кореспондентът на МИА в Атина, заместник-министърът е обяснил, че първият дипломат на Гърция Никос Дендиас и премиерът Мицотакис, както и той лично, миналата седмица на срещите на ЕС са излезли с позиция, че за първи път в историята има възможност „на север да граничим само със страни, които бавно получават статута на членки на ЕС“. \r\nЩо се касае до европейската перспектива на Скопие, той заяви, че тя „не е отменена, а само отложена“. \r\n„Истина е, че скопската страна беше притисната много. Заев заплашваше през всички дни на срещата, че ако сделката се провали, той ще подаде оставка, което никой в Европа не му каза, че би било разумно да се направи, тъй като решението не отмени европейския им курс, а го отложи за следващата среща на върха, която ще се проведе на Балканите, в Хърватия, в Загреб и вниманието ще бъде насочено по-специално към това, което се случва на Балканите“, каза Варвициотис. \r\nВ интервю за гръцкото радио той повтори, че Гърция „настоява за прилагане“ на Преспанския договор, като подчерта, че въпросът е една от темите на срещата с македонския вицепремиер Буяр Османи. \r\n \r\nПревод и редакция:", "date": "2019.10.22", "title": "„Вечер“ (Македония): Гърция предупреди, че „албанците ще дестабилизират региона, ако Скопие получи дата, а Тирана – не“"}
{"url": "http://www.focus-news.net/news/2019/10/22/2710732/vtori-regionalen-forum-za-sotsialno-predpriemachestvo-shte-se-provede-v-yugozapaden-universitet-neofit-rilski.html", "text": "Втори регионален форум за социално предприемачество ще се проведе в Югозападен университет „Неофит Рилски“. Това съобщиха за  Радио „Фокус“ – Пирин  от висшето учебно заведение. Събитието се организира от Министерството на труда и социалната политика и Националният съюз на трудово-производителните кооперации, в партньорство с ЮЗУ „Неофит Рилски“. То ще се проведе в зала 114, Учебен корпус № 1. Ежегодно НС на ТПК и Министерството на труда и социалната политика в съответствие на Плана за действие по социална икономика 2016 – 2017 г. на Министерския съвет, организират Регионален форум за социално предприемачество. Първото му издание през 2018 г. се проведе в градовете Варна, Благоевград и София. \r\nЦелта на форума е повишаване осведомеността на заинтересованите страни и обществеността относно същността и функционирането на социалната и солидарна икономика, създаване на партньорства и разпространение на добри практики в сферата на социалното предприемачество. \r\nИнициативата обхваща конференции и кръгли маси. Представят се актуалните политики, тенденции за развитие, научни достижения и добри практики в областта на социалното предприемачество. \r\nСред участниците са представители на община Благоевград, регионалните представителства на държавните институции, ангажирани с провеждането на държавната политика за развитие на социалното предприемачество, социални предприятия, представители на научните среди и местната общност. \r\nПредставянето на продукти на социални предприемачи от региона е проява, предоставяща възможност на социалните предприятия да демонстрират своите възможности, а местната общност да се запознае с техните достижения. \r\nРегионалните форуми за социално предприемачество са средство да се достигне до социалните предприятия, които предоставят локално своите продукти или услуги. Популяризирането на тяхната дейност в района, в който те оперират мултиплицира положителните резултати от форума чрез насърчаване на съпричастност в местната общност.", "date": "2019.10.22", "title": "Втори регионален форум за социално предприемачество ще се проведе в Югозападен университет „Неофит Рилски“"}
{"url": "http://www.focus-news.net/news/2019/10/22/2710734/normalen-e-trafikat-v-oblast-burgas.html", "text": "Нормален е трафикът в област Бургас. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са сухи и нормално проходими. \r\nТрафикът в областния център също е спокоен. Нормално е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“, заради ремонта на булеварда и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.10.22", "title": "Нормален е трафикът в област Бургас"}
{"url": "http://www.focus-news.net/news/2019/10/22/2710735/api-do-1800-chasa-dvizhenieto-v-uchastaka-ot-km-0-do-km-1-na-am-trakiya-v-posoka-sofiya-se-osashtestvyava-v-parva-aktivna-lenta.html", "text": "До 18:00 часа движението в участъка от км 0 до км 1 на АМ „Тракия“ в посока София се осъществява в първа активна лента поради ремонтни дейности на асфалтовата настилка. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват пътната сигнализация.", "date": "2019.10.22", "title": "АПИ: До 18:00 часа движението в участъка от км 0 до км 1 на АМ „Тракия“ в посока София се осъществява в първа активна лента"}
{"url": "http://www.focus-news.net/news/2019/10/22/2710731/donald-tramp-predupredi-sasht-mozhe-da-vlyazat-vav-voenni-konflikti.html", "text": "Държавният глава на САЩ Доналд Тръмп направи объркващо описание на своите външнополитически приоритети като главен главнокомандващ - настоявайки, че работи за изтегляне на американски войници от конфликтните точки, той същевременно предупреди, че може да се наложи страната да се намеси в нови войни, отбелязва европейската редакция на изданието  Politico .  \r\n„Опитвам се да ни измъкна от войните. Но може да се наложи да влезем и в нови конфликти“, заяви Тръмп пред репортери в Белия дом. \r\n„По-добре подготвени сме от всякога. Ако Иран направи нещо, той ще бъде ударен така, както никога досега. Искам да кажа, че има неща, които обмисляме\", допълни американският президент. \r\nКоментарите му са на фона на ескалиращото напрежение в Близкия изток и нови движения на войските в региона. \r\nПрез последните дни Тръмп се стреми да насърчи временно споразумение за прекратяване на огъня в Северна Сирия. Вицепрезидентът Майк Пенс преговаря миналата седмица с държавния глава на Турция Реджеп Тайип Ердоган с цел прекратяване на военните действия на Анкара срещу кюрдите в района.  \r\nМеждувременно заповедта на Тръмп за изтегляне на последните членове на американските служби от Сирия принуди законодателите в Конгреса и служителите на Пентагона да се изправят срещу заплахата от потенциално възобновяване на дейността на „Ислямска държава“. \r\nВъпреки оттеглянето от Сирия и кампанията на Тръмп, обещаваща да спре участието на САЩ в „безкрайните войни“, министърът на отбраната Марк Еспер обяви по-рано този месец, че администрацията ще разположи войски в Саудитска Арабия, за да помогне за защита на кралството от режима на Иран. \r\nДипломатическите отношения между Вашингтон и Иран се влошиха рязко след решението на Тръмп от миналата година да изтегли САЩ от споразумението за ядрената му програма от 2015 г., а постоянната серия от санкции на администрацията срещу Техеран отчасти провокира агресивни действия на Техеран в района на Персийския залив. \r\n \r\n Тереза Герова", "date": "2019.10.22", "title": "Доналд Тръмп предупреди: САЩ може да влязат във военни конфликти"}
{"url": "http://www.focus-news.net/news/2019/10/22/2710736/sport-grigor-dimitrov-zapochva-uchastieto-si-na-dvoyki-vav-viena.html", "text": "Във втория ден от надпреварата във Виена Григор Димитров ще излезе на корта за първия си мач на двойки. Негов партньор ще бъде Фелисиано Лопес, а отборът им ще играе в последния мач в програмата за деня, който се очаква да започне около 20:00 часа. Съперници на Димитров и Лопес ще бъдат Пиер-Юг Ербер и Николас Маю.Победителите от двубоя ще играят срещу Диего Шварцман и Андрес Молтени или Доминик Инглот и Остин Крайчек.", "date": "2019.10.22", "title": "Спорт: Григор Димитров започва участието си на двойки във Виена"}
{"url": "http://www.focus-news.net/news/2019/10/22/2710730/lachezar-bogdanov-ikonomist-tsentar-na-globalnite-predizvikatelstva-sa-targovskite-voyni-mezhdu-vodeshti-ikonomiki.html", "text": "В центъра на глобалните предизвикателства са започналите и очакваните търговски войни между водещите икономики. Това каза в интервю за  Агенция „Фокус“  икономистът Лъчезар Богданов в коментар на предупрежденията на МВФ за синхронизирано забавяне в глобалния растеж на икономиката. Той посочи, че в последните няколко месеца има доста притеснителни сигнали от водещи икономики. „Ще дам само два примера: спада на брутния вътрешен продукт (БВП) в Германия през второто тримесечие, най-ниския от 27 години икономически растеж в Китай, най-ниския темп на увеличение на инвестициите в Китай от поне две десетилетия, спад на износа на Китай за летния август. Така че големите икономики, които бяха в последното десетилетие след кризата, може би двигатели на растежа, очевидно срещат проблеми“, допълни икономистът. Богданов заяви още, че не липсват и още поводи за притеснение. „Тук говорим за един своеобразен триъгълник: отношенията Китай и САЩ и разбира се САЩ – ЕС. Така че поводи за притеснение има. Същевременно не трябва да забравяме, че и част от проблемите, които бяха в основата на глобалната криза от 2007-2008 година, не са решени. Част от страните наистина имат дълбоки структурни проблеми. Дълговете са изключително високи. В някои икономики финансовият сектор е в много тежко положение. И бизнес, и домакинства са свръхзадлъжнели и няма ясен хоризонт как този висок дълг ще бъде плащан, освен ако разбира се не продължат тези политики на отрицателни лихви и на безкрайни инжекции на свежа ликвидност на централните банки“, допълни още икономистът.  \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Лъчезар Богданов, икономист: Център на глобалните предизвикателства са търговските войни между водещи икономики"}
{"url": "http://www.focus-news.net/news/2019/10/22/2710737/4-katastrofi-sa-registrirani-prez-izminaloto-denonoshtie-v-burgas.html", "text": "4 катастрофи са регистрирани през изминалото денонощие в Бургас. Това съобщи за  Радио „Фокус“ – Бургас  дежурният от ОДМВР – Бургас. При два от пътните инциденти има петима леко пострадали, без опасност за живота. При останалите пътни инциденти са нанесени само материални щети. Един пожар е регистриран през изминалото денонощие, съобщи дежурният от Общината. Сигналът е за запален контейнер, няма пострадали.  \r\nМария КУРТЕВА", "date": "2019.10.22", "title": "4 катастрофи са регистрирани през изминалото денонощие в Бургас"}
{"url": "http://www.focus-news.net/news/2019/10/22/2710694/pregled-na-osnovnite-temi-v-svetovniya-pechat-agentsiya-fokus.html", "text": "Подобряването на позициите на Русия в Сирия след неочакваното развитие в Северна Сирия, намерението на водещи кандидати на демократите за президент на САЩ да използват американската помощ за Израел като инструмент за натиск срещу политиката на изграждането на заселнически общности на Западния бряг и миграционната политика на Турция са сред темите на световния печат.   \r\n*** \r\n \r\n  Турското настъпление, започнало в Северна Сирия заедно с представители на сунитски ислямистки групировки, имаше предсказуем ефект и в резултат от него кюрдите, които по-рано бяха съюзници на Вашингтон, бяха принудени да се обърнат за помощ към президента Башар Асад. Според информациите около 10 хиляди мирни кюрди вече са били принудени да напуснат домовете си, спасявайки се от настъпващите турски военни и техните ислямистки протежета, пише американското издание  The Wall Street Journal . \r\nАсад вече е разположил войските си в градовете Тал Тамър, Манбидж, Табка и Кобани, които по-рано се намираха под контрола на кюрдските формирования. Детайлите на предполагаемата сделка, която ще затвърди подчинението на сирийските кюрди на сирийския президент, вече започнаха да се проявяват. \r\nТурската офанзива продължава, но не донесе много успех. САЩ все още продължават да изтеглят своите войници и ги изпращат на безопасно място в Иракски Кюрдистан. \r\nВ момента Владимир Путин се превръща в необходим стратегически арбитър в Сирия. Нито едно парче от тази разделена шахматна дъска не може да се движи днес без участието на Путин. Режимът на Асад дължи своето оцеляване на подкрепата на Москва от въздуха, която започна през септември 2015 г. Авторът на тези редове, както и други журналисти, работили в Дамаск, отбелязват безнаказаността, с която действат руските военни и други представители на Русия. Всъщност те са извън зоната на контрол на местните власти. \r\nМосква назначи важни командири в сирийските служби за сигурност. Влиятелният и широко известен полковник Сухейл хасан, командир на отрядите „Тигри“ е главният сред тях. Освен самия Асад, полковник Хасан е единственият сирийския офицер, който бе оканен на среща с Путин по време на посещението му на руската военновъздушна база Хмеймим в края на 2017 година за участие в тържествените мероприятия по повод впечатляващите победи в борбата с „Ислямска държава“. \r\nОсвен това Русия вкара своите офицери в състава на Сирийската арабска армия, включително в Пети щурмови корпус. Дани Макки, британски анализатор и експерт по Сирия, съобщи в понеделник, че сключеното между Асад и кюрдите споразумение включва точка за „разпускане на СДС“ – оглавяваните от кюрдите „Сирийски демократични сили (СДС) – „а всички кюрдски войници и военни групировки става част от 5-ти Корпус (Щурмовия Легион) под руски контрол“. \r\nТрябва да спрете за малко и да помислите какво значи всичко това. В състава на СДС влизат около 100 хиляди опитни бойци. Доскоро СДС беше единствената въоръжена групировка, която можеше да оперира на изток от река Ефрат. От края на 2015-та година, когато Силите със специално назначение на САЩ им помогнаха да се появят на бял свят, съставните части на СДС – кюрдските „Отряди за народна самоотбрана“ (ОНС/YPG), както и асирийските християнски сили и представителите на арабските племенни опълчения – воюваха под едно знаме. В хода на победоносните кампании по възстановяването на контрола над териториите, окупирани от „Ислямска държава“, СДС бяха основният играч, както и партньор на САЩ на земята. И изведнъж тази мощна армия, както изглежда, сега преминава под контрола на Русия. \r\nКюрдите все още имат работеща гражданска администрация на изток от Ефрат. Слабата им надежда е в това да запазят колкото може повече от автономията, която придобиха с такъв труд в периода след 2012 година. Баасистките режими – на Асад, както и на Саддам Хюсеин – се отличават с неумолимо отношение към сепаратистките етнически проекти, особено към кюрдските. Но управляващата кюрдска партия в Източна Сирия има свое представителство в Москва. Въпросът за обосноваността на подобен род надежди зависи от Русия. Вече няма никой друг. \r\nТурция също зависи от Русия за това тя да подкрепи проекта й в северната част на Сирия. Засега не е ясно, дали Русия е знаела предварително за турската операция. Действията на Турция предизвикаха съществено изменение на ситуацията – и най-вече изтеглянето на американските войници, както и бързото преминаване на кюрдите под крилото на Ассад и по този начин Анкара поднесе на Москва два подаръка, които Кремъл отдавна се стреми да получи. \r\nОбаче сега, ставайки фактически арбитър, Русия ще бъде изправена пред много трудна задача. Тя трябва да вземе твърда позиция срещу твърде амбициозния турски проект, чието изпълнение може да предизвика хаос и дори война между Асад и Ердоган на изток от Ефрат. В същото време Москва очаква да позволи на Турция да получи достатъчна част от облагите, за да ускори излизането й от Организацията на Северноатлантическия договор (НАТО) и сближаването с Русия. \r\nЗа да изпълни тези планове, Русия трябва първо да сплаши турците, а след това частично да им съдейства. Москва през последните две години успешно извърши тази сложна маневра на запад от Ефрат. Сега тя ще се опита да направи това на източния му бряг, тъй като американските военни напускат Сирия. \r\nНо все още има Израел - и Иран. След изтеглянето на американците (с изключение на запазеното им присъствие в  Ат Танф), фактически американският контрол върху въздушното пространство в източна Сирия също спира. Представители на СДС молят да се създаде руска зона за полети над Източна Сирия, която да защити кюрдите от турските военновъздушни сили. \r\nАко Израел иска да продължи подполната си война срещу доставките на иранско оръжие и създаването на подходяща инфраструктура в Сирия, тогава може да направи това само с разрешение на Русия в зоната, където Русия има най-мощните карти в ръката си днес. Трябва да очакваме чести совалки в Москва на премиера на Израел, независимо от това кой ще бъде той. \r\nАсад, кюрдите, Турция и Израел - всички до голяма степен зависят от одобрението на Москва за осигуряване на техните интереси в Сирия. Този резултат беше запечатан тази седмица с помощта на удачно развитие - и в същото време не беше изстрелян нито един руски куршум. Всички пътища към Сирия сега минават през Москва. Малко вероятно е Путин да може да разчита на нещо повече. \r\nАвторът Джонатан Спайър е директор на Близкоизточния център за журналистика и анализ; освен това той е научен сътрудник на Ерусалимския институт за стратегия и сигурност, както и на Близкоизточния форум. Автор е на книги за сирийския конфликт. \r\n*** \r\n \r\n Водещият кандидат за президент от Демократическата партия  Елизабет Уорън заяви, че САЩ могат да откажат помощ на Израел, за да го принудят да спре строителството в заселнически жилища на Западния бряг, пише израелското англоезично издание  The Times of Israel . \r\nПопитана по време на политическо събитие в Айова относно позицията ѝ да постави под условие помощта с цел спиране на разширяването на заселническите общности, сенаторът от Масачузетс каза, че „всичко опции са на масата“. \r\nСАЩ предоставят на Израел около 3,8 милиарда долара военна помощ годишно. \r\n„В момента израелският премиер Бенямин Нетаняху казва, че ще насочи Израел в посока увеличаване на тези нови поселения . Това не ни насочва към решение с две държави (на близкоизточния конфликт)“, каза Уорън. \r\n„Официалната политика на САЩ е да подкрепят решение за две държави и ако Израел се движи в обратна посока, всички опции са на масата“, каза тя и повтори: „Всичко е на масата.\" \r\nПрез юни сенаторът от Вермонт Бърни Сандърс, класиран на трето място в надпреварата, заяви, че \"абсолютно\" ще обмисли спирането на американската помощ на Израел, за да окаже натиск върху Йерусалим. \r\nВъпреки това Сандърс също заяви, че няма да взема решения, които да направят Израел военно уязвим. \r\nПакетите за военна помощ за Израел непрекъснато се увеличават от средата на 80-те години на миналия век, когато са били предложени за първи път, и се считат за свързващ елемент на американо-израелския съюз. Малко американски депутати са оспорвали тази помощ. През септември 2016 г. тогавашният президент Барак Обама и Нетаняху подписаха меморандум за разбирателство, увеличавайки цифрата от 3 милиарда долара годишно до 3,8 милиарда долара годишно за следващите 10 години, въпреки хладните връзки между двамата. \r\nПакетът от помощ се разглежда в Израел като ключов, за да му помогне да запази своето качествено военно предимство пред потенциалните заплахи в региона. \r\n*** \r\n \r\n Турция активно управлява миграцията, не я блокира, заяви в понеделник министърът на вътрешните работи на страната Сюлейман Сойлу, цитиран от електронното англоезично издание на турския вестник  Sabah . \r\nИзказвайки се на международен семинар за миграцията, Сойлу заяви, че Турция разглежда въпроса за миграцията като хуманитарен феномен, който трябва да бъде управляван, а не блокиран. \r\n\"За да го управляваме, човек трябва да разбере защо хората мигрират\", каза Сойлу, като посочи несъответствия в доходите на работниците в Югоизточна Азия, Близкия Изток и Европа. \r\nСойлу отбеляза, че бреговата охрана на Турция играе важна роля в управлението на миграцията, като спасява човешки животи. \r\n\"Те водят сериозна борба, като използват 70% от капацитета си за работа, свързана с миграцията\", каза Сойлу, като отбеляза, че светът си затваря очите за изгубените животи в Средиземноморието, което се превърна в транзитна точка за бежанци, които се отправят към Европа. \r\nМеждувременно Сойлу заяви, че Турция е депортирала около 75 172 души от януари и очаква този брой да достигне 95 000 до края на годината. \r\nНай-малко 4 407 нелегални мигранти са били задържани в Турция през изминалата седмица, според източници от правоохранителните органи. \r\nОколо 1916 мигранти са били задържани при множество операции, проведени от жандармерийските сили в северозападната провинция Одрин, граничеща с Гърция и България. \r\nСпоред местните сили за сигурност в Одрин наскоро Гърция е засилила действията си за изпращане  на нелегални мигранти в Турция в нарушение на Женевските конвенции, Европейската конвенция за правата на човека и Конвенцията на ООН срещу изтезанията. \r\nВ крайбрежните провинции Чанаккале, Балъкесир, Айдън, Измир, Мугла и Анталия, турската брегова охрана и жандармерийските сили са задържали общо 2227 мигранти, докато се опитвали да преминат към Европа през Гърция. \r\nТурция е ключова транзитна точка за нелегалните мигранти, които целят да преминат към Европа, за да започнат нов живот, особено за бягащите от войни и преследване. \r\nОтделно в северозападните провинции Къркларели и Текирдаг са били държани 114 мигранти от жандармерийските сили. \r\nОсвен това граничните сили и полицията в южната провинция Хатай са заловили 114 мигранти за опит да влязат в Турция от Сирия с незаконни средства. \r\nВсички задържани през седмицата мигранти са били откарани в болници за лечение, или прехвърлени в провинциалните служби за миграция. \r\nТурция се превърна в популярен център за нелегални мигранти, които искат да преминат в Европа на фона на ескалация в конфликти, бедност и насилие в Близкия изток, азиатските страни и Африка. Гръцките острови в непосредствена близост до бреговете на Егейско море в Турция са любими дестинации на мигрантите, които се отправят към Европа. Въпреки това пътуванията на опасни, с препълнени лодки, често управлявани от неопитни мигранти и се оказват смъртоносни. За да намалят броя на нелегалните мигранти по опасния маршрут през Егейско море, Турция и Европейският съюз подписаха споразумение през 2016 г. Сделката предвижда Гърция да изпраща мигранти, държани на своите острови в Егейско море, обратно в Турция. В замяна Турция трябва да изпрати сирийски мигранти в различни страни от Европейския съюз.", "date": "2019.10.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/10/22/2710740/opasnost-ot-padashti-kamani-ima-pri-prohodite-koznitsa-i-strazhata-plovdivska-oblast.html", "text": "Натоварено е движението по основните направления в Пловдивска област към този час. Това съобщиха за  Радио „Фокус“ – Пловдив  от Областното пътно управление. Най-натоварено е движението по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. Продължават ремонтните дейности по ключови пътни артерии в областта. До 1 ноември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. Проходът Троян-Кърнаре е отворен за движение на всички моторни превозни средства.  \r\nНатоварено е движението и на територията на град Пловдив към този час. Колони от автомобили се образуват по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“, „Дунав“ и „България“. Пътните настилки в града са сухи и нормално проходими.  \r\nТони МИХАЙЛОВ", "date": "2019.10.22", "title": "Опасност от падащи камъни има при проходите Козница и Стражата, Пловдивска област"}
{"url": "http://www.focus-news.net/news/2019/10/22/2710742/remonti-ogranichavat-dvizhenieto-v-planinskata-chast-na-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление.  Движението са контролира с пътни знаци. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Трафикът по пътя Юндола – Голямо Белово от 10 км до 21 км се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Движението по пътя  Каратепе – Сърница от 40 км до 45 км се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.22", "title": "Ремонти ограничават движението в планинската част на област Пазарджик"}
{"url": "http://www.focus-news.net/news/2019/10/22/2710744/lachezar-bogdanov-ikonomist-donald-tramp-zalaga-na-prestrukturirane-na-globalnite-targovski-vzaimootnosheniya.html", "text": "Моята интерпретация е, че президентът Тръмп залага на едно преструктуриране на глобалните взаимоотношения от една страна, а от  друга с неговата представа за ролята на американската икономика в световната е, че по някакъв начин той смята, и има разбира се известни основания, че други водещи икономики налагат ограничения пред достъпа до своите пазари на американски стоки и услуги. Това каза в интервю за  Агенция „Фокус“  икономистът Лъчезар Богданов във връзка с политиката на санкции, водена от американския президент Доналд Тръмп.  Богданов отбеляза, че ограниченията, които Тръмп вижда да се налагат срещу САЩ, не е задължително да бъдат митнически. „В много случаи те са регулаторни забрани, например забрана за достъп на определени селскостопански продукти, на генномодифицирани организми, различни нови технологии, които по някакъв начин се спират и ограничават. В Китай например няма зачитане на правата на интелектуална собственост, тоест патенти. В крайна сметка това не позволява на водещи технологични лидери от САЩ да правят печалби, продавайки на китайските пазари“. Богданов посочи още, че визията за търговски отношения на президента Тръмп е нещо различно от това, което е било през последните 25-30 години.  „Доколко ще бъде успешен президентът Тръмп в това да я отложи на останалите икономики, аз не мога да прогнозирам, но със сигурност той работи в тази посока“, добави още той.  \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Лъчезар Богданов, икономист: Доналд Тръмп залага на преструктуриране на глобалните търговски взаимоотношения"}
{"url": "http://www.focus-news.net/news/2019/10/22/2710739/", "text": "С нормална интензивност се осъществява трафикът по главните и второстепенни пътища в областта в началото на работния ден. Времето е предимно ясно и слънчево, настилките – сухи, предаде репортер на  Радио „Фокус“ – Велико Търново . На някои места - в по-ниските райони и около водни басейни има ниска слоеста облачност и видимостта е намалена. За изминалото денонощие не са регистрирани тежки инциденти. Няма и допълнително въведени ограничения – в старата столица и региона. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката, който е отворен за движение, остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.22", "title": "Поради ремонтни дейности са ограничени няколко отсечки в област Велико Търново"}
{"url": "http://www.focus-news.net/news/2019/10/22/2710729/the-guardian-predstoyat-dve-klyuchovi-glasuvaniya-za-brekzit.html", "text": "Министър-председателят на Обединеното кралство Борис Джонсън ще направи последен опит да спази крайния срок за излизането на страната от структурите на Европейския съюз, макар да са налице индикации, че независимо от изхода на гласуванията за Брекзит ще бъде предприета крачка към насрочването на избори, пише британският вестник  The Guardian . \r\nДжонсън вече поиска отлагане на Брекзит, като изпрати писмо до Брюксел – съгласно т.нар. Закон на Бил, след като в събота депутатите отказаха да подкрепят споразумението му с Брюксел. От редакцията припомнят, че по-рано премиерът увери, че по-скоро предпочита да  бъде „мъртъв в канавка“, отколкото да поиска отсрочка за развода. \r\nАко правителството успее да прокара законопроекта си за Брекзит през парламента навреме, Великобритания на теория може да напусне ЕС до крайния срок - следващия четвъртък. \r\nПремиерът ще поиска депутатите да го подкрепят в два решаващи вота във вторник - за проектозакона за споразумение за оттегляне, който съдържа споразумението,  което той постигна в Брюксел миналата седмица, и за плана си да го прокара през Камарата на общините до четвъртък. \r\nДжонсън ще каже на депутатите: „Договорихме нова сделка, така че да можем да напуснем без отлагане и да осигурим рамка за нови отношения, базирани на свободната търговия и приятелското сътрудничество. Излизаме от ЕС, но винаги ще бъдем европейци“. \r\nПлановете на Джонсън да проведе „значим вот\" за сделката му в понеделник бе блокиран от председателя на парламента Джон Бъркоу, който не разреши гласуването с оглед факта, че предходното такова се състоя само преди два дни.  \r\nС подкрепата на някои от редиците на лейбъристите и торите,  Джонсън може да спечели гласуването на законопроекта на второ четене. Но Даунинг Стрийт е подготвен за потенциално поражение по предложението, определящо графика на работа през следващите дни. \r\n \r\n Тереза Герова", "date": "2019.10.22", "title": "The Guardian: Предстоят две ключови гласувания за Брекзит"}
{"url": "http://www.focus-news.net/news/2019/10/22/2710738/poradi-remontni-deynosti-se-ogranichava-v-ednoto-platno-preminavaneto-po-pat-iii-867-kirkovo-zdravchets-dedets-ot-km-42200-do-km-42880.html", "text": "В едната лента на пътя се ограничава движението по третокласен път III-867 Кирково - Здравчец – Дедец от км 42+200 до км 42+880, в района на село Добромирци, където се изграждат изкуствени неравности, като ремонтът ще продължи до 29.10.2019 г. Това съобщиха за   Радио Фокус   от ОПУ-Кърджали. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути:- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\nДарина ДЕЕНИЧИНА", "date": "2019.10.22", "title": "Поради ремонтни дейности се ограничава в едното платно преминаването по път III-867 Кирково - Здравчец – Дедец от км 42+200 до км 42+880"}
{"url": "http://www.focus-news.net/news/2019/10/22/2710747/izlozhba-na-tema-mnogolikiyat-mihalaki-georgiev-shte-bade-otkrita-vav-vidin.html", "text": "От 14:00 часа  в отдел „Заемна за възрастни” на Регионална библиотека „Михалаки Георгиев”-гр. Видин – ще бъде открита изложба на тема „Многоликият Михалаки Георгиев”, съобщиха за  Радио „Фокус“ – Видин  от библиотеката. Изложбата е съвместна с Университетска библиотека „Св. Климент и Охридски” и Института за литература към БАН. Тя представя материали, свързани с творческия път и биографията на българския писател–белетрист, общественик, дипломат и стопански деец Михалаки Георгиев. Посетителите ще могат да видят откъси от писма на Михалаки Георгиев, по-важни дати от биографията му, повече информация за дейността му като ботаник, писател, учен, преподавател, финансист, дипломат, както и за участието му в подготовката на Пловдивското изложение. Всестранно развита личност както в сферата на литературата, така и в сферата на образованието, инициатор и организатор на първата българска държавна лотария, съставил на първия български учебник по ботаника за средни училища, управител на Видинската митница, служител в Министерството на обществените сгради, тази изложба е поглед към наситения живот на видния общественик и патрон на Регионалната библиотека във Видин.", "date": "2019.10.22", "title": "Изложба на тема „Многоликият Михалаки Георгиев” ще бъде открита във Видин"}
{"url": "http://www.focus-news.net/news/2019/10/22/2710748/", "text": "„Новият генерален план за движение облекчава трафика във В. Търново“ е заглавие от първа страница на областния всекидневник  „Янтра ДНЕС” .  Новият генерален план за организация на движението във В. Търново вече е в процес на разработване. Отговорната работа е възложена на най-добрите експерти у нас от Института по транспортно строителство и инфраструктура към Университета за архитектура, строителство и геодезия … Какво ще включва новия план, кои ще са основните промени и от кога се очаква да влязат в сила, прочетете на страниците на изданието. „Почистиха част от коритото на р. Янтра“, пише още вестникът. Със специализирана техника почистиха част от коритото на р. Янтра като превенция и подобряване на проводимостта на реката в района под Грандхотел „Янтра“. Средствата са осигурени от държавата заради опасността от наводнения… Дали има други участъци, които трябва да се почистят, колко ще струва превенцията и от къде се търси финансиране, научете от вестника. „Психично болна обикаля с нож, цял блок живее в страх“ е новина от криминалната хроника. На страница втора има и материал за проблемите, които може да създаде липсата на тесни специалисти в ТЕЛК за хората с увреждания. „Детската градина“ на „Етър“ надигра опитния „Левски – 1986“ (Стражица) с 2:0“ е новина от спортните страници. „Парк „Света гора“ се сдоби със стена на символите на Велико Търново“  е заглавие от другия областен ежедневник  „Борба“ .  Информационна стена, включваща някои от най-характерните символи на старата столица, бе монтирана в парк „Света гора“. На нея са поставени керамични релефи, представящи фрагменти от историческите забележителности в града … Кой е авторът на изделията, чия е идеята и повече за реализацията й, прочетете на първа страница на вестника. „Родители търсят за линч мъж, мятал тухли по деца“ е друга новина от днес. Мъж метна тухли по деца от 7-етажна сграда във великотърновския квартал „Бузлуджа“ и едва се спаси от побеснели родители, които бяха готови за линч. Инцидентът се разигра в късния следобед в неделя по време на футболна среща … Подробности за свадата и последствията от нея, прочетете във вестника. В днешното издание има материал и 50 ентусиасти, които облагородиха двора на търновско училище.  „Баща и син набиха доставчик във Виноград“ е новина от криминалната хроника. „В Козлодуй „студентите“ можеха и да спечелят“ е заглавие от спортните страници.", "date": "2019.10.22", "title": "Преглед на основните теми във великотърновския печат"}
{"url": "http://www.focus-news.net/news/2019/10/22/2710741/el-pais-ispaniya-pedro-sanches-napravi-iznenandvashta-vizita-v-barselona-no-ne-se-sreshtna-s-kuim-tora.html", "text": "Премиерът на Испания Педро Санчес (ИСРП) направи изненадваща визита в Барселона, която не бе включена в официалния му дневен ред, но не се срещна с председателя на Женералитата на Каталуния Куим Тора, отбелязват в редакцията на националния ежедневник  El Pais . \r\nИспанският лидер беше в Барселона само няколко часа и се върна в Мадрид, без да дава пресконференция. В Барселона той не потърси контакт с каталунския лидер, макар миналия уикенд Санчес да остави без отговор телефонните обаждания на Тора. \r\nСанчес поиска от Тора недвусмислено осъждане на насилието по улиците, което бе наблюдавано в Барселона и други големи каталунски градове през последната седмица, след решението на Върховния съд да осъди деветима сепаратистки лидери на затвор до 13 години за едностранния опит за обявяване на независимост на региона през есента на 2017г. \r\nСанчес обаче  се срещна с високопоставени служители на Националната полиция и по-късно посети ранените полицаи, настанени в две болници, където той бе освиркан. Според съобщение на правителството Санчес е благодарил на хоспитализираните полицаи за приноса им за овладяване на кризата с обществения ред в Каталуния, като същевременно е призовал за „голямо търпение\". „Кризата не е приключила, ще трябва да бъдем упорити\", цитира изданието думите на испанския премиер. \r\nНяколко стотици привърженици на независимостта протестираха срещу посещението на Санчес пред централата на делегацията на испанското правителство в Барселона, където те седнаха с плакати с надписи: „Испания, седни и говори“.  \r\n \r\n Тереза Герова", "date": "2019.10.22", "title": "El Pais (Испания): Педро Санчес направи изненандваща визита в Барселона, но не се срещна с Куим Тора"}
{"url": "http://www.focus-news.net/news/2019/10/22/2710752/bez-problemi-se-izvarshva-preminavaneto-prez-granichnite-punktove-v-blagoevgradska-oblast.html", "text": "Без проблеми се извършва преминаването през граничните пунктове в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на ГКПП „Кулата“, „Илинден“, „Станке Лисичково“ и „Златарево“ е обичайно натоварен за делничен ден.  \r\nЛивия НИНОВА", "date": "2019.10.22", "title": "Без проблеми се извършва преминаването през граничните пунктове в Благоевградска област"}
{"url": "http://www.focus-news.net/news/2019/10/22/2710749/mestni-izbori-2019-v-bansko-shte-se-provede-sreshta-kokteyl-s-krasimir-velchev-i-kandidatat-za-kmet-georgi-ikonomov.html", "text": "От 15.00 часа в механа Молерите, в Банско, ПП ГЕРБ ще направи среща коктейл с Красимир Велчев, член на Изпълнителната Комисия на ПП ГЕРБ и Георги Икономов - кандидат кмет на Община Банско. Това съобщиха от  предизборния щаб на Георги Икономов .", "date": "2019.10.22", "title": "Местни избори 2019: В Банско ще се проведе среща – коктейл с Красимир Велчев и кандидатът за кмет Георги Икономов"}
{"url": "http://www.focus-news.net/news/2019/10/22/2710745/nevelina-stoyneva-bchk-samite-formi-na-agresivna-proyava-predstavlyavat-zhelanie-za-obrashtane-na-vnimanie.html", "text": "Самите форми на агресивна проява представляват желание за обръщане на внимание. Това каза в интервю на  Агенция „Фокус“  главен експерт по управление на проекти и планиране в столична дирекция на БЧК Невелина Стойнева. „Всяко дете търси своята изява, търси своята среда. Когато не бива разбирано и когато към него не се подхожда с внимание се случва именно това - то се агресира и пренася агресията към другите“, обясни тя. „За съжаление, да, факт е, че броят на агресивните прояви в училищна среда расте. Това, което можем да направим е повече дейности, повече говорене и споделяне на този проблем“, допълни Стойнева. „Интересен факт е, че не само от една страна самите ученици не осъзнават, че проявяват агресия, но не желаят да споделят. Там, където може да се работи е именно към това споделяне. Да бъдат провокирани да споделят дадения случай на агресия и от там вече идва ролята на самия специалист, на така наречения училищен психолог. Трябва да бъде засилена тяхната роля, тяхното въздействие“, каза още Стойнева. Съветът, който би дала на ученик, който е свидетел или участник в агресивна проява е да сподели. „Човек, към който може да се обърне, ако агресията е на територията на училището, това е неговият класен ръководител, това е училищният психолог. Да не се притеснява, да разкаже за случая и да потърси тяхната подкрепа“, допълни Стойнева.  \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.10.22", "title": "Невелина Стойнева, БЧК: Самите форми на агресивна проява представляват желание за обръщане на внимание"}
{"url": "http://www.focus-news.net/news/2019/10/22/2710753/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министърът на отбраната на ФРГ Анегрет Крамп-Каренбауер предложи страната да изпрати стабилизираща мисия в северната част на Сирия, съобщава националният ежедневник  Die Frankfurter Allgemeine Zeitung . \r\nЛидерът на германските социалдемократи подчерта, че съответното предложение е предадено в „кратка бележка“ до Министерството на външните работи. Първия дипломат на Берлин Хайко Маас (ГСДП) обаче изглеждаше изненадан от идеята. МВнР ще трябва да обмисли предложението, подчерта социалдемократът.  \r\nАнегрет Крамп-Каренбауер иска да спечели съюзници за международна стабилизационна операция в Северна Сирия. Целта трябва да бъде продължаване на борбата срещу терористичната групировка „Ислямска държава“, създаване на основа за доброволно завръщане на бежанци и реконструкция на унищожени региони, подчерта лидерът на ХДС. \r\n„Зеленият“ външнополитически експерт Омид Нурипур заяви, че предложението на Крамп-Каренбауер противоречи на позицията на външния министър Хайко Маас. „Така тя само отрича надеждността на Германия в очите на нашите съюзи с неизказани съобщения\", заяви Нурипур. \r\nТя също така засилва впечатлението, че турският президент Реджеп Тайип Ердоган би могъл да изнудва Германия със заплахата да позволи на бежанците да се преместят в Европа. „Страхът от бежанци замъгли реалността на ХДС\". \r\n*** \r\n \r\n  Премиерът на Испания Педро Санчес (ИСРП) направи изненадваща визита в Барселона, която не бе включена в официалния му дневен ред, но не се срещна с председателя на Женералитата на Каталуния Куим Тора, отбелязват в редакцията на националния ежедневник  El Pais . \r\nИспанският лидер беше в Барселона само няколко часа и се върна в Мадрид, без да дава пресконференция. В Барселона той не потърси контакт с каталунския лидер, макар миналия уикенд Санчес да остави без отговор телефонните обаждания на Тора. \r\nСанчес поиска от Тора недвусмислено осъждане на насилието по улиците, което бе наблюдавано в Барселона и други големи каталунски градове през последната седмица, след решението на Върховния съд да осъди деветима сепаратистки лидери на затвор до 13 години за едностранния опит за обявяване на независимост на региона през есента на 2017г. \r\nСанчес обаче  се срещна с високопоставени служители на Националната полиция и по-късно посети ранените полицаи, настанени в две болници, където той бе освиркан. Според съобщение на правителството Санчес е благодарил на хоспитализираните полицаи за приноса им за овладяване на кризата с обществения ред в Каталуния, като същевременно е призовал за „голямо търпение\". „Кризата не е приключила, ще трябва да бъдем упорити\", цитира изданието думите на испанския премиер. \r\nНяколко стотици привърженици на независимостта протестираха срещу посещението на Санчес пред централата на делегацията на испанското правителство в Барселона, където те седнаха с плакати с надписи: „Испания, седни и говори“.  \r\n*** \r\n \r\n  Министър-председателят на Обединеното кралство Борис Джонсън ще направи последен опит да спази крайния срок за излизането на страната от структурите на Европейския съюз, макар да са налице индикации, че независимо от изхода на гласуванията за Брекзит ще бъде предприета крачка към насрочването на избори, пише британският вестник  The Guardian . \r\nДжонсън вече поиска отлагане на Брекзит, като изпрати писмо до Брюксел – съгласно т.нар. Закон на Бил, след като в събота депутатите отказаха да подкрепят споразумението му с Брюксел. От редакцията припомнят, че по-рано премиерът увери, че по-скоро предпочита да  бъде „мъртъв в канавка“, отколкото да поиска отсрочка за развода. \r\nАко правителството успее да прокара законопроекта си за Брекзит през парламента навреме, Великобритания на теория може да напусне ЕС до крайния срок - следващия четвъртък. \r\nПремиерът ще поиска депутатите да го подкрепят в два решаващи вота във вторник - за проектозакона за споразумение за оттегляне, който съдържа споразумението,  което той постигна в Брюксел миналата седмица, и за плана си да го прокара през Камарата на общините до четвъртък. \r\nДжонсън ще каже на депутатите: „Договорихме нова сделка, така че да можем да напуснем без отлагане и да осигурим рамка за нови отношения, базирани на свободната търговия и приятелското сътрудничество. Излизаме от ЕС, но винаги ще бъдем европейци“. \r\nПлановете на Джонсън да проведе „значим вот\" за сделката му в понеделник бе блокиран от председателя на парламента Джон Бъркоу, който не разреши гласуването с оглед факта, че предходното такова се състоя само преди два дни.  \r\nС подкрепата на някои от редиците на лейбъристите и торите,  Джонсън може да спечели гласуването на законопроекта на второ четене. Но Даунинг Стрийт е подготвен за потенциално поражение по предложението, определящо графика на работа през следващите дни. \r\n*** \r\n \r\n  Държавният глава на САЩ Доналд Тръмп направи объркващо описание на своите външнополитически приоритети като главен главнокомандващ - настоявайки, че работи за изтегляне на американски войници от конфликтните точки, той същевременно предупреди, че може да се наложи страната да се намеси в нови войни, отбелязва европейската редакция на изданието  Politico .  \r\n„Опитвам се да ни измъкна от войните. Но може да се наложи да влезем и в нови конфликти“, заяви Тръмп пред репортери в Белия дом. \r\n„По-добре подготвени сме от всякога. Ако Иран направи нещо, той ще бъде ударен така, както никога досега. Искам да кажа, че има неща, които обмисляме\", допълни американският президент. \r\nКоментарите му са на фона на ескалиращото напрежение в Близкия изток и нови движения на войските в региона. \r\nПрез последните дни Тръмп се стреми да насърчи временно споразумение за прекратяване на огъня в Северна Сирия. Вицепрезидентът Майк Пенс преговаря миналата седмица с държавния глава на Турция Реджеп Тайип Ердоган с цел прекратяване на военните действия на Анкара срещу кюрдите в района.  \r\nМеждувременно заповедта на Тръмп за изтегляне на последните членове на американските служби от Сирия принуди законодателите в Конгреса и служителите на Пентагона да се изправят срещу заплахата от потенциално възобновяване на дейността на „Ислямска държава“. \r\nВъпреки оттеглянето от Сирия и кампанията на Тръмп, обещаваща да спре участието на САЩ в „безкрайните войни“, министърът на отбраната Марк Еспер обяви по-рано този месец, че администрацията ще разположи войски в Саудитска Арабия, за да помогне за защита на кралството от режима на Иран. \r\nДипломатическите отношения между Вашингтон и Иран се влошиха рязко след решението на Тръмп от миналата година да изтегли САЩ от споразумението за ядрената му програма от 2015 г., а постоянната серия от санкции на администрацията срещу Техеран отчасти провокира агресивни действия на Техеран в района на Персийския залив. \r\n***", "date": "2019.10.22", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/10/22/2710754/52-sm-e-nivoto-na-reka-dunav-pri-svishtov.html", "text": "С 8 см се е понижило нивото на Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 52 см, а температурата на водата 17.4 градуса. Предимно слънчево и топло ще е и днес времето над българския участък на Дунав. Ще духа слаб североизточен вятър. Максималните температури ще са между 22° и 26°.", "date": "2019.10.22", "title": "52 см е нивото на река Дунав при Свищов"}
{"url": "http://www.focus-news.net/news/2019/10/22/2710755/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Във високите части духа умерен вятър. Температурите са между 7 и 10 градуса. Лифтовите съоръжения не работят. Няма регистрирани инциденти.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.10.22", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/22/2710758/", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври, съобщиха за  Радио „Фокус“ – Велико Търново  от Областно пътно управление. Времето в региона е предимно ясно и слънчево. Настилките са сухи, но в  по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.  В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\n \r\nЛуиза ТРАНЧЕВА", "date": "2019.10.22", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/10/22/2710733/?????%20????????%20??????????%20??%20????????%20?%20??????%20?????.html", "text": "Мъгла намалява видимостта по пътищата в област Шумен, предаде  репортер на Радио „Фокус“- Шумен . Пътните настилки са преобладаващо мокри. Температурата на въздуха е около 12 градуса. Няма въведени нови промени в организацията на движение в региона. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. \r\nИвелина ИВАНОВА", "date": "2019.10.22", "title": "Мъгла намалява видимостта по пътищата в област Шумен"}
{"url": "http://www.focus-news.net/news/2019/10/22/2710756/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е по-натоварено по главен път Е-79 в платното в посока София. По автомагистрала „Струма“ и второкласен път – 19 Симитли – Гоце Делчев преминаването се осъществява с нормално темпове за делничен ден. До 31 декември движението по третокласен път - 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.10.22", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/10/22/2710743/ivan-neykov-balkanski-institut-po-truda-i-sotsialnata-politika-nyama-yasna-politicheska-volya-za-reformata-na-telk-sistemata.html", "text": "Няма ясна политическа воля за решаването на проблема с реформата на ТЕЛК системата. Това каза за сутрешния блок „Добро утро, България“ на  Радио „Фокус“  Иван Нейков, бивш социален министър, а сега директор на Балканския институт по труда и социалната политика. Принудително и предвидимо е решението ТЕЛК комисиите да работят без специалисти по конкретно заболяване, обясни той, като уточни, че има дефицит на кадри. Според него така ще нарасне недоверието към системата, но въпреки това няма да има големи негативни последици. „Проблеми ще има ако се забави радикалната реформа, която трябва да бъде направена при оценката на работоспособността на хората. Това беше поставено на масата още 2017 година, за съжаление 2018 година самият премиер Бойко Борисов спря процеса, за да намали протестите на хората с увреждания. Рано или късно трябва да бъдат разгледани всички гледни точки за това как в България ще оценяваме степента на работоспособност на хората“, обясни той. Иван Нейков каза още, че новата реформа ще помогне да се намали чакането на пациентите, като уточни обаче, че няма гаранция за намаляване на злоупотребите, тъй като липсват механизми за предотвратяването им. Според него в момента всички знаят, че съществуващият към момента модел е изчерпан, а отлагането на решаването на проблема е „улица без изход“.  \r\nЙоланда ПЕЛОВА", "date": "2019.10.22", "title": "Иван Нейков, Балкански институт по труда и социалната политика: Няма ясна политическа воля за реформата на ТЕЛК системата"}
{"url": "http://www.focus-news.net/news/2019/10/22/2710760/daniel-smilov-politolog-balgariya-tryabva-da-ubedi-frantsiya-da-preosmisli-reshenieto-si-za-evrointegratsiyata-na-severna-makedoniya-i-albaniya.html", "text": "България има преки интереси на Балканите и трябва да работи активно, за да убеди Франция да преосмисли решението си за блокирането на пътя на Северна Македония и Албания към ЕС. Това каза за сутрешния блок „Добро утро, България“ на  Радио „Фокус“  политологът Даниел Смилов. Франция изигра ключовата роля за блокиране на датата за преговори между Северна Македония, Албания и ЕС, обясни той, като уточни, че решението е лошо както за Общноста, така и за самата Македония. Ще има дестабилизация не само в югозападната ни съседка, но и в целия регион, добави политологът. „Франция би искала преди да започне следващото разширение, ЕС да задълбочи интеграцията между сега съществуващите членове, да се стигне до по-тесен и интегриран Съюз, в който решения да се взимат по-лесно и общностният интерес да бъде по-добре защитен. Според мен е валиден аргумент и е в интерес на България да има по-дълбока интеграция в областите като банков съюз, а и ни предстои интегриране в еврозоната“, коментира Даниел Смилов. Той каза още, че преди да се пристъпи към разширяване на ЕС е необходимо затягане на интеграционните процеси в рамките на Общността. Според него зелената светлина за преговори на Северна Македония и Албания с ЕС не пречи на идеята за задълбочаване на интеграцията в Общността. Другият френски аргумент за блокиране на евроинтеграцията на двете страни е, че част от държавите-членки на ЕС са влезли неподготвени и създават проблеми с фундаментални принципи на Общността, добави политологът. \r\n \r\nЙоланда ПЕЛОВА", "date": "2019.10.22", "title": "Даниел Смилов, политолог: България трябва да убеди Франция да преосмисли решението си за евроинтеграцията на Северна Македония и Албания"}
{"url": "http://www.focus-news.net/news/2019/10/22/2710762/normalno-prohodimi-sa-patishtata-v-oblast-smolyan.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.22", "title": "Нормално проходими са пътищата в област Смолян"}
{"url": "http://www.focus-news.net/news/2019/10/22/2710757/generalniyat-shtab-na-iran-teheran-i-moskva-shte-mogat-da-stabilizirat-situatsiyata-v-blizkiya-iztok.html", "text": "Сътрудничеството между Иран и Русия в областта на сигурността има положителен ефект върху ситуацията със сигурността в Близкия изток и ще помогне за стабилизирането на региона в бъдеще. Това обяви по време на форум за сигурност в Пекин заместник-началникът на Генералния щаб на въоръжените сили на Иран бригаден генерал Мехди Рабани, предава  TACC . \r\n„За съжаление, ситуацията със сигурността в Близкия изток в момента не е толкова добра. Въпреки това, благодарение на сътрудничеството между страни като Иран и Русия, ситуацията в тази област ще се подобри. Сигурни сме в това\", цитира агенцията думите му. \r\n„За щастие, ние имаме много добри отношения с Русия. Бил съм в Русия много пъти, имаме много добри отношения с нашите руски приятели, особено по отношение на военното сътрудничество. Ние обсъждаме въпроси за сигурността с тях\", добави генералът. „Уверени сме, че ползотворното сътрудничество с Русия и азиатските страни като Китай е положителен фактор“, завърши той. \r\n \r\n Тереза Герова", "date": "2019.10.22", "title": "Генералният щаб на Иран: Техеран и Москва ще могат да стабилизират ситуацията в Близкия изток"}
{"url": "http://www.focus-news.net/news/2019/10/22/2710761/vremenno-se-ogranichava-dvizhenieto-v-dvete-posoki-pri-km-3-na-pat-iii-403-kormyansko-malki-varshets-poradi-paten-intsident.html", "text": "Временно се ограничава движението в двете посоки при км 3 на път III-403 Кормянско – Малки Вършец поради пътен инцидент. Това съобщиха от пресцентъра на  Агенция \"Пътна инфраструктура\"  (АПИ). \r\nТрафикът се осъществява по обходен маршрут: Кормянско – Петко Славейков – Малки Вършец. \r\nНеобходимо е шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.10.22", "title": "Временно се ограничава движението в двете посоки при км 3 на път III-403 Кормянско – Малки Вършец поради пътен инцидент"}
{"url": "http://www.focus-news.net/news/2019/10/22/2710750/pregled-na-temite-v-burgaskiya-pechat.html", "text": "\"В 28 села от региона вече са ясни кметовете\" е водещото заглавие от първата страница на днешния брой на вестник  \"Черноморски фар\" . \"Айтоското Караново с рекорд - седем кандидати за вота. 28 населени места на региона вече са с ясен кмет на изборите в неделя, причината е, че в този брой села кандидатите са по един и няма желаещи техни опоненти, сочи справка по Общинските избирателни комисии, уточнява материалът. \"Хванаха бракониер със 180 кг бяла мида\" е друго заглавие от страниците на вестника. Служители  на сектор \"Рибарство и контрол\" - Бургас извършиха проверка по сигнал, подаден на телен 112 за незаконен улов на бяла пясъчна мида в района на Централен плаж - село Лозенец, пише още вестникът. \"Горене на отпадъци в Бургас и Малко Търново - хората казват \"не\" е темата на деня в днешния брой на \"Черноморски фар\". Подписки събират и в двата града. Чакат екоминистерството да се произнесе по казусите, пояснява статията. Интервюто в днешния брой е с актьора Христо Мутафчиев.", "date": "2019.10.22", "title": "Преглед на темите в бургаския печат"}
{"url": "http://www.focus-news.net/news/2019/10/22/2710766/sluzhitelka-na-speshna-pomosht-petrich-e-bila-napadnata-ot-litse-pridruzhavashto-patsient.html", "text": "Служителка на Спешна помощ – Петрич е била нападната от лице, придружаващо пациент. Това съобщиха от  ОДМВР – Благоевград . Сигналът за инцидента е подаден около 16:00 часа на 21 октомври в РУ-Петрич. Според съобщението служителка на ФСМП-Петрич  при оказване на медицинска помощ на пациент, придружаващото го лице ѝ е нанесло удар с ръка в областта на рамото. След незабавни действия, от полицейски служители на РУ-Петрич, е установен и задържан извършителят на деянието, а именно 32-годишен мъж от град Петрич.  За случая е уведомена РП-Петрич. Образувано е досъдебно производство.", "date": "2019.10.22", "title": "Служителка на Спешна помощ – Петрич е била нападната от лице, придружаващо пациент"}
{"url": "http://www.focus-news.net/news/2019/10/22/2710759/v-blagoevgrad-shte-se-provede-zasedanie-na-oblastnata-epizootichna-komisiya.html", "text": "В Благоевград ще се проведе заседание на Областната епизоотична комисия във връзка с обстановка около заболяването африканска чума по свинете, предаде репортер на  Радио „Фокус“ – Пирин . Това ще се случи в конферентната зала на Областна администрация – Благоевград от 11.00 часа. Очаква се на заседанието да бъде представена информация относно разпространението и резултатите от превантивните действия, предприети в Област Благоевград за ограничаване заболяването. \r\nЛивия НИНОВА", "date": "2019.10.22", "title": "В Благоевград ще се проведе заседание на Областната епизоотична комисия"}
{"url": "http://www.focus-news.net/news/2019/10/22/2710765/remontni-deynosti-se-izvarshvat-v-uchastak-ot-avtomagistrala-struma-v-oblast-kyustendil.html", "text": "Ремонтни дейности се извършват в участък от Автомагистрала „Струма” в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението се осъществява двупосочно в една лента при км 72+900 по посока на движение Благоевград – София в работен участък от 50 метра, поради кратковременни ремонтни работи. Участъкът е сигнализиран с пътни знаци. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.10.22", "title": "Ремонтни дейности се извършват в участък от Автомагистрала „Струма” в област Кюстендил"}
{"url": "http://www.focus-news.net/news/2019/10/22/2710751/vidimostta-po-patishtata-v-sliven-i-oblastta-e-namalena-zaradi-magla.html", "text": "Видимостта по пътищата в Сливен и областта е намалена заради мъгла. Движението  е интензивно,  но без задръствания. Няма въведени ограничения  по  пътищата,  съобщиха от Областно пътно управление. \r\n \r\n \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\n \r\nВременно са въведени следните ограничения за движение на МПС : \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\n \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.22", "title": "Видимостта по пътищата в Сливен и областта е намалена заради мъгла"}
{"url": "http://www.focus-news.net/news/2019/10/22/2710767/", "text": "ГЕРБ-Пещера подадe жалба до ЦИК за извършена агитация на чужд език, което е нарушение на чл. 181, ал. 2 от Изборния кодекс, съобщиха от пресцентъра на партията в Пазарджик.  На 21.10.2019г. в град Пещера, на предизборно мероприятие на ВМРО в квартал \"Луковица\" Орхан Мурад и неговата сътрудничка са агитирали на език, различен от българския, което е в съществено нарушение на действащото в РБ законодателство. Също така в публичното пространство е разпространен аудио-визуален материал, доказващ гореспоменатото нарушение. В клипа се дават обещания за разширяване на ромския квартал \"Пирин\" в Пещера и снабдяване с вода и ток на  незаконните постройки в квартала.  От щаба на ГЕРБ в Пещера настояват пред ЦИК да бъдат взети мерки за спиране на разпространението на въпросния аудио - визуален материал и да се наложат санкции във връзка с чл. 495, ал. 1 от Изборния кодекс. Жалбата до ОИК е отхвърлена заради неприложен видеоматериал. Щабът  на ГЕРБ Пещера подаде жалба до ЦИК.", "date": "2019.10.22", "title": "Местни избори 2019: ГЕРБ-Пещера подаде жалба до ЦИК за извършена агитация на чужд език"}
{"url": "http://www.focus-news.net/news/2019/10/22/2710763/sport-sportno-tehnicheskoto-rakovodstvo-na-beroe-podade-ostavka.html", "text": "Часове след загубата на Берое от Славия с 1:2, спортно-техническият екип на старозагорци в лицето на директора Валентин Грудев, старши треньора Александър Томаш и неговите помощници Константин Мирчев и Тодор Кючуков депозираха своите оставки пред ръководството на клуба. Решението е продиктувано предвид незадоволителните резултати напоследък и по повод създалото се напрежение във футболната общественост в Стара Загора. Снощи феновете на Берое поискаха съвсем открито оставката на Александър Томаш. Треньорът напусна терена, гледайки право към трибуните, от които привържениците на отбора викаха недвусмисленото \"Оставка!\".", "date": "2019.10.22", "title": "Спорт: Спортно-техническото ръководство на Берое подаде оставка"}
{"url": "http://www.focus-news.net/news/2019/10/22/2710768/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.10.22", "title": "Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2019/10/22/2710770/mvr-edin-chovek-e-zaginal-a-drugi-23-sa-postradali-pri-katastrofi-stanali-v-stranata-prez-izminaloto-denonoshtie.html", "text": "Един човек е загинал, а други 23 са пострадали при катастрофи, станали в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 41 леки и три тежки катастрофи, при които са ранени трима души.", "date": "2019.10.22", "title": "МВР: Един човек е загинал, а други 23 са пострадали при катастрофи, станали в страната през изминалото денонощие"}
{"url": "http://www.focus-news.net/news/2019/10/22/2710769/magla-ogranichava-vidimostta-do-200-metra-na-mesta-po-porechieto-na-reka-dunav.html", "text": "Мъгла ограничава видимостта до 200 метра на места по поречието на река Дунав, съобщиха за  Радио „Фокус“ – Видин  от Областно пътно управление – Видин. Интензивен е трафикът в посока за Дунав мост 2, като пътуват предимно тежкотоварни автомобили. Най-натоварен е участъкът между Дунавци и Видин. На граничните пунктове „Връшка чука“ и „Брегово“ трафикът няма образувани опашки от чакащи автомобили. Движението по път III-1413 Грамада – Синаговци при км 12+270 е ограничено за МПС над 12 т поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Движението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут – през Своге. \r\nВъв Видин трафикът е засилен по входно изходните артерии на града, в централната част и по бул. „Панония“.  \r\nАнна ЛОЗАНОВА", "date": "2019.10.22", "title": "Мъгла ограничава видимостта до 200 метра на места по поречието на река Дунав"}
{"url": "http://www.focus-news.net/news/2019/10/22/2710771/tass-upravlyavashtata-liberalna-partiya-vodi-na-parlamentarnite-izbori-v-kanada.html", "text": "Управляващата Либерална партия на премиера Джъстин Трюдо води на парламентарните избори в Канада. Такива са първите данни, публикувани от националната Избирателна комисия, предава  ТАСС . \r\nВ момента данните идват от избирателни секции от Атлантическа Канада, където гласуването вече е приключило. Либералите досега печелят в 6 от 338 избирателни района. Те са подкрепени от 52% от избирателите, Консервативната партия (34,8%) е на второ място, а Новата демократична партия (10,2%) е на трето място. Зелената партия е на четвърто място (3.3%), докато останалите партии все още не са преминали 1%. \r\nИзборната комисия все още не е предоставила данни за избирателната активност и процент на обработените бюлетини. \r\nВ понеделник в Канада се проведоха 43-тите парламентарни избори. Жителите на страната трябва да определят кой ще представлява техните интереси в долната камара на парламента, Камарата на общините, през следващите четири години. Лидерът на партията-победител ще заеме поста министър-председател на Канада. \r\n \r\nПревод и редакция:", "date": "2019.10.22", "title": "ТАСС: Управляващата Либерална партия води на парламентарните избори в Канада"}
{"url": "http://www.focus-news.net/news/2019/10/22/2710772/", "text": "Акцизни стоки без бандерол иззеха служители на полицейското управление в Свищов. Това съобщават от  пресцентъра на Областна дирекция на МВР – Велико Търново . Вчера при извършена съвместна проверка от служители на Районно управление – Свищов и Териториална дирекция „Дунавска“ - Русе в избено помещение в крайдунавския град, обитавано от 34-годишен мъж от същия град, са установени и иззети  общо 138 литра течност, с различен цвят, с мирис на ракия и различен алкохолен градус. По случая е образувана преписка. \r\n46-годишен мъж от Стражица също е обвинен в държането на акцизни стоки без бандерол. Досъдебното производство срещу него е започнато в началото на септември. При извършена проверка било установено, че той държи 20 кг. тютюн без акцизен бандерол. Привлечен е в качеството на обвиняем, наложена му е мярка за неотклонение „подписка“.", "date": "2019.10.22", "title": "138 литра безакцизен алкохол и 20 килограма тютюн без бандерол иззеха полицаи от Великотърновска област през изминалото денонощие"}
{"url": "http://www.focus-news.net/news/2019/10/22/2710773/vitsepremierat-ekaterina-zaharieva-nadyavam-se-skoro-balgarskite-studenti-v-rusiya-da-poluchat-pravo-na-rabota.html", "text": "Вицепремиерът и министър на външните работи Екатерина Захариева изрази надежда, че българските студенти в Русия скоро ще получат право на почасова работа и  стаж, за да могат да се подкрепят сами финансово. „Надявам се, че обещанието, което неотдавна пое руската страна –  говорихме за това и с министър Лавров, студентите да имат право на почасова работа и стажове, да се случи възможно най-скоро. Информирани сме, че руската страна има предложение за изменение на съответния закон“, заяви Екатерина Захариева на среща с българската общност в Москва, организирана в посолството ни. Това съобщиха от пресцентъра на  Министерството на външните работи . \r\nОколо 600 български аспиранти и студенти се обучават в Русия, повечето от които в Москва. Те са обединени в две организации – Организация на българските студенти в Русия БРАВО и Съвет на българските аспиранти в Русия.  \r\nНа срещата Екатерина Захариева подкрепи идеята на българския студент в руския Висш институт за международни отношения МГИМО Илиян Сарандалиев, който е и председател на БРАВО, в България периодично да бъде организирана среща на дружества на българските студенти от чужбина.    \r\nВъншният ни министър разказа пред българската общност за преговорите си, проведени с руския си колега Сергей Лавров. Тя изрази задоволство от решаването на въпроса с регистрацията на дипломатическия имот на българското посолство в Москва, за чийто безвъзмездно и безсрочно ползване получи  документ от Сергей Лавров. Екатерина Захариева подчерта, че вече са решени по-голяма част от имотните въпроси на Русия в България, като са останали два-три отделни имота, за които руската страна има въпроси.    \r\n„Има, например, имот в Панчарево, където се води съдебен спор на дружество на руски граждани в България с Руската федерация. Убедена съм, че нашият съд ще реши този въпрос в най-скоро време“, заяви външният ни министър.    \r\nЕкатерина Захариева увери сънародниците ни, че винаги може да разчитат на пълна подкрепа и съдействие от страна на посолството ни и МВнР. Тя обяви, че на предстоящи консултации между министерствата на външните работи на България и Русия ще бъдат обсъдени и консулски въпроси. На тях българската страна ще постави и въпроса за облекчения в издаването и получаването на руски визи за български граждани, включително за българи, които работят в международни организации на територията на Русия - като научния ядрен център в Дубна.   \r\nЕкатерина Захариева честити юбилея на българското училище в Москва, което тази година навършва 45 години. „Работата, която вършите тук, е голяма мисия и голяма отговорност за запазване на връзката с България“, каза външният ни министър и подчерта, че всяка година българската държава увеличава средствата за издържането на българските училища зад граница.   \r\nЕкатерина Захариева беше посрещната от деца от българския танцов ансамбъл в Москва, в който участват деца на българи, живеещи и работещи в руската столица. В срещата участваха  представители на българския бизнес, български студенти и аспиранти, културни дейци, научни работници, общественици.", "date": "2019.10.22", "title": "Вицепремиерът Екатерина Захариева: Надявам се скоро българските студенти в Русия да получат право на работа"}
{"url": "http://www.focus-news.net/news/2019/10/22/2710774/mestni-izbori-2019-kandidatat-za-kmet-na-kyustendil-petar-paunov-postavya-aktsent-varhu-po-visoki-tseni-na-produktsiyata-i-evropeyski-pari-za-zemedelskite-proizvoditeli.html", "text": "Кандидатът за кмет на Кюстендил Петър Паунов поставя акцент върху по-високи цени на продукцията и европейски пари за земеделските производители, предаде репортер на  Радио „Фокус” – Кюстендил . „Гарантирана европейска подкрепа за всеки земеделски производител и преработвател от община Кюстендил - това е един от акцентите в програмата ни, земеделието винаги за нас е било приоритет и се гордеем с това, което Кюстендил постига в този сектор”, каза Петър Паунов, кандидат за кмет и водач на листата на Местна коалиция „ГЕРБ, СДС, ВМРО-БНД, ЗНС, Обединени земеделци”. Голямата крачка, която ще направи Кюстендил през следващата година - в началото на новия програмен период, е това, че населените места от Община Кюстендил ще бъдат включени в Програмата за развитие на селските региони и мерките по тази програма ще станат достъпни и за района - както за подобряване на инфраструктурата, така и във връзка с осигуряването на субсидия за всеки земеделски производител, и като възможност всеки да получи необходимата техника за отглеждане на своята качествена продукция, и - разбира се, по отношение на инвестициите в нови преработвателни мощности. „Ключовата ни задача за следващото лято е, повече от 10 000 тона нова земеделска продукция в региона да може да бъде преработена и изкупена на по-висока цена”, каза Петър Паунов. Как може да бъде постигнато това, обясни Димитрина Христова - директор на Областна дирекция “Земеделие”, кандидат за общински съветник от листата на Местна коалиция „ГЕРБ, СДС, ВМРО-БНД, ЗНС, Обединени земеделци”. Мярка 4 от Програмата за развитие на селските региони, по която кюстендилци вече могат да кандидатстват, предвижда инвестиции в материални активи в селското стопанство и включва: инвестиции в земеделски стопанства, чрез обновяване и развитие на материалните мощности в стопанствата, с цел повишаване на конкурнтоспособността на производителите на земеделска продукция и модернизация на производството. Втората подмярка включва инвестиции в преработката и маркетинга на селскостопанска продукция, с цел повишаване на конкурентоспособността на преработващите предприятия и създаването на къси вериги за доставка. По тази мярка може да се изграждат нови сгради, да се санират съществуващи, да се закупят техника и съоръжения. Като съвременното лице на земеделското предприемачество представи Петър Паунов настоящия зам.-председател на Общинския съвет в Кюстендил и земеделски производител Ангел Ангелов, кандидат за общински съветник от листата на Местна коалиция „ГЕРБ, СДС, ВМРО-БНД, ЗНС, Обединени земеделци”. „Като наш основен акцент присъства и задачата по обучението на нови кадри в областта на земеделието - както знаете в Кюстендил има създадена много добра основа за такова обучение. Водили сме разговори с преподаватели от страната, както и с местни преподаватели, специализирани в тази област, колеги от сектора земеделие са изявили желание да влязат в училищното настоятелство на селскостопанския техникум и по този начин да го подпомогнем и да стимулираме нашите деца да изучават не само традициите, но и новите, прогресивни методи в селското стопанство. Имаме - като земеделски производители, и безрезервната подкрепа на общинската администрация”, каза Ангел Ангелов. „Включването на населените места от община Кюстендил в Програмата за развитие на селските райони, което е резултат от сериозните усилия на кметския екип и общинската администрация, е още една много голяма подкрепа за земеделските производители. Благодаря на колегите за това”, каза Адела Димитрова - председател на ПП Обединени земеделци - Кюстендил , земеделски производител и кандидат за общински съветник от листата на Местна коалиция „ГЕРБ, СДС, ВМРО-БНД, ЗНС, Обединени земеделци”. „Беше огромен проблем това, че всички земеделски производители от нашия район нямаха възможност да се възползват от възможностите на Програмата за развитие на селските райони”, заяви Валери Йовев - земеделски предприемач и кандидат за общински съветник от листата на Местна коалиция „ГЕРБ, СДС, ВМРО-БНД, ЗНС, Обединени земеделци”. „Много хора се опитваха да кандидатстват, особено по мярката за иновации и нови технологии, машини и съоръжения, но само защото населените места от община Кюстендил са изключени от тази програма, автоматично това класира кандидатите от нашата община много назад - практически ги изключва от възможността да участват с проекти за финансиране. Даденото от премиера обещание - населените места от община Кюстендил достъп до програмата, ще даде тласък за развитие на селското стопанство в нашия район за да може и местните земеделски производители да кандидатстват при равни условия с колегите си от цялата страна и да няма деление на \"градски\" и \"селски\" общини”, каза Валери Йовев. В заключение Петър Паунов заяви: \"Нашите цели са: европейски пари за всеки земеделски производител от община Кюстендил, нови преработвателни мощности в областта на земеделието и разширяване на съществуващите. Благодарим на всички инвеститори, които работят и за усилията, които положиха. До 3.5 милиона лева ще може да кандидатства всеки един от екипите през следващия програмен период. Съобщаваме го, защото имаме постигната договореност и конкретно поет ангажимент от правителството и лично от премиера Борисов за включването на община Кюстендил в тази програма. Имаме поет личен ангажимент за подкрепа и от председателя на ЕНП Жозеф Дол, който може би много малко хора знаят, преди да стане европейски политик, в родната си Франция е бил фермер и кмет на малко населено място и е наясно с проблемите на всеки един човек, на който поминъкът му е земеделието. Това са хората, които гарантират, че Кюстендил ще бъде част от тази европейска програма и всички тези средства, предвидени за българското селско стопанство, ще бъдат достъпни и за хората от община Кюстендил, както са достъпни на национално ниво и в другите европейски страни\", каза Петър Паунов.  \r\nВенцеслав ИЛЧЕВ", "date": "2019.10.22", "title": "Местни избори 2019: Кандидатът за кмет на Кюстендил Петър Паунов поставя акцент върху по-високи цени на продукцията и европейски пари за земеделските производители"}
{"url": "http://www.focus-news.net/news/2019/10/22/2710775/", "text": "От 09.00 часа тази сутрин има временно ограничение на движението в пловдивския участък на АМ \"Тракия\", в посока София. Това съобщи за  Радио „Фокус“ – Пловдив  говорителят на Областната дирекция на МВР. Причината е монтиране на съоръжения за ТОЛ системата в района между км 130 и 131 км на магистралата, при Карловския пътен възел.  \r\nТони МИХАЙЛОВ", "date": "2019.10.22", "title": "Ограничено е движението в района между км 130 и км 131 на АМ „Тракия“ поради монтаж на съоръжения за ТОЛ системата"}
{"url": "http://www.focus-news.net/news/2019/10/22/2710776/", "text": "Две книги в помощ на родителите ще бъдат представени в Народна библиотека „Иван Вазов“ в Пловдив. Това съобщиха за  Радио „Фокус“ – Пловдив  от културната институция. От 17.00 часа днес в Конферентната зала на библиотеката ще бъде представена книгата на Поли Йорданова „Рецепти за бебета и деца“. Тя съчетава полезни съвети и 150 изпитани вкусни рецепти. Книгата помага на майките с малки деца с много идеи за закуска, основни ястия, междинни хапвания и десерти. С този безценен наръчник може да се приготвя здравословна храна за деца. Тези, които се обърнат към „Рецепти за бебета и деца“ могат да научат как да спестят време, пари и правилно да организират менюто на детето. \r\nОтново на същото място, но от 18.00 ч. ще бъде представена и друга книга – „Наръчник за справяне с чудовища, динозаври и други страшни неща“ на Теодора Пампулова, детски психолог и позитивен психотерапевт. Книгата е предназначена за родители. Тя съдържа 170 забавни и интересни начина за опознаване и справяне с детските страхове, взаимствани от арттерапията, игровата терапия, приказкотерапията и т.н. „Наръчник за справяне с чудовища, динозаври и други страшни неща“ показва  полезни упражнения и игри, които могат да насочат възрастните как да повлияят върху негативната емоция, наречена страх.", "date": "2019.10.22", "title": "Две книги в помощ на родителите ще бъдат представени в Народна библиотека „Иван Вазов“ в Пловдив"}
{"url": "http://www.focus-news.net/news/2019/10/22/2710777/politseyski-sluzhiteli-sa-izzeli-samodelna-pushka-pri-proverka-v-chasten-dom-v-selo-rogozen-v-oblast-vratsa.html", "text": "Полицейски служители са намерили и иззели самоделно изработена пушка при проверка в частен дом в село Рогозен на 21 октомври 2019 г. Това съобщиха от  ОДМВР-Враца . Образувано  е бързо полицейско производство.", "date": "2019.10.22", "title": "Полицейски служители са иззели самоделна пушка при проверка в частен дом в село Рогозен в област Враца"}
{"url": "http://www.focus-news.net/news/2019/10/22/2710783/kniga-na-peycho-kanev-shte-bade-predstavena-v-stara-zagora-na-24-oktomvri.html", "text": "Новата книга на Пейчо Кънев „Последната вечеря“ ще бъде представена в Стара Загора. Това съобщиха от пресцентъра на  Общината . Организатори на премиерата са къща-музей „Гео Милев” и „Пътуващите книги на Стара Загора”. \r\nПоетичното четене ще се проведе от 18.30 часа на 24 октомври (четвъртък) в къща-музей „Гео Милев“. Авторът ще представи части от книгата, както и нови произведения. \r\nПейчо Кънев е най-публикуваният съвременен български поет на английски в списания от САЩ, Великобритания, Канада, Австралия, Индия и др. Автор е на 6 книги с поезия и един сборник с разкази публикувани в България, Америка и Европа. Съосновател и главен редактор на литературното издателство „Kanev Books”, Ню Йорк – от 2010 до 2013 г.  \r\nВ България са издадени стихосбирките му \"Американски тетрадки\" (2010), \"Уиски в тенекиена кутия\" (2013), \"Живо месо\" (2015) и \"Последната вечеря\" (2019), както и сборникът с разкази \"Разходка през стените\" (2009).   \r\nПрез 2010 г. става съосновател и главен редактор на издателството за поезия \"Kanev Books\" (Ню Йорк) - до 2013 г. През периода 2012-2013 е гост-редактор в американското литературно издание \"The Enchanting Verses Literary Review\". През 2009 г. Асоциацията на литературните издателства в САЩ го номинира за престижното отличие \"Pushcart Prize\".", "date": "2019.10.22", "title": "Книга на Пейчо Кънев ще бъде представена в Стара Загора на 24 октомври"}
{"url": "http://www.focus-news.net/news/2019/10/22/2710782/spetsializiraniyat-nakazatelen-sad-gleda-deloto-za-tsarskite-konyushni.html", "text": "Специализираният наказателен съд гледа делото за „Царските конюшни”, предаде репортер на  Агенция „Фокус“ . Процесът е срещу областния управител на Софийска област Веселин Пенев и лицензирания оценител на държавните имоти Юлия Цекова. Веселин Пенев отговаря за две престъпления.  \r\nЮлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София.  \r\nЗорница КОСТАДИНОВА", "date": "2019.10.22", "title": "Специализираният наказателен съд гледа делото за „Царските конюшни”"}
{"url": "http://www.focus-news.net/news/2019/10/22/2710785/stolichna-biblioteka-shte-otbelezhi-91-godishninata-ot-sazdavaneto-si-na-23-oktomvri.html", "text": "На 24 октомври 2019 г. Столична библиотека навършва 91 години от създаването си. Това съобщиха от пресцентъра на  Столична библиотека .  По този повод тя предлага на всички софиянци и гости на столицата на 23 октомври 2019 г. от 18.00 ч. на пл. „П. Р. Славейков“ 4 да станат част от Поетичния листопад на площада – музикално-поетична вечер с участието на известни български поети и музиканти, като: Калин Терзийски, Бойко Ламбовски, Мирела Иванова, Пламен Дойнов, Марин Бодаков, Иван Бороджиев – саксофон, Иван Христов – кавал и Петър Чухов – китара.", "date": "2019.10.22", "title": "Столична библиотека ще отбележи 91-годишнината от създаването си на 23 октомври"}
{"url": "http://www.focus-news.net/news/2019/10/22/2710786/42-kg-kanabis-sa-izzeli-politseyski-sluzhiteli-ot-imot-v-rayona-na-selo-tolovitsa-v-oblast-vidin.html", "text": "42 кг канабис са иззели полицейски служители от имот в района на село Толовица в област Видин. Това съобщиха от  ОДМВР – Видин . По случая са задържани трима мъже, образувано е досъдебно производство за престъпление по чл.354а от НК. \r\nВ мащабната специализирана операция, насочена срещу наркоразпространението в региона, участвали служители от районните управления в Кула, Видин и Белоградчик.  \r\nВ хода на проведено разследване  криминалисти от Районно управление на МВР-Кула локализирали необитаем имот в гориста местност, в района на село Толовица, общ.Макреш, и започнали наблюдение. Вчера, рано сутринта униформените засекли трима мъже да влизат в къщата. В момент на сваляне на канабисови стръкове, окачени за сушене на сезалени въжета, били задържани 56-годишен жител на Белоградчик, 55-годишен видинчанин и 51-годишен от село Тополница, област Благоевград.  \r\nПри извършеното претърсване там разследващите установили и иззели 312 сухи растения (с общо тегло 42 кг). Листната маса реагирала на канабис при полевия наркотест. Иззети били още раница, ръкавици, чували, лозарски ножици, намотка тел и свински опашки.  \r\nСухи канабисови съцветия с общо тегло около 29 грама, съхранявани в стъклен буркан и картонена кутийка, открили и иззели криминалисти при последвало претърсване в имот, обитаван от 56-годишния, в град Белоградчик. \r\nТримата мъже са задържани с полицейска марка за срок до 24 часа и приведени в ареста. \r\nСлучаят е докладван във видинската прокуратура. Работата на разследващите по образуваното досъдебно производство продължава.", "date": "2019.10.22", "title": "42 кг канабис са иззели полицейски служители от имот в района на село Толовица в област Видин"}
{"url": "http://www.focus-news.net/news/2019/10/22/2710784/daniel-smilov-politolog-ima-indikatsii-balgariya-da-poluchi-posledniya-monitoringov-doklad.html", "text": "Има индикации България да получи последния мониторингов доклад, въпреки че страната ни не е решила съдържателните според наблюдението проблеми. Това каза за сутрешния блок „Добро утро, България“ на  Радио „Фокус“  политологът Даниел Смилов. Според него обаче отпадането на специално наблюдение безспорно ще бъде добра стъпка, тъй като ще разчисти пътя ни към еврозоната и Шенген. Политологът обърна внимание, че се очаква мониторингът да бъде заменен от всеобхватен механизъм за страните-членки, който да отчита процесите в тях. „Този по-всеобхватен мониторинг ще се отнася и до държави като Полша и Унгария, които напоследък като че ли успяха да ни изпреварят с проблемите, които създават. Ние обаче не трябва да се успокояваме, че в тяхната сянка нашите проблеми ще изглеждат по-малки и няма да правят впечатление. Новият механизъм ще бъде обвързан с евросредствата“, обясни Даниел Смилов. Той каза още, че при неизпълнение на определени изисквания може да се очаква и директна материална загуба за страната нарушител.  \r\n \r\nЙоланда ПЕЛОВА", "date": "2019.10.22", "title": "Даниел Смилов, политолог: Има индикации България да получи последния мониторингов доклад"}
{"url": "http://www.focus-news.net/news/2019/10/22/2710778/reuters-tryudo-ostava-na-vlast-v-kanada-no-zagubi-mnozinstvoto-si.html", "text": "Либералната партия на канадския премиер Джъстин Трюдо остава на власт в страната след парламентарните избори в понеделник, но вече ще има правителство на малцинството и ще се нуждае от подкрепата на някоя по-малка лява партия, съобщава  Reuters . \r\nГласуването показа, че страната е дълбоко разделена, като победената Консервативна партия спечели пропорционалния вот, а възкресените сепаратисти Bloc Quebecois направиха голям напредък основно във френскоговорящата провинция Квебек. \r\nЛибералите спечелиха или бяха водещи за 156 от 338 места при гласуването в понеделник, според избирателната комисия на Канада. Това постави либералите далеч от 170 места, необходими за второ поредно правителство. \r\n \r\nПревод и редакция:", "date": "2019.10.22", "title": "Reuters: Трюдо остава на власт в Канада, но загуби мнозинството си"}
{"url": "http://www.focus-news.net/news/2019/10/22/2710788/zapochna-godishnata-konferentsiya-na-tema-za-chisto-zemedelieto-i-sigurna-okolna-sreda-s-uchastieto-na-ministara-na-zemedelieto-desislava-taneva.html", "text": "Започна годишната конференция на тема: „За чисто земеделието и сигурна околна среда“ с участието на министъра на земеделието, храните и горите Десислава Танева, предаде репортер на  Агенция „Фокус“ . По време на форума ще бъдат представени резултатите от Системата за събиране и управление на опаковки от продукти за растителна защита на Асоциация растителнозащитна индустрия България /АРИБ/, както и ще бъде връчена специална награда “Най-отговорен земеделски стопанин” за 2019 г. В конференцията участват представители на научните среди, земеделски асоциации, както и членове на Европейската асоциация за растителна защита (ECPA).  \r\nВиолета СИМЕОНОВА", "date": "2019.10.22", "title": "Започна годишната конференция на тема: „За чисто земеделието и сигурна околна среда“ с участието на министъра на земеделието Десислава Танева"}
{"url": "http://www.focus-news.net/news/2019/10/22/2710789/", "text": "Във Велинград ще се проведе безплатно измерване на кръвната захар, съобщиха от общинската администрация. От там уточниха, че представители на фирма-дистрибутор на апарати за измерване на кръвна захар ще проведат безплатно измерване за жителите и гостите на Велинград. Мероприятието е с цел профилактика и всеки, желаещ може да дойде от 10.00 до 17.00 часа на площад „Николай Гяуров”, за да се възползва от инициативата.", "date": "2019.10.22", "title": "Във Велинград ще се проведе безплатно измерване на кръвната захар"}
{"url": "http://www.focus-news.net/news/2019/10/22/2710793/", "text": "Кампания за ранна диагностика на рака на гърдата стартира в старата столица. По този повод в поликлиниката в града ще се правят мамографски прегледи с 50 % отстъпка. Те ще се извършват в сектор „Образна диагностика“ на ДКЦ  - I в периода от 26 октомври до 11 ноември. Това обобщават за  Радио „Фокус“ – Велико Търново  от лечебното заведение. Цената на една консултация ще е 30 лв., вместо 60 лв. Всички прегледи ще се извършват след предварително записване на тел. 062/621960 /регистратура/. \r\n \r\nКампанията за 50% отстъпка в цената на изследването за ранна диагностика на рака на гърдата стана традиция за лечебното заведение и е подчинено на желанието на ръководството и специалистите в „ДКЦ I – В. Търново” да подпомогне борбата с коварната болест, която открита навреме е лечима успешно. \r\n \r\nМедицинската статистика сочи, че близо 50 000 българки са с диагноза рак на гърдата, а мамографията е специфичен метод, при който с ниска доза рентгеново лъчение се визуализират структурите, изграждащи млечната жлеза. Това позволява откриването на болестта в ранен стадии и след необходимото адекватно лечение прогнозата за заболелите жени е както при незаболелите. \r\n \r\nВ инициативите до момента са се включвали средно по 300 пациентки на година от цяла Великотърновска област, както и от съседната ни Габровска област, Плевен и Русе. При наличието на патологични находки, всяка пациентка бива насочвана за уточняващ преглед и консултация с хирург-онколог. \r\n \r\nОбществеността и в частност жените трябва да знаят, че след 40-годишна възраст е редно ежегодно да правят мамография на млечните си жлези до своята 50-та годишнина. След тази възраст скрининговото изследване се прави през година. Първата профилактична мамография трябва да се направи най-късно между 35-тата и 40-тата година и се нарича „изходна мамография”. \r\n \r\nРени АТАНАСОВА", "date": "2019.10.22", "title": "Мамографски прегледи с 50% отстъпка ще правят във Велико Търново"}
{"url": "http://www.focus-news.net/news/2019/10/22/2710794/politseyska-zakrila-za-srok-do-48-chasa-e-okazana-na-17-godishno-momiche-v-kardzhali.html", "text": "Полицейска закрила за срок до 48 часа е оказана на 17-годишно момиче в Районно управление на МВР-Кърджали. Това съобщиха от  ОДМВР-Кърджали . Непълнолетната била обявена общодържавно издирване, след като напуснала дома си  и е установена от полицейски служители същия ден в областния град.", "date": "2019.10.22", "title": "Полицейска закрила за срок до 48 часа е оказана на 17-годишно момиче в Кърджали"}
{"url": "http://www.focus-news.net/news/2019/10/22/2710795/mazh-sledil-i-zaplashval-sistemno-bivshata-si-sapruga-e-zadarzhan-za-srok-do-24-chasa-v-krumovgrad.html", "text": "Мъж, следил системно бившата си съпруга, е задържан за срок до 24 часа в Районно управление на МВР-Крумовград. Това съобщиха от  ОДМВР-Кърджали . 44-годишната жена била заплашвана нееднократно, в резултат на което в полицейското управление са образувани две досъдебни производства. Последното проследяване, което предизвикало страх у жената, било извършено около 13.30 часа вчера в землището на село Звънарка. Проверката по случая е по чл.144а, ал.1 от Наказателния кодекс и се извършва от група „Охранителна полиция“.", "date": "2019.10.22", "title": "Мъж, следил и заплашвал системно бившата си съпруга, е задържан за срок до 24 часа в Крумовград"}
{"url": "http://www.focus-news.net/news/2019/10/22/2710791/mestni-izbori-2019-tsvetan-manchev-koalitsiya-nfsb-bds-radikali-mladi-hora-s-patriotichni-ubezhdeniya-s-volya-i-kapatsitet-da-rabotyat-za-po-dobro-badeshte-shte-donesat-promyana-v-sevlievo.html", "text": "Само млади хора, с патриотични десни убеждения, с воля и капацитет да работят за по-добро бъдеще на общината ще донесат промяна в Севлиево – каза Цветан Манчев, председател на БДС „Радикали“ и съпредседател на коалиция НФСБ – БДС „Радикали“ на предизборна среща в града. Това съобщиха от пресцентъра на  НФСБ . \r\nВ срещата участваха Росен Цветков, кандидат за кмет на Севлиево и водач на листата за общински съветници на коалиция „ПП НФСБ – БДС „Радикали“ и кандидатите за общински съветници Мартин Александров, Ивайло Иванов, Николай Николов, Мартин Лалев, Розана  Косева и Гергана Бошнакова, симпатизанти и граждани.  \r\n„Убеден съм, че вие, представителите на новото поколение, сте способни да отворите местната власт към гражданите и към бизнеса, и че съгражданите ще ви подкрепят, като гласуват с № 70 в бюлетините за кмет и за общински съветници“ – каза в заключение Цветан Манчев", "date": "2019.10.22", "title": "Местни избори 2019: Цветан Манчев, коалиция НФСБ – БДС „Радикали“: Млади хора с патриотични убеждения, с воля и капацитет да работят за по-добро бъдеще, ще донесат промяна в Севлиево"}
{"url": "http://www.focus-news.net/news/2019/10/22/2710792/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Определянето на дата за започване на преговори за членство в ЕС на Северна Македония и Албания, консултациите за съставяне на новото правителство на Косово, позицията на лидера на движение „Самоопределение“ Албин Курти за Общността на сръбските общини, както и реакцията на местните жители на гръцки остров на провокациите от страна на ВВС на Турция са част от основните теми, върху които акцентират водещите балкански печатни издания. \r\n \r\n*** \r\n  Косовските сърби не искат създаването на Общността на сръбските общини (ОСО). Те настояват за своите права, а не на шовинистични проекти, създадени от официален Белград. Такова мнение изрази председателят на движение „Самоопределение“ и вероятно бъдещ премиер на Косово Албин Курти в интервю за прищинска медия, съобщава електронното издание на сръбския ежедневник  Danas . \r\n„ОСО е мъртва. Това е сръбски проект в Косово. Това не е волята на сръбското малцинство в страната. В Косово има 132 000 сърби и те никога не са се оплаквали от липсата на ОСО. Защо не поискаха нейното формиране? ,Защото не го искат. Те (сърбите) претендират за своите права, а не за шовинистичните проекти на Сърбия в Косово. Сърбия се стреми просто да получи нещо от нашата страна\", заяви Курти в интервю, излъчено от телевизия K7. \r\nТой повтори, че от Сърбия ще се изисква да изплати военните си дългове и че те не могат да бъдат опростени. \r\n„Казах, че имаме задължение към загиналите по време на войната да искаме дълговете си от Сърбия. Никой, мъртъв или жив, няма право да опрощава дълговете на Сърбия. Тя трябва да носи отговорност за насилието, което е извършила, за кланетата, които сега не признава, за пенсионния фонд, който ограби“, категоричен бе Курти.  \r\nЛидерът на „Самоопределение“ припомни, че през януари в Сърбия започва предизборна кампания и затова не е реалистично да се очаква диалогът да се възобнови скоро, камо ли да се постигне споразумение за нормализиране на двустранните отношения между Белград и Прищина.  \r\n„Знаем какви националистически изявления се правят по време на кампанията в тази страна. С кого да говоря? Това е нещо, за което другите не са се замисляли, говорейки за бързо приключване на диалога“, отбеляза Курти. \r\nЛидерът за самоопределение и най-вероятно новият министър-председател на Косово Албин Курти заяви тази вечер, че Конституционният съд на Косово ясно и недвусмислено установи, че диалогът между Косово и Сърбия трябва да се води от премиера на Косово. \r\nНа въпрос какво би направил, ако международните представители в диалога настояват президента на Косово Хашим Тачи да води диалога, Курти отговори, че това би било нарушение на Конституцията на най-младата държава на Балканите.  \r\n„Ако това се случи, ще бъде нарушение на Конституцията на Косово. Конституционният съд реши диалогът със Сърбия да се води от министър-председателя. Хашим Тачи е президент на Косово, но той не може да ръководи външната политика. Проблем е да постигнете споразумение с някого, който не е съгласен с фактите“, заяви Курти. \r\n \r\n*** \r\n  Жителите на разположения до Хиос остров Инусес, близо до западния бряг на Турция, отговориха на провокациите на ВВС на Анкара, като проектираха огромно гръцко знаме, видимо от въздуха, съобщава електронното издание на атинския вестник  Protothema . \r\nОт редакцията припомнят, че турските ВВС редовно прелитат над острова, нарушавайки по този начин въздушното пространство на Гърция. Но в крайна сметка жителите на Инусес реагираха на турските провокация по свой собствен начин – с гръцко знаме, обхващащо площ от 1,5 декара, видимо дори от бреговете на Хиос. То е направено от подредени камъни на полето, които след това са били боядисани в цветовете на гръцкия флаг – синьо и бяло. Процесът е отнел два месеца, уточнява изданието.  \r\nПодчертава се, че това е най-голямото гръцко знаме. \r\n \r\n*** \r\n  Втората координационна среща между работните групи на Движение „Самоопределение“ (Ветевендосие (ВВ)) и Демократическата лига на Косово (ЛДК) ще се проведе в сряда, когато двете партии, които спечелиха предсрочните парламентарни избори в страната на 6 октомври, ще се опитат да хармонизират програмите си и да създадат коалиция, пише прищинският ежедневник  Gazeta Express , като се позовава на информация от свои източници. \r\nС предварителните резултати на масата ВВ, което спечели изборите, ще излъчи своя лидер Албин Курти за министър-председател на страната. \r\nМиналата седмица работните групи се срещнаха за първи път, а след срещата двете страни излязоха със съвместно изявление в пресата, в което заявиха, че са постигнали съгласие относно съдържанието и принципите на споразумението за съвместно управление. Освен това беше заявено, че на тази среща двете страни обсъдиха политически теми по ключови секторни реформи в очакване на новото правителство. \r\n \r\n*** \r\n Резултатите от срещата на върха на Европейския съюз не са приятни за Гърция и не са в полза на стабилността в региона, заяви гръцкият заместник-министър на външните работи Милтиадис Варвициотис в интервю пред радио Real FM, като в същото време подчерта, че разделянето на кандидатурите на Македония и Гърция няма да допринесе за стабилността в региона, пише македонският ежедневник  „Вечер“ . \r\n„Това със сигурност не е приятно развитие за нас. Това е решение, което не е в полза на стабилността в региона. Но също така бих казал, че не би било в интерес на стабилността на региона и решение, което би казало „да“ на Скопие и „не“ на Тирана, защото по същество би радикализирало албанския елемент, който има много голямо влияние както в Скопие, така и в Косово“, заяви Варвициотис и добави, че позицията на мнозина, включително на гръцкия премиер Кириакос Мицотакис, е, че „не е в интерес на стабилността на региона да се разделят двата случая“. \r\nКакто предава кореспондентът на МИА в Атина, заместник-министърът е обяснил, че първият дипломат на Гърция Никос Дендиас и премиерът Мицотакис, както и той лично, миналата седмица на срещите на ЕС са излезли с позиция, че за първи път в историята има възможност „на север да граничим само със страни, които бавно получават статута на членки на ЕС“. \r\nЩо се касае до европейската перспектива на Скопие, той заяви, че тя „не е отменена, а само отложена“. \r\n„Истина е, че скопската страна беше притисната много. Заев заплашваше през всички дни на срещата, че ако сделката се провали, той ще подаде оставка, което никой в Европа не му каза, че би било разумно да се направи, тъй като решението не отмени европейския им курс, а го отложи за следващата среща на върха, която ще се проведе на Балканите, в Хърватия, в Загреб и вниманието ще бъде насочено по-специално към това, което се случва на Балканите“, каза Варвициотис. \r\nВ интервю за гръцкото радио той повтори, че Гърция „настоява за прилагане“ на Преспанския договор, като подчерта, че въпросът е една от темите на срещата с македонския вицепремиер Буяр Османи. \r\n***", "date": "2019.10.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/10/22/2710746/faz-germanskiyat-ministar-na-otbranata-predlozhi-berlin-da-izprati-stabilizirashta-misiya-v-siriya.html", "text": "Министърът на отбраната на ФРГ Анегрет Крамп-Каренбауер предложи страната да изпрати стабилизираща мисия в северната част на Сирия, съобщава националният ежедневник  Die Frankfurter Allgemeine Zeitung . \r\nЛидерът на германските социалдемократи подчерта, че съответното предложение е предадено в „кратка бележка“ до Министерството на външните работи. Първия дипломат на Берлин Хайко Маас (ГСДП) обаче изглеждаше изненадан от идеята. МВнР ще трябва да обмисли предложението, подчерта социалдемократът.  \r\nАнегрет Крамп-Каренбауер иска да спечели съюзници за международна стабилизационна операция в Северна Сирия. Целта трябва да бъде продължаване на борбата срещу терористичната групировка „Ислямска държава“, създаване на основа за доброволно завръщане на бежанци и реконструкция на унищожени региони, подчерта лидерът на ХДС. \r\n„Зеленият“ външнополитически експерт Омид Нурипур заяви, че предложението на Крамп-Каренбауер противоречи на позицията на външния министър Хайко Маас. „Така тя само отрича надеждността на Германия в очите на нашите съюзи с неизказани съобщения\", заяви Нурипур. \r\nТя също така засилва впечатлението, че турският президент Реджеп Тайип Ердоган би могъл да изнудва Германия със заплахата да позволи на бежанците да се преместят в Европа. „Страхът от бежанци замъгли реалността на ХДС\". \r\n \r\n Тереза Герова", "date": "2019.10.22", "title": "FAZ: Германският министър на отбраната предложи Берлин да изпрати стабилизираща мисия в Сирия"}
{"url": "http://www.focus-news.net/news/2019/10/22/2710796/sport-predstoyat-osem-macha-ot-shl.html", "text": "Предстои изиграването на осем мача от третия кръг в груповата фаза на Шампионската лига. В Група „А“ Реал Мадрид гостува на Галатасарай, след като спечели само точка от първите си две срещи. В другия мач от групата Пари Сен Жермен ще играе срещу Брюж и при победа ще събере 9 точки, с които до голяма степен ще си гарантира място на осминафиналите на престижния турнир.  \r\nДвата ранни мача – между Шахтьор и Динамо Загреб и Атлетико Мадрид и Байер започват в 19:55 часа. Останалите двубои са от 22:00 часа.", "date": "2019.10.22", "title": "Спорт: Предстоят осем мача от ШЛ"}
{"url": "http://www.focus-news.net/news/2019/10/22/2710797/premierat-boyko-borisov-prez-poslednite-nyakolko-godini-ima-tendentsiya-na-ustoychivo-narastvane-na-broya-na-amerikanskite-turisti-v-balgariya.html", "text": "България и САЩ са съюзници и стратегически партньори. Между нашите две страни е установен устойчив политически диалог на всички равнища. Това заяви министър-председателят Бойко Борисов по време на срещата си в Министерския съвет с извънредния и пълномощен посланик на САЩ Херо Мустафа, съобщиха от  правителствената информационна служба . Премиерът Борисов поздрави Херо Мустафа за назначаването й като посланик в София и изрази увереност, че дипломатическите отношения между България и САЩ ще продължат да се развиват възходящо.  \r\nМинистър-председателят Бойко Борисов отбеляза отличното взаимодействие, което страните ни имат в областта на сигурността и отбраната - по двустранна линия и в рамките на НАТО. Премиерът Борисов посочи, че както настоящата президентска администрация на САЩ, така и българското правителство отдава високо значение на изпълнението на ангажимента от Срещата на върха на НАТО в Уелс през 2014 г. за увеличаване на разходите за отбрана. Борисов подчерта, че България на практика постигна тази евроатлантическа цел с договорите за доставка на самолетите F-16 Block 70 и свързаното оборудване и въоръжение.  \r\nПремиерът Борисов акцентира върху потенциала за надграждане на стратегическото партньорство със САЩ и в други области като енергийна сигурност, развитие на високите технологии, образование, наука и култура. Според българския министър-председател от особено значение е сътрудничеството между България и САЩ за развитието на контактите между хората. По думите му сериозен принос в тази посока имат различни програми и инициативи, насочени към разширяване на обмена сред студенти, учени и представители на бизнеса. Като позитивна тенденция премиерът Борисов отбеляза също, че през последните няколко години има тенденция на устойчиво нарастване на броя на американските туристи в България. В рамките на разговора министър-председателят Бойко Борисов беше запознат с основните приоритети на Посолството на САЩ при посланик Херо Мустафа.", "date": "2019.10.22", "title": "Премиерът Бойко Борисов: През последните няколко години има тенденция на устойчиво нарастване на броя на американските туристи в България"}
{"url": "http://www.focus-news.net/news/2019/10/22/2710798/", "text": "Шест години затвор постанови Окръжен съд - Велико Търново за убийство на мъж на улица „Магистрална“ в областния град. Това съобщават от  пресцентъра на институцията . Със воя присъда съдът призна подсъдимия Мартин С. Г. (р. 1982 г.) за виновен в това, че на 29 юни миналата година във Велико Търново, на ул. „Магистрална“ до № 3, умишлено умъртвил Красимир Г. М. (р. 1959 г.) от Полски Тръмбеш чрез използване на пистолет. На основание чл. 115, във вр. с чл. 36 и чл. 55, ал.1, т.1 от НК, му налага наказание 6 години лишаване от свобода. \r\nСъс същата присъда Мартин С. Г. е признат за виновен и в това, че в период с неустановена начална дата до края на юни 2018-та във Велико Търново е държал огнестрелно оръжие и боеприпаси без да има за това надлежно разрешение по чл. 56, ал. 1, във вр. чл. 50, ал. 3, във вр. ал. 2 от Закона за оръжията, боеприпасите, взривните вещества и пиротехническите изделия, както следва: \r\n- огнестрелно оръжие - сигнално-газов пистолет марка „Ekol\", модел „Volga\", кал. 9 мм Р.А., с фабричен номер EVL-790456 с отстранена от цевта преградна муфа, представляващ в това си състояние огнестрелно оръжие по смисъла на ЗОБВВПИ; \r\n- боеприпаси - 8 /осем/ броя, преработени сигнални /халосни/ патрони кал. 9 мм Р.А, допълнително снарядени с метална сачма с диаметър 4,5 мм. На основание по чл. 339, ал. 1, пр. 2, във вр. с  чл. 36 от НК, му налага наказание 2 години лишаване от свобода. \r\nНа основание чл. 25, ал. 1, във вр. с чл. 23, ал. 1 от НК определя на подсъдимия едно общо наказание измежду наложените по-горе, а именно най-тежкото от тях, лишаване от свобода за шест години, което да изтърпи при първоначален „строг“ режим. \r\nПрисъдата може да бъде обжалвана и протестирана в петнадесетдневен срок пред Апелативен съд гр. Велико Търново. \r\nДелото се гледа за втори път от състав на Окръжен съд – Велико Търново, след като предходната присъда по НОХД 11/2019 г. бе отменена от Апелативен съд – Велико Търново, а делото бе върнато за ново разглеждане.", "date": "2019.10.22", "title": "Шест години затвор постанови Окръжен съд - Велико Търново за убийство на мъж на улица „Магистрална“ в областния град"}
{"url": "http://www.focus-news.net/news/2019/10/22/2710802/", "text": "Жителите на шест села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са абонатите от населените места Граф Игнатиево, Белозем, Стряма, Воден, Градина и Бачково. Не е посочен краен срок за възстановяване на нормалното водоподаване към засегнатите домакинства.  \r\nС нарушено водоподаване днес са също част от жителите на квартал „Горни Воден“ в Асеновград, както и живущите в района на улиците „Гълъбец“, „Звезда“, „Даме Груев“ и „Карловска“ в Пловдив. Екипите на водоснабдителното дружество работят също по отстраняването на аварии в района на площад „Шахбазян“, бул. „Александър Стамболийски“ в града, както и при блок № 46 в пловдивския квартал „Тракия“. \r\nТони МИХАЙЛОВ", "date": "2019.10.22", "title": "Жителите на шест села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/22/2710790/danas-sarbiya-spored-albin-kurti-kosovskite-sarbi-ne-iskat-oso-tya-e-shovinistichen-proekt-na-belgrad.html", "text": "Косовските сърби не искат създаването на Общността на сръбските общини (ОСО). Те настояват за своите права, а не на шовинистични проекти, създадени от официален Белград. Такова мнение изрази председателят на движение „Самоопределение“ и вероятно бъдещ премиер на Косово Албин Курти в интервю за прищинска медия, съобщава електронното издание на сръбския ежедневник  Danas . \r\n„ОСО е мъртва. Това е сръбски проект в Косово. Това не е волята на сръбското малцинство в страната. В Косово има 132 000 сърби и те никога не са се оплаквали от липсата на ОСО. Защо не поискаха нейното формиране? ,Защото не го искат. Те (сърбите) претендират за своите права, а не за шовинистичните проекти на Сърбия в Косово. Сърбия се стреми просто да получи нещо от нашата страна\", заяви Курти в интервю, излъчено от телевизия K7. \r\nТой повтори, че от Сърбия ще се изисква да изплати военните си дългове и че те не могат да бъдат опростени. \r\n„Казах, че имаме задължение към загиналите по време на войната да искаме дълговете си от Сърбия. Никой, мъртъв или жив, няма право да опрощава дълговете на Сърбия. Тя трябва да носи отговорност за насилието, което е извършила, за кланетата, които сега не признава, за пенсионния фонд, който ограби“, категоричен бе Курти.  \r\nЛидерът на „Самоопределение“ припомни, че през януари в Сърбия започва предизборна кампания и затова не е реалистично да се очаква диалогът да се възобнови скоро, камо ли да се постигне споразумение за нормализиране на двустранните отношения между Белград и Прищина.  \r\n„Знаем какви националистически изявления се правят по време на кампанията в тази страна. С кого да говоря? Това е нещо, за което другите не са се замисляли, говорейки за бързо приключване на диалога“, отбеляза Курти. \r\nЛидерът за самоопределение и най-вероятно новият министър-председател на Косово Албин Курти заяви тази вечер, че Конституционният съд на Косово ясно и недвусмислено установи, че диалогът между Косово и Сърбия трябва да се води от премиера на Косово. \r\nНа въпрос какво би направил, ако международните представители в диалога настояват президента на Косово Хашим Тачи да води диалога, Курти отговори, че това би било нарушение на Конституцията на най-младата държава на Балканите.  \r\n„Ако това се случи, ще бъде нарушение на Конституцията на Косово. Конституционният съд реши диалогът със Сърбия да се води от министър-председателя. Хашим Тачи е президент на Косово, но той не може да ръководи външната политика. Проблем е да постигнете споразумение с някого, който не е съгласен с фактите“, заяви Курти. \r\n \r\n Тереза Герова", "date": "2019.10.22", "title": "Danas (Сърбия): Според Албин Курти косовските сърби не искат ОСО, тя е „шовинистичен проект“ на Белград"}
{"url": "http://www.focus-news.net/news/2019/10/22/2710804/za-vtora-poredna-godina-mladezhkiyat-obshtinski-savet-v-kazanlak-organizira-izlozhenie-na-universiteti-i-kolezhi-v-balgariya.html", "text": "Изложение на университети и колежи в България ще се проведе в Казанлък, каза за  Радио „Фокус”  председателят на Младежкия общински съвет (МОС) Христиан Трошанов, организатор на проявата. Инициативата е подкрепена от Община Казанлък. Изложението ще се състои от 11.00 до 16.00 часа в сградата на Младежкия дом.  \r\nСпоред председателя на МОС първото издание на инициативата е получило широк отзвук. „Това е един изключително полезен контакт между зрелостниците в Казанлък и представителите на едни от най-търсените университети и колежи от страната.”, заяви той. \r\nВсеки университет и колеж ще има свое обособено място, с маса и столове, на които кандидат-студентите, заедно с представителите на висшите учебни заведения ще могат да проведат диалог относно кандидатстване, прием, програма и реализация, за всяко едно от представените висши училища.  \r\nСлавяна ГАЙДАРОВА", "date": "2019.10.22", "title": "За втора поредна година Младежкият общински съвет в Казанлък организира Изложение на университети и колежи в България"}
{"url": "http://www.focus-news.net/news/2019/10/22/2710764/lachezar-bogdanov-ikonomist-ima-nematerializiran-risk-ot-nova-finansova-kriza-v-evrozonata.html", "text": "Лъчезар Богданов, икономист: Има нематериализиран риск от нова финансова криза в еврозоната \r\nИма нематериализиран риск от нова финансова криза в еврозоната. Това каза в интервю за  Агенция „Фокус“  икономистът Лъчезар Богданов. Той посочи, че в момента, за разлика от Световната криза от 2007-2008 година, няма толкова голямо струпване на негативни фактори, които да навредят на хода на икономиката, но въпреки това не отрече вероятността такива да се появят. „При всички случаи миналата криза имахме два шока по едно и също време и след това допълнителен трети. От една страна имахме огромно сриване на потока чужди инвестиции към страната и най-вече в строителството и имотния сектор. Същевременно огромен спад в износа заради глобалния спад в световната икономика. И едновременно с това две години след това всичките проблеми на еврозоната и разбира се фактът, че две от страните, които са около нас: Гърция и Румъния изпаднаха в тежка финансова криза, тоест това все пак са водещи търговски партньори и съседи“, добави той. \r\nБогданов отбеляза, че към момента по-скоро гледаме един възможен риск и той е забавяне на световната търговия. „Оттам най-вече в  глобалната индустрия. И това по някакъв начин ще повлияе на експортно ориентираните и индустриални предприятия, най-вече тази, които работят за Германия и Италия. Други рискове в момента не са се материализирали, но няма как да знаем дали няма да се случат, включително и нова финансова криза в еврозоната. Пак казвам – дългът в Италия е на изключително високо ниво и финансовият сектор е в изключително крехко състояние. Вероятно ще има проблеми. Кога точно ще се проявят и какъв ще е политическият отговор на такава финансова и дългова криза, все още не можем да знаем“, посочи още икономистът.  \r\n \r\nТеодора ПАВЛОВА", "date": "2019.10.22", "title": "Лъчезар Богданов, икономист: Има нематериализиран риск от нова финансова криза в еврозоната"}
{"url": "http://www.focus-news.net/news/2019/10/22/2710799/sofiyska-voda-vremenno-shte-prekasne-vodosnabdyavaneto-v-chast-ot-zh-k-dianabad-na-23-oktomvri.html", "text": "„Софийска вода” временно ще прекъсне водоснабдяването в част от ж. к. „Дианабад“ на 23 октомври 2019 г. (сряда), съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Никола Габровски“ жк. „Дианабад“ се налага спиране на водоподаването от 10.00 до 17.00 часа на клиентите на „Софийска вода”, живеещи по ул. „Св. Пимен Зографски“, в участъка от ул. „Никола Габровски“ до ул. „Русаля“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Пимен Зографски“, бл. 59.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.10.22", "title": "„Софийска вода” временно ще прекъсне водоснабдяването в част от ж. к. „Дианабад“ на 23 октомври"}
{"url": "http://www.focus-news.net/news/2019/10/22/2710800/ministar-desislava-taneva-balgariya-e-na-1-myasto-po-opolzotvoryavane-na-opakovkite-za-rastitelna-zashtita.html", "text": "Тази конференция е една успешна политика по отношение оползотворяване на опаковките от препаратите за растителна защита. Това каза министърът на земеделието, храните и горите Десислава Танева по време на конференцията: „За чисто земеделието и сигурна околна среда“, предаде репортер на  Агенция “Фокус” . “Радвам се да приветствам всички участници с добре дошли на настоящата конференция.Радвам се за този успех и ще търсим всички възможности, които общата политика ще ни представи след приключване на дебатите. Как да подкрепяме такива политики, които са практики в земеделието, щадящи околната среда и самите земеделски производители”,добави Танева. По думите й, тази система, чиито резултати се представят днес стартира от 2013 г. с подкрепа на Министерство на земеделието, храните и горите и Българска агенция по безопасност на храните. \"Този успех е продукт на мениджмънта на тази асоциация. Ние ще търсим форми в новия програмен период да стимулираме подобни практики”, обясни още министърът на земеделието.”Благодарение на тази система България е на 1 място по този показател с 97% оползотворяване на опаковките за растителна защита. Ние сме отворени за това как да и как земеделските стопани да я използват, трябва да търсим инструменти в тази посока”,посочи Танева. “Пожелавам успех, пожелавам включване на още земеделски стопани. Крайната цел е щадящо околната среда земеделие” завърши министър Десислава Танева.  \r\nВиолета СИМЕОНОВА", "date": "2019.10.22", "title": "Министър Десислава Танева: България е на 1 място по оползотворяване на опаковките за растителна защита"}
{"url": "http://www.focus-news.net/news/2019/10/22/2710805/nevelina-stoyneva-bchk-nay-chesto-se-sreshtat-v-uchilishte-obidite-neglizhiraneto-otblaskvaneto-izolatsiyata.html", "text": "Най-често се срещат в училище обидите, неглижирането, отблъскването, изолацията. Това каза в интервю на  Агенция „Фокус“  главен експерт по управление на проекти и планиране в столична дирекция на БЧК Невелина Стойнева. Тя подчерта, че именно това е плашещият елемент, тъй като тенденцията е много устойчива и много трайна. „Най-същественият извод е, че формите на невербална агресия са много по-разпространени отколкото пряката физическата агресия в училище. Това всъщност е плашещото, защото докато физическата агресия вече е крайната фаза, за съжаление на нея не може да се повлияе, то вербалната агресия в по-голяма част от учениците не се възприема като форма на агресия“, обясни тя. „Естествено на въпросите, свързани с това кой е по-агресивен, прави впечатление, че също такава устойчива тенденция се наблюдава спрямо това, че момичетата проявяват по-голяма форма на агресия. Агресията, която проявяват момичетата е именно е тази невербалната“, обясни още Стойнева. Тя обясни, че прави впечатление, че учениците всъщност не реагират. „Предпочитат да замълчат, предпочитат да загърбят този проблем. Разбира се, една част от тях се обръщат, и то не малка, към училищния психолог, към учителите. Търсят съвет  и подкрепа от родителите, което е изключително добре и доста позитивно като тенденция, тъй като родителите, учителите  и училищните психолози са хората, които могат да помогнат при такава ситуация“, допълни тя. „Разбира се, търси се подкрепа и от приятели, от връстници. Но в крайна сметка доверието, което е създадено между учениците и учителите е на едно доста добро ниво и в тази посока би следвало да бъде развивано“, каза още Стойнева.      \r\nТеодора ПАТРОНОВА  \r\n \r\n Пълния текст на интервюто четете по-късно в „Мнение”", "date": "2019.10.22", "title": "Невелина Стойнева, БЧК: Най-често се срещат в училище обидите, неглижирането, отблъскването, изолацията"}
{"url": "http://www.focus-news.net/news/2019/10/22/2710801/evrodeputatat-ivo-hristov-ek-prevarna-monitoringa-v-instrument-za-porochna-politicheska-podkrepa.html", "text": "\"Повече от десетилетия българското правосъдие е обект на мониторинг. С него моите сънародници свързваха надеждите си за установяване на законност и справедливост. Днес тези надежди са мъртви. Това заяви по време на изказването си в пленарна зала в Страсбург в понеделник вечер Иво Христов, член на Групата на Прогресивния алианс на социалистите и демократите в Европейския парламент, съобщиха от  пресофиса на евродепутата .  \r\n\"Аморфните формулировки на докладите и безволевите им препоръки не породиха оздравителен ефект\", смята българският евродепутат.  \r\nВ речта си Христов каза още: \"Механизмът за сътрудничество и проверка доказа своята неефективност, а проблемите в правосъдието се задълбочиха.\" \r\n\"Предстои да бъде огласен новият мониторингов доклад. Нямам съмнение, че той ще бъде пореден подарък за правителството в навечерието на местните избори в България. През изминалите години Европейската комисия не просто обезсмисли мониторинга, а го превърна в инструмент за политическа намеса и порочна подкрепа на свои фаворити в София. Това дискредитира самата европейска идея в очите на българските граждани. Свидетелство за разочарованието им е и ниската активност на последните избори за Европейски парламент.  \r\nВ заключение бих искал да кажа, че провалът на Механизма за сътрудничество и проверка, който ще ни бъде представен като успех, не може да заблуди българите, чиито очаквания за законност и справедливост с европейко съдействие останаха несбъднати.\"", "date": "2019.10.22", "title": "Евродепутатът Иво Христов: ЕК превърна мониторинга в инструмент за порочна политическа подкрепа"}
{"url": "http://www.focus-news.net/news/2019/10/22/2710807/mestni-izbori-2019-184-sa-izbiratelni-sektsii-e-predvideno-kam-momenta-da-badat-razkriti-na-teritoriyata-na-obshtina-sliven-za-izborite-na-27-oktomvri.html", "text": "184 са избирателни секции е предвидено към момента да бъдат разкрити на територията на община Сливен за изборите на 27 октомври. Това съобщи пред  Радио \"Фокус\" - Сливен  секретарят на Община Сливен Валя Радева. Разкрива се допълнителна секция в МБАЛ  \"Хаджи Димитър\". Радева поясни, че при не по-малко от 10 избиратели ще бъдат разкрити секции в Областната болница, старческия дом и ареста.   \r\nНа местните избори на 27 октомври няма да има избори за кмет на кметство в 17 населени места в общината, където избирателите са под 350 души. Там ще се гласува само за кмет на Общината и общински съветници.  \r\nНа територията на община Сливен е сформирана една подвижна секция. За гласуване в нея са подадени 31 заявления от хора с увреждания. Секцията, освен Сливен, ще посети и няколко села: Драгоданово, Крушаре и Чокоба.   \r\nВаля Радева допълни, че днес в Сливен ще пристигнат и изборните книжа. За местния вот са отпечатани 120 000 бюлетини.  \r\nТя информира също, че понеделник, 28 октомври, ще бъде неучебен, но присъствен ден в училищата, където на 27 октомври ще има разположени изборни секции, а в останалите учебните заведения ще се провежда нормален учебен процес.  \r\nЛюдмила ЙОРГОВА", "date": "2019.10.22", "title": "Местни избори 2019: 184 са избирателни секции е предвидено към момента да бъдат разкрити на територията на община Сливен за изборите на 27 октомври"}
{"url": "http://www.focus-news.net/news/2019/10/22/2710809/konteyner-za-smet-se-e-zapalil-na-zhp-garata-v-blagoevgrad.html", "text": "Контейнер за смет се е запалил на жп гарата в Благоевград. Това съобщиха за  Агенция „Фокус“  от  ОДМВР – Благоевград . По информация на читател на \"Фокус\" в района на жп гарата е имало пожар. От ОДМВР поясниха, че не става въпрос за пожар, а за запалил се пълен контейнер за смет.", "date": "2019.10.22", "title": "Контейнер за смет се е запалил на жп гарата в Благоевград"}
{"url": "http://www.focus-news.net/news/2019/10/22/2710808/golyamo-kolichestvo-nezakonni-boepripasi-sa-izzeli-politseyski-sluzhiteli-v-belogradchik-i-v-selo-rabisha.html", "text": "Голямо количество незаконно притежавани боеприпаси са иззели вчера служители на Районно управление на МВР-Белоградчик. Това съобщиха от  ОДМВР-Видин . В условията на неотложност, полицаите извършили претърсване в два имота – в градчето и в село Рабиша, обитавани от 79-годишен мъж. Там открили 184 патрона за нарезно оръжие, 38 ловни патрона и три капсул-детонатора. Работата на разследващите по случая продължава, образувано е досъдебно производство по чл.339, ал.1 от Наказателния кодекс.", "date": "2019.10.22", "title": "Голямо количество незаконни боеприпаси са иззели полицейски служители в Белоградчик и в село Рабиша"}
{"url": "http://www.focus-news.net/news/2019/10/22/2710810/sport-rakovodstvoto-na-leganes-osvobodi-starshi-trenyora.html", "text": "Ръководството на Леганес освободи от поста старши треньора Маурисио Пелегрино. Информацията бе потвърдена от клуба. Уточнява се, че договорът на аржентинския специалист, който през миналия сезон спаси отбора от изпадане от Ла Лига, е разтрогнат договора по взаимно съгласие. \r\nКъм настоящия момент отборът на Леганес заема последното, 20-то място във временното класиране с актив от две точки.", "date": "2019.10.22", "title": "Спорт: Ръководството на Леганес освободи старши треньора"}
{"url": "http://www.focus-news.net/news/2019/10/22/2710781/protothema-gartsiya-zhitelite-na-inuses-otgovoriha-na-turskite-provokatsii-s-postavyaneto-na-ogromno-gratsko-zname.html", "text": "Жителите на разположения до Хиос остров Инусес, близо до западния бряг на Турция, отговориха на провокациите на ВВС на Анкара, като проектираха огромно гръцко знаме, видимо от въздуха, съобщава електронното издание на атинския вестник  Protothema . \r\nОт редакцията припомнят, че турските ВВС редовно прелитат над острова, нарушавайки по този начин въздушното пространство на Гърция. Но в крайна сметка жителите на Инусес реагираха на турските провокация по свой собствен начин – с гръцко знаме, обхващащо площ от 1,5 декара, видимо дори от бреговете на Хиос. То е направено от подредени камъни на полето, които след това са били боядисани в цветовете на гръцкия флаг – синьо и бяло. Процесът е отнел два месеца, уточнява изданието.  \r\nПодчертава се, че това е най-голямото гръцко знаме.  \r\n \r\n Тереза Герова", "date": "2019.10.22", "title": "Protothema (Гърция): Жителите на Инусес отговориха на турските провокации с поставянето на огромно гръцко знаме"}
{"url": "http://www.focus-news.net/news/2019/10/22/2710815/mestni-izbori-2019-diana-tonova-bsp-izrazhodvaneto-na-sredstvata-na-stolitsata-napravi-razvitieto-y-na-dve-skorosti.html", "text": "Начинът на изразходване на средствата на Столичната община направи развитието на София на две скорости. Това каза за предаването  „Добро утро, България“  на  Радио „Фокус“  кандидатът за общински съветник от БСП Диана Тонова. Според нея двете скорости са в инфраструктурата и социалния живот, а след 14 години управление на ГЕРБ в София продължават дебатите за дупки, липса на транспортна инфраструктура и на улично осветление. Тонова обясни, че средства в бюджета на Столичната община има, за да се развива градът в услуга на гражданите, но е въпрос на приоритети. „София е единствената столица без жилищна политика, единствената столица, която не строи жилища. Това я лишава от възможността да стимулира раждаемостта, да решава въпроса с привличане и задържане на млади специалисти, да гарантира нормални условия за живот на социално слабите и хората в неравностойно положение. Презастрояването се дължи на безхаберието на общината по отношение на режима на застрояване. Виждаме, че Столичната община строи пътища, които гълтат страшно много средства“, обясни кандидатът за общински съветник от БСП. Диана Тонова каза, че през последните години в София няма построено общинско жилище и че трябва да се приеме програма за строителството им. По думите ѝ изграждането им пък трябва да бъде обвързано с бъдещите специалисти, които ще са необходими на София. \r\nЙоланда ПЕЛОВА", "date": "2019.10.22", "title": "Местни избори 2019: Диана Тонова, БСП: Изразходването на средствата на столицата направи развитието й на две скорости"}
{"url": "http://www.focus-news.net/news/2019/10/22/2710816/ogranicheno-e-preminavaneto-na-mps-s-masa-nad-10-tona-po-patya-varna-kranevo.html", "text": "граничено е преминаването на МПС с маса над 10 тона по пътя между курорта „Златни пясъци“ и добричкото село Кранево, предаде репортер на  Радио „Фокус“ – Варна . Причината за въвеждане на забраната е опасност от свлачище в отсечката при 83-тия километър. Обходният маршрут за тези превозни средства е през селата Кичево и Оброчище. В областта, шофьорите трябва да преминават с повишено внимание по магистрала „Хемус“ преди Варна. В една отсечка трафикът се осъществява  двупосочно в едно платно поради ремонтни дейности. Става въпрос за участъка от Неофит Рилски до Девня. От км 393+500 до км 400+100 е ограничено движението в платното посока Варна поради ремонтни дейности. Трафикът се осъществява двупосочно в платното посока София. Движението към Варна се отклонява в платното за София от км 393+500 до км 401+100. \r\n \r\nДиана СТОЕВА", "date": "2019.10.22", "title": "Ограничено е преминаването на МПС с маса над 10 тона по пътя Варна – Кранево"}
{"url": "http://www.focus-news.net/news/2019/10/22/2710814/izbyagal-zatvornik-se-izdirva-v-smolyan.html", "text": "Издирва се затворник, избягал от от Трудово поправително общежитие (ТПО) „Герзовица“ в Смолян, потвърдиха за  Радио „Фокус“ – Смолян  от ОДМВР – Смолян. Сигналът е подаден снощи, като оттогава се извършват издирвателни мероприятия.  \r\nНа изходите на града всяка кола се спира и се проверява от органите на реда. Образувано е досъдебно производство по случая. Все още няма официална информация и подробности за избягалия затворник. \r\nНели ГЕРГЬОВСКА", "date": "2019.10.22", "title": "Избягал затворник се издирва в Смолян"}
{"url": "http://www.focus-news.net/news/2019/10/22/2710811/", "text": "Като добра практика от България представиха Дневният център за деца с увреждания от Свищов на международен форум в Германия. Социалната услуга е избрана сред всички подобни в страната от Националното сдружение на общините в Република България, поясни за  Радио „Фокус“ – Велико Търново  директорът на ДЦДУ Теменужка Тодорова. Тя допълни, че срещата, организирана от УНИЦЕФ, е била в Кьолн, Германия. Мотото на събитието е било  „Градове с грижа към децата“. Основната му цел е представяне и обсъждане на различни подходи за подобряване правата на децата чрез поемане на ангажименти на местно ниво, както и идентифицирането и обмен на добри практики. „Аз съм изключително щастлива, че НСОРБ, заедно с УНИЦЕФ, избраха да представят нашият дневен център от всички услуги, които се предоставят на територията на България. За тази цел ние подготвихме подходящ материал, който да бъде презентиран пред участници от над 60 държави и съответно над 200 общини. Форумът продължи цяла седмица, през която бяха организирани множество срещи на високо равнище, на които участие взеха представители на местни власти, държавни структури, въобще хора, които са на позиции, чрез които утвърждават политики за промяна на нагласите, начинът на живот и политиките, насочени към хората с различни трудности. Много въздействащи бяха личните истории на хора, които са успели да се развият и професионално, и да живеят щастливо и достойно. Една от тях бе и историята на едно дете от нашия Дневен център. Радваме се, че има такава инициатива“, каза още Теменужка Тодорова. \r\n \r\nС форума бе отбелязана и 30-годишнината от приемането на Конвенцията за правата на детето и напредъка в прилагането на основните й принципи. \r\n \r\nВ дискусията бяха обсъдени и основните предизвикателства и бариери пред децата с увреждания – физически, комуникационни, институционални и тези свързани с нагласите и възприятията. \r\n \r\nЛуиза ТРАНЧЕВА", "date": "2019.10.22", "title": "Като добра практика от България представиха Дневният център за деца с увреждания от Свищов на международен форум в Германия"}
{"url": "http://www.focus-news.net/news/2019/10/22/2710819/umbal-sv-ivan-rilski-sofiya-29-patsienti-s-kardiorenalen-sindrom-sa-otkriti-po-vreme-na-kampaniyata-sartsebabrek-napravi-vrazka.html", "text": "92-ма пациенти се възползваха от безплатните нефрологични и кардиологични прегледи в рамките на информационната кампания „Сърце&Бъбрек. Направи връзка“, чиято цел беше да се повиши информираността за т.нар. кардиоренален синдром (КРС), който е една от най-честите причини за фатални усложнения при болни с бъбречни или сърдечни заболявания. Организатор на инициативата беше Клиниката по нефрология на УМБАЛ „Св. Иван Рилски“-София. Това съобщиха от пресцентъра на  болницата . \r\nМежду сърцето и бъбреците съществува специална обвързаност, стана ясно по време на кампанията. При здрави хора това помага да се поддържа хармонията в организма, но при заболяване на единия орган може да се предаде вредно влияние и на другия. Кардиореналният синдром представлява  състояние, при което сърцето и бъбреците влизат в порочен кръг на взаимни увреди с рязко влошаване на прогнозата. \r\nОбщо 44 човека се консултираха с нефролог по време на кампанията. 29 от тях се оказаха с кардиоренален синдром (увреждане на бъбреците в комбинация със сърдечен проблем). 7 пациенти бяха диагностицирани с хроничен пиелонефрит, хроничен гломерулонефрит и хроничен нефритен синдром и бяха насочени за проследяване и послещваща терапия в Клиниката. 2-ма се оказаха с еритроцитурия и със съмнение за гломерулонефрит. Те също бяха насочени за приемане, по-нататъшна оценка на състоянието им и бъбречна биопсия. При 4 пациенти прегледът показа, че са с простатна хиперплазия и калкулозен пиелонефрит и бяха носочени за консултация с уролог и последващо лечение. \r\n2-ма пациенти бяха насочени за проследяване при друг специалист (ендокринолог, ревматолог). \r\n48 пациенти пък преминаха през кабинета по кардиология в УМБАЛ „Св. Иван Рилски“ по време на кампанията. Болшинството от тях бяха с артериална хипертония, а трима се оказаха с исхемична болест на сърцето, която е във връзка с нефрологично заболяване. Всички са консултирани и насочени за допълнителни изследвания.  \r\nРезултатите от кампанията доказаха нещо, което отдавна подозираме, а именно, че кардиореналният синдром е често усложнение при пациенти с бъбречни или сърдечни оплаквания. Важно е той да се вземе под внимание, за да има ефект от лечението, обобщи доц. Кондурджиев, началник на Клиниката по нефрология.", "date": "2019.10.22", "title": "УМБАЛ „Св. Иван Рилски“-София: 29 пациенти с кардиоренален синдром са открити по време на кампанията „Сърце&Бъбрек. Направи връзка“"}
{"url": "http://www.focus-news.net/news/2019/10/22/2710817/v-kyustendil-prodalzhava-kraglata-masa-za-politikite-pri-opazvane-na-knizhovnoto-i-dokumentalno-nasledstvo.html", "text": "В Кюстендил продължава кръглата маса за политиките при опазване на книжовното и документално наследство, предаде репортер на  Радио „Фокус” – Кюстендил . Събитието се провежда в залата на Парк-хотел – „Кюстендил”. То е посветено на 150 години библиотечно дело в града и на 60 години от създаването на Регионална библиотека „Емануил Попдимитров”. Темата на конференцията е „Регионални културни политики за опазване на книжовно-документалното наследство в институциите на паметта – библиотеки, архиви, музеи”. В рамките на панела се представят теми за мониторинг и оценка на политиката по опазване, разкриване и достъп до местното книжовно-документално наследство в библиотеките, както и опазване на това наследство в дигитален формат. Представя се професионалното развитие в областта на културното наследство. Включени са доклади за специалните книжовно-документални колекции на кюстендилския музей, както и темата „Кюстендил” в колекциите на Централната селскостопанска библиотека.  \r\nВенцеслав ИЛЧЕВ", "date": "2019.10.22", "title": "В Кюстендил продължава кръглата маса за политиките при опазване на книжовното и документално наследство"}
{"url": "http://www.focus-news.net/news/2019/10/22/2710806/republika-makedoniya-gratska-natsionalistka-napadna-tsipras-v-samolet-za-atina.html", "text": "Бившият министър-председател на Гърция Алексис Ципрас (СИРИЗА) е бил нападнат словесно по време на полет от Брюксел за Атина от Георгия Битаки, една от организаторите на протестите срещу Преспанското споразумение за новото име на Македония, съобщава скопското електронно издание  „Република“  . \r\nУточнява се, че Битаки е следяла Ципрас, снимала го е на влизане в самолета, а след това се е приближила до неговото място и е започнала „словесна атака“ срещу него. Тя го е определила като „срам за Гърция“ заради – съгласно думите й – предателството спрямо областта Македония. \r\n \r\n Тереза Герова", "date": "2019.10.22", "title": "„Република“ (Македония): Гръцка националистка „нападна“ Ципрас в самолет за Атина"}
{"url": "http://www.focus-news.net/news/2019/10/22/2710812/mestni-izbori-2019-aleksandar-andreev-tsik-v-dneshniya-den-byuletinite-tryabva-da-badat-dostaveni-v-oblastnite-administratsii.html", "text": "В днешния ден бюлетините трябва да бъдат доставени в областните администрации. Това каза в интервю за  Агенция „Фокус“   говорителят на Централната избирателна комисия (ЦИК) Александър Андреев за готовността на комисията за изборите. По думите му към момента бюлетините са доставени почти навсякъде. „Към момента не бих могъл всичките да ви ги кажа, все пак това са 28 областни града, в които се разпределят. Там, където областната администрация, не може да осигури съхраняването на едно място, ги разпределя по общините“, допълни още Андреев. По думите му там, където има допълнителен тираж, който трябва да бъде направен, ще бъде направен. „Самият процес по доставката на бюлетините протича съгласно графика, който е приет за предаването от печатниците, които изработват бюлетините и съответно превозването им. Целта е в деня преди изборите да бъдат разпределени на секционните избирателни комисии навсякъде в страната и да започнем нормално изборния ден на 27 октомври“, поясни говорителят на ЦИК.  \r\nДеница КИТАНОВА \r\n Пълния текст на интервюто четете по-късно в раздел „Мнение“.", "date": "2019.10.22", "title": "Местни избори 2019: Александър Андреев, ЦИК: В днешния ден бюлетините трябва да бъдат доставени в областните администрации"}
{"url": "http://www.focus-news.net/news/2019/10/22/2710821/nikolay-rosnev-babh-hubavo-e-che-balgariya-e-na-edno-ot-chelnite-mesta-ot-opolzotvoryavaneto-na-opakovkite-za-rastitelna-zashtita.html", "text": "Хубаво е да видим, че България е на едно от челните места от оползотворяването на опаковките за растителна защита, което е изключително радващо за нас. Това каза инж. агроном Николай Роснев, експерт в БАБХ по време на конференцията: „За чисто земеделието и сигурна околна среда“, предаде репортер на  Агенция “Фокус” . \"За мен е чест и удоволствие да кажа, че благодарение на доброто сътрудничество с АРИБ и участието на нашите инспектори по растителна защита са постигнати именно тези добри резултати. Ние гарантираме, че ще продължим да работим в тази насока, нашите хора са готови, инспекторите на растителната защита са готови за участие във всякакви мероприятия в тази насока. Тези резултати трябва да бъдат поддържани и да се подобряват\", добави Роснев.  \r\n\"Сега е моментът да направя едно съобщение, повечето от вас на 16 януари чуха, че 2020 г. е обявена за година на растителното здраве. Оттук нататък под патронажа на Министерство на земеделието, храните и горите и лично на министъра на земеделието Десислава Танева започваме организация на мероприятията, които предстоят да бъдат проведени през 2020 г.\", каза още той. По думите му през следващата година има предвидени две най-важни събития. \"През март месец ще се проведе голяма среща на министрите на земеделието в Рим. Там се очаква да присъстват над 100 министъра на земеделието, а може и повече в зависимост от организацията. Там ще се подпише декларация, с която се обявява колко е важно растителното здраве да бъде разяснено\", посочи експертът. Той допълни, че второто мероприятие е заключителната среща, която ще се проведе във Финландия. \"Там ще се отчетат резултатите, които са постигнати през цялата година. Най-важното през годината ще бъде кампанията по разясняване на това що е то растително здраве. Всички сме наясно, че когато влезем в Америка не може да внесем една ябълка, така че растителното здраве включва основно карантинните вредители. Влизайки един нов вредител на територията на страната няма как да бъде изведена борба срещу него, защото той е нов и никой не знае как и срещу какво реагира. Основно усилията ще бъдат върху разясняване какво е растително здраве и какви мерки може да предприемем, за да предпазим стараната и съответно Европейския съюз от него. Започваме работа по подготовката\", коментира Николай Роснев. \r\nВиолета СИМЕОНОВА", "date": "2019.10.22", "title": "Николай Роснев, БАБХ: Хубаво е, че България е на едно от челните места от оползотворяването на опаковките за растителна защита"}
{"url": "http://www.focus-news.net/news/2019/10/22/2710825/18-godishniyat-martin-penchev-shahanski-e-izbyagaliyat-ot-zatvornicheskoto-obshtezhitie-v-smolyan.html", "text": "Полицията издирва 18-годишния Мартин Пенчев Шахънски. Той е изтърпявал присъда по чл. 194, ал. 1 за кражба от 2 години и 9 месеца в затворническо общежитие от открит тип в Смолян, откъдето е избягал. Това съобщиха от пресцентъра на  МВР . Мъжът е висок 186 см, с нормално телосложение, кестенява коса, продълговато лице, правилен нос, кафяви очи и татуировки с надписи на ръцете. Няма данни да проявява агресия.   \r\nГражданите, които имат допълнителна информация за издирвания или са го забелязали, могат да сигнализират на тел. 112 или в най-близкото Районно управление на МВР. Анонимността им е гарантирана.", "date": "2019.10.22", "title": "18-годишният Мартин Пенчев Шахънски е избягалият от затворническото общежитие в Смолян"}
{"url": "http://www.focus-news.net/news/2019/10/22/2710822/mestni-izbori-2019-aleksandar-andreev-tsik-pri-nas-ne-sa-pristigali-signali-za-kupuvane-na-glasove.html", "text": "В ЦИК не са пристигали сигнали за купуване на гласове. Това каза говорителят на ЦИК Александър Андреев в интервю за  Агенция „Фокус“  за готовността на специализирания орган за местния вот в неделя. Той поясни, че дори и да пристигнат такива сигнали, те не са от компетентността на ЦИК. „Не са от компетентността на общинските избирателни комисии. Те трябва да бъдат адресирани до органите на МВР и съответно прокуратурата, които да извършат своите проверки и ако установят наличието на извършено престъпление, да предприемат необходимите действия съгласно Наказателно-процесуалния кодекс (НПК) за разкриването на това престъпление и цялото производство, което произтича по НПК“, каза още Андреев.  \r\nТой поясни, че ЦИК е провела необходимите срещи и постоянно поддържа контакт с всички институции, които са ангажирани с изборния процес, включително с правоохранителните органи, в това число с МВР, ВКП и главният прокурор. \"Навсякъде са дадени необходимите указания за създаването на организацията, така че в изборния ден да има дежурни както в районите управления на МВР, така и в районните прокуратури, които да приемат сигнали и жалби във връзка с нарушения в изборния процес, които са от тяхната компетентност, както и да могат да осигурят охраната на изборните помещения след като те бъдат подготвени и съответно СИК да ги предаде на органите на МВР за охрана до изборния ден. В тази връзка считам, че координацията и сътрудничеството на всички институции, които са ангажирани с изборите, е нормална. Ние благодарим на всички тях за оказаното съдействие, когато е потърсено такова и е била необходима тяхната ангажираност\", допълни още говорителят на ЦИК. \r\nДеница КИТАНОВА \r\n Пълния текст на интервюто четете по-късно в раздел „Мнение“.", "date": "2019.10.22", "title": "Местни избори 2019: Александър Андреев, ЦИК: При нас не са пристигали сигнали за купуване на гласове"}
{"url": "http://www.focus-news.net/news/2019/10/22/2710820/kommersanta-balgariya-vse-oshte-ostava-nyakak-chuzhda.html", "text": "Посещението на вицепремиера и министър на външните работи на България Екатерина Захариева в Москва имаше за цел да даде допълнителен тласък на двустранните отношения, които попаднаха в сериозен застой след разтрогването на проекта „Южен поток“ от страна на София. Външно всичко изглеждаше добре: гостенката се обръщаше към руския си колега Сергей Лавров на „ти“, а той на свой ред се пошегува с бъдещи съвместни проекти в газовия сектор. В откритата част на срещата двамата дипломати се опитаха да избегнат болезнени теми, но не успяха да прикрият напълно различията помежду си, коментират в редакцията на руския вестник  „Коммерсантъ“ . \r\nБългарски министър на външните работи не е посещавал Русия от юни 2011 г. В този период първите дипломати на съседната й Сърбия направиха седем официални и работни посещения в Русия, на Турция - четири пъти, а на Гърция - три пъти. Ситуацията е по-лоша единствено по отношение на Румъния – за последно неин външен министър направи визита в Москва през далечната 2009 г. Но отношенията между Русия и Румъния традиционно са сложни, докато в представите на руснаците (особено родените СССР) българите принадлежат към приятелския лагер. \r\nВъпреки това през последните години отношенията между Москва и София са в застой. Сериозен удар за тях беше отказът на България - под натиск от САЩ и ЕС - от изграждането на газопровода „Южен поток“ през Черно море. Сътрудничеството между двете страни по изграждането на АЕЦ „Белене“ също претърпя провал – спорът дори бе предаден на международен арбитраж. Той обаче не допринесе за развитието на диалога, както и разногласията около Украйна и последвалите санкции, свързани с конфликта в Донбас.  \r\nПосещението на Захариева обаче имаше за цел да създаде впечатление, че нещата вървят във възходяща линия – при това в двете страни. Тя припомни за началото на строителството на територията на България на т.нар. „Балкански поток“, разклонение на „Турски поток“, през който ще се извършват доставки на руски природен газ в Сърбия и Унгария. Захариева подчерта също, че наскоро българските власти обявиха търг за възобновяване на строителството на АЕЦ „Белене\" и увери, че ще се радват на участието на Русия в този процес. В заключение тя очерта оптимистично перспективите за двустранните отношения в областта на туризма, образованието и културата. През цялото време българската гостенка се обръщаше към Сергей Лавров на „ти”. \r\nРуският министър говори за енергийното сътрудничество с еднакъв ентусиазъм и дори нарече „Балкански поток“ „Български поток“, което очевидно зарадва събеседника му. Сергей Лавров предаде на гостенката си документите за правото на неограничено използване на земята, върху която се намира посолството на България в Руската федерация. И похвали българските власти за създаването на благоприятни условия за изучаване на руски език в страната. \r\nВ откритата част на срещата си дипломатите не говориха директно по належащи въпроси. Но през последните седмици Москва и София се сблъскаха по два въпроса. Най-острото несъгласие предизвика изложбата, открита на 9 септември в Руския културно-информационен център в София за 75-годишнината от освобождението на Източна Европа от нацизма. Тогава от  Министерството на външните работи на България призоваха руснаците „да не затварят очите си за това, че щитовете на съветската армия донесоха на народите от Централна и Източна Европа половин век репресии, деформираха икономическото им развитие и ги изолираха от динамиката на процесите, протичащи в развитите европейски държави“. В отговор на това Москва гневно отбеляза, че София „пренаписва история\", като нарече позицията на българските власти „опасна тенденция\". \r\nДруг дразнещ ефект беше преследването на видни личности от русофилското обществено движение от страна на българските правоприлагащи органи . Те бяха обвинени в шпионаж, което в Москва бе изтълкувано като „русофобия\". \r\nПо информация на изданието, по време на закритата част от разговорите Сергей Лавров е повдигнал и двата въпроса пред Екатерина Захариева. В разговора с него тя е коментирала най-общо темата за Втората световна война, но е подчертала, че българската страна няма да промени позицията си. \r\nНа пресконференция след преговорите Екатерина Захариева, без да се обвързва с нищо, призова „да не се политизира историята“. И тя обяви намерението си да положи цветя на два особено важни за България паметници - на Героите от Плевен, както и на този на Св. св. Кирил и Методий. Трябва да се отбележи, че огромното мнозинство от външните министри, посещаващи Москва, полагат венци на Гроба на неизвестния войн. \r\nЩо се отнася до преследването на фигури, симпатизиращи на Москва, по информация на „Коммерсантъ“, Екатерина Захариева е уверила Сергей Лавров, че българското правителство няма нищо общо с подобни действия. \r\nДогодина се очаква Сергей Лавров да посети България. За последно той направи визита в София през 2014 година. \r\n \r\n Тереза Герова", "date": "2019.10.22", "title": "„Коммерсантъ“: България все още остава някак чужда"}
{"url": "http://www.focus-news.net/news/2019/10/22/2710828/", "text": "Двама младежи, притежаващи дрога са установени от служители на участъка в квартал „Изток“ през изминалото денонощие, съобщиха от ОД на МВР в Пазарджик. Вчера на една от улиците в квартала екипи на участъка засекли 19-годишния Д.Я. от пазарджишкото село Драгор. Последвал личен обиск и у тийнейджъра било открито полиетиленово топче със синтетичен канабиноид. Същата участ сполетяла и Я.Г.- 18г. от село Динката. У младежа органите на реда открили разфасовка със същия по вид дрога. Двамата са задържани в ареста, а наркотиците са иззети. Спрямо тях са образувани бързи производства.", "date": "2019.10.22", "title": "Двама младежи, притежаващи дрога са установени от служители на участъка в квартал „Изток“ в Пазарджик"}
{"url": "http://www.focus-news.net/news/2019/10/22/2710827/dls-sherba-kray-varna-e-osigurilo-nay-mnogo-darva-za-ogrev-za-naselenieto-v-severoiztochna-balgariya.html", "text": "Най-много дърва за населението през този отоплителен сезон са осигурили ДЛС-Шерба – 13 620 пространствени кубически метра, ДГС-Търговище – 12 434, ДГС-Шумен – 11 263, ДЛС-Паламара – 10 975 и ДГС-Цонево – 10 964 пространствени кубически метра. Това съобщават от  Североизточното държавно предприятие (СИДП) . Между 46 и 50 лева с ДДС е цената на дървата за огрев, добити от широколистните гори на 18 стопанства в системата на СИДП. Посочената цена е за дървесина от временен склад в гората. Няма промяна в цените на дървата с началото на отоплителен сезон 2019/2020 година. Малко над 150 000 пространствени кубически метра дърва за огрев са определени за добив през тази година за цялото предприятие, за директна продажба на физически лица, по списъци от кметствата. От тях вече са издължени 130 000 пространствени кубически метра, които са заявени към стопанствата от 22 000 домакинства на Североизтока. На склад в горите на териториалните поделения има добити още 10 000 пространствени кубически метра дърва за огрев. Над 80% от хората, които през тази зима ще се отопляват с дърва вече са заплатили и получили исканите от тях количества. Продължава снабдяването на семействата, които са включени в списъците от кметствата. Хубавото и сухо време ще позволи заявките да бъдат изпълнени преди началото на зимата.", "date": "2019.10.22", "title": "ДЛС „Шерба“ край Варна е осигурило най-много дърва за огрев за населението в Североизточна България"}
{"url": "http://www.focus-news.net/news/2019/10/22/2710823/afp-erdogan-predupredi-che-turskata-operatsiya-v-siriya-shte-bade-vazobnovena-ako-kyurdite-ne-se-izteglyat-napalno-ot-opredelenata-zona.html", "text": "Президентът на Турция Реджеп Тайип Ердоган предупреди, че военната операция на Анкара в Северна Сирия ще бъде възобновена с „по-голяма решителност“, ако изтеглянето на кюрдските сили бъде завършено в съответствие със споразумението, постигнато със САЩ, предава  AFP . \r\n„Ако обещанията, дадени на страната ни от САЩ, не бъдат спазени, ние ще продължим нашата операция с по-голяма решителност\", подчерта Ердоган пред репортери на летището в Анкара, преди да замине за Сочи за преговори с руския си колега Владимир Путин. \r\n \r\n Тереза Герова", "date": "2019.10.22", "title": "AFP: Ердоган предупреди, че турската операция в Сирия ще бъде възобновена, ако кюрдите не се изтеглят напълно от определената зона"}
{"url": "http://www.focus-news.net/news/2019/10/22/2710824/nyama-registrirani-novi-sluchai-na-afrikanska-chuma-v-oblast-blagoevgrad.html", "text": "Няма регистрирани нови случаи на африканска чума в Област Благоевград. Това съобщи областният управител Бисер Михайлов след провелото се заседание на Областната епизоотична комисия, предаде репортер на  Радио „Фокус“ – Пирин . Той обясни, че това е установено на база пробите, които са били взети за изследване от диви и домашни свине. Според Михайлов това е много добра новина. „Другото нещо, което искам да отбележа е, че държавата и правителството стриктно  изпълняват поетите ангажименти към стопаните. Тук визирам вече започналите плащания по отношение умъртвените животни в домашните стопанства тип „заден двор“. В края на миналата седмица започнахме изплащането на паричното подпомагане в няколко общини, като най-вероятно напълно ще приключим до края на тази“, каза още Михайлов.  Той припомни, че за улеснение на хората изплащането на сумите става в съответните населени места. Бисер Михайлов изказа специални благодарности към Областна дирекция по безопасност на храните – Благоевград и общинските администрации по места за добрата организация, която правят, за да може хората да бъдат максимално облекчени в рамките на целият процес.  \r\nЛивия НИНОВА", "date": "2019.10.22", "title": "Няма регистрирани нови случаи на африканска чума в Област Благоевград"}
{"url": "http://www.focus-news.net/news/2019/10/22/2710830/", "text": "Полицаи претърсват офисите на Държавно горско стопанство „Болярка“ във Велико Търново. Акцията се провежда към този момент, поради което все още няма официална информация за причините, каза за  Радио „Фокус“ - Велико Търново  Марияна Христова, говорител на Областната дирекция на МВР.  \r\nПред сградата има струпване на полицаи, както и на ръководни кадри от местната дирекция. \r\nПо непотвърдени данни става въпрос за разследване на незаконна сеч в землището на село Арбанаси и други райони на територията на община Велико Търново. Дейностите са под наблюдението на Районната прокуратура. \r\nЛуиза ТРАНЧЕВА  \r\n \r\n Очаквайте подробности!", "date": "2019.10.22", "title": "Полицаи претърсват офисите на Държавно горско стопанство „Болярка“ във Велико Търново"}
{"url": "http://www.focus-news.net/news/2019/10/22/2710826/d-r-bobi-bobev-s-nasrochenite-predsrochni-parlamentarni-izbori-zoran-zaev-garantira-sashtestvuvaneto-na-segashnoto-makedonsko-pravitelstvo-za-oshte-dva-mesetsa.html", "text": "С насрочването на предсрочни парламентарни избори Зоран Заев гарантира съществуването на сегашното македонско правителство за още два месеца. Това каза в интервю за  Агенция „Фокус“  бившият посланик на България в Албания и Косово д-р Боби Бобев в коментар за насрочените предсрочни парламентарни избори в Северна Македония. Той посочи, че по този начин македонският премиер си е спести всякакъв тип дискусия и искания към него за подаване на оставка. „Да не забравяме, че той прогнозираше още преди провеждането на Съвета това, че е възможно да се загуби мнозинството в парламента и правителството да падне. Така че по този начин той гарантира съществуване на това правителство в следващите малко повече от два месеца и решението за предсрочни избори дойде някак си по естествен път, дойде консенсусно и дойде в края на краищата по предложение на Социалдемократическия съюз на Северна Македония, по предложение на Зоран Заев“, добави още д-р Бобев. Той коментира, че е шест месеца преди парламентарните избори в нашата югозападна съседка да се опитваме да правим прогнози за техния изход. „Просто нещата трябва да вървят по естествения си ход. Той ще включва и изостряне на националистическата риторика, и втвърдяване на тона по отношение на политическия опонент. Но така или иначе според мен сега е невъзможно и неправилно дори да се правят някакви генерални прогнози. Не бива да забравяме обаче, че в края на краищата имаше и политически, и обществени настроения както срещу Преспанския договор с Гърция, така и срещу Договора за добросъседство с  България. В тези два пункта България аз мисля, че ВМРО-ДПМНЕ неизбежно ще се активизира и неизбежно ще атакува позициите на Социалдемократическия съюз и въобще на актуалното мнозинство в страната“, допълни още д-р Бобев.  \r\n \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Д-р Боби Бобев: С насрочените предсрочни парламентарни избори Зоран Заев гарантира съществуването на сегашното македонско правителство за още два месеца"}
{"url": "http://www.focus-news.net/news/2019/10/22/2710831/mestni-izbori-2019-aleksandar-andreev-tsik-vazmozhno-e-na-mesta-da-bade-razkrita-poveche-ot-edna-podvizhna-izbiratelna-sektsiya.html", "text": "Възможно е на места да бъде разкрита повече от една подвижна избирателна секция. Това каза говорителят на ЦИК Александър Андреев в интервю за  Агенция „Фокус“  за готовността на специализирания орган за местния вот в неделя. По думите му подобна секция е възможно да не може да обиколи всички избиратели, които са включени в списъка и желаят да гласуват, тъй като това изисква необходимото време. „Тази секция се движи с превозно средство. Това съответно поставя въпрос за техническото време до всеки един адрес, където е избирателят, за да може той да упражни правото си на глас. Ето защо на определени места е възможно и се разкрива повече от една СИК за обслужването на избирателите, които са подали заявления“, обясни още Андреев. Той поясни, че минимум 10 заявления са необходими, за да бъде образувана подвижна избирателна секция. Говорителят на ЦИК поясни, че към момента няма информация по отношение на образуваните секционните избирателни комисии с подвижна избирателна кутия. „Срокът беше до вчера за подаване на заявленията. В днешния ден трябва да бъдат обработени и тези заявления, за да може там, където е необходимо и е по-голям броят, да бъде увеличен броят на секционните избирателни комисии. В момента, в който е окончателен техният брой, ние ще го съобщим или в рамките на следващия брифинг, или след това като информация“, посочи още Александър Андреев.  \r\nДеница КИТАНОВА \r\n Пълния текст на интервюто четете по-късно в раздел „Мнение“", "date": "2019.10.22", "title": "Местни избори 2019: Александър Андреев, ЦИК: Възможно е на места да бъде разкрита повече от една подвижна избирателна секция"}
{"url": "http://www.focus-news.net/news/2019/10/22/2710832/predstoi-registratsiyata-na-balgaro-sauditska-kompaniya-za-razvitie-i-investitsii-v-sofiya.html", "text": "България и Саудитска Арабия са пред финализиране на регистрацията на смесената Българо-саудитска компания за развитие и инвестиции в гр. София. Предстои да бъде проведено учредително събрание. Това стана ясно по време на среща между заместник-министъра на земеделието, храните и горите доц. д-р Янко Иванов и заместник-министъра на околната среда, водите и земеделието инж. Манаур Хилал Алмушити в Рияд, Саудитска Арабия, съобщиха от пресцентъра на  Министерството на земеделието, храните и горите  (МЗХГ). На 7 октомври 2018 г. в Рияд бе подписан Меморандум за разбирателство между МЗХГ и SALIC за  създаване на компания в България, която да допринася за продоволствената сигурност на КСА. Двустранният документ бе подготвен във връзка със заявеното от българска и саудитска страна намерение за сътрудничество в областта на създаването на компания за преработка на зърно, маслодайни и фуражни култури и протеини. \r\nДвамата заместник-министри обсъдиха сътрудничеството между двете страни. „Министерство на земеделието, храните и горите прави всичко възможно, за да насърчи българския износ на земеделски стоки за Кралство Саудитска Арабия“, заяви българският заместник-министър. Той отчете, че се забелязва по-висок интерес от страна на български производители към традиционното изложение Saudi Agro Food Exhibition. През тази година страната ни е представена от двойно повече изложители – 15.  \r\nПо предварителни данни, през периода януари - юни 2019 г. експортът на селскостопански стоки за саудитския пазар се увеличава със 7% на годишна база. Най-голям принос за това има износът на шоколад и слънчоглед. \r\nПо време на посещението си в Рияд д-р Янко Иванов и министърът на околната среда, водите и земеделието Негово превъзходителство инж. Абдулрахман Ал-Фадли откриха българския щанд на изложението “Saudi Agro Food 2019”. Саудитското земеделско изложение представя най-новите технологични постижения, машини и практики в областта на селското стопанство. Тази година се провежда 38-ото издание и на него участват повече от 380 изложители, представляващи 34 държави. България участва за втори път с национален щанд в Международната изложба за хранителни продукти, съставки и технологии.  Страната ни е представена от производители на млечни и месни продукти, пакетиран ориз, мед, замразени плодове и здравословни барчета.", "date": "2019.10.22", "title": "Предстои регистрацията на Българо-саудитска компания за развитие и инвестиции в София"}
{"url": "http://www.focus-news.net/news/2019/10/22/2710833/detelin-kutsarov-arib-sistemata-za-sabirane-na-prazni-opakovki-veche-raboti-v-natsionalen-obhvat.html", "text": "Като Асоциация растителнозащитна индустрия България и като членове на европейската асоциация имаме редица инициативи, които са свързани с устойчивата употреба на пестициди. Това каза председателят на Асоциация растителнозащитна индустрия България (АРИБ) Детелин Куцаров, по време на конференцията: „За чисто земеделието и сигурна околна среда“, предаде репортер на  Агенция “Фокус” . \"Системата за събиране на празни опаковки е само една част от всички тези инициативи. През годините винаги Министерството на земеделието ни е подкрепяло в тези инициативи\", добави Куцаров. \"На първо място тези, които не познават асоциацията в детайли да кажа, че тя представлява над 90% от индустрията, това са производителите и разпространителите на растителна защита в страната. Поводът за тази конференция е, че вече 5 години в България имаме система за събиране на празни опаковки от пестициди. Тази система работи вече с национален обхват. Пътят беше дълъг и не беше лесен\", каза още председателят на АРИБ. \"Започнахме да говорим за такава система за събиране на празни опаковки в самото начало, когато създадохме тази асоциация, това бяха годините 2008-2009 г. Минахме през много вътрешни дискусии за това как да бъде финансирана системата, проучихме всички други системи в Европа, защото те работят по различен начин. Ние подбрахме това, което да пасва най-добре на нашия екип\", допълни още той. По думите му, асоциацията е успяла да намери и един от най-добрите партньори, който да бъде изпълнител на тази система. \"Искам да благодаря на всички фирми членки на системата, защото тази система се финансира изцяло от индустрията и аз като представител на една от фирмите членки, виждаме, че това финансиране е една инвестиция в българското земеделие, по посока устойчивост. Искаме да сме отговорни към околната среда, крайният консуматор на земеделски продукти\", обясни още Детелин Куцаров. \r\nВиолета СИМЕОНОВА", "date": "2019.10.22", "title": "Детелин Куцаров, АРИБ: Системата за събиране на празни опаковки вече работи в национален обхват"}
{"url": "http://www.focus-news.net/news/2019/10/22/2710829/anadolu-agency-putin-shte-pomogne-na-turtsiya-za-zonata-za-sigurnost-no-shte-iska-pomosht-v-idlib-tvardi-bivsh-amerikanski-savetnik-po-natsionalnata-sigurnost.html", "text": "Държавният глава на Турция Реджеп Ердоган се среща в Сочи с руския си колега Владимир Путин, за да обсъди последните развития и бъдещето на Северна Сирия. С оглед срещата Матю Брайза, старши сътрудник в Атлантическия съвет и бивш директор на Националния съвет за сигурност в администрацията на Джордж У. Буш, сподели пред турската държавна информационна агенция  Anadolu Agency , че Русия няма да се противопостави на военната операция на Анкара срещу силите на „Народни отряди за самоотбрана“ (YPG) в Северна Сирия.  \r\n„Това, което очаквам, е положителен резултат - президентът Путин да продължи изтласкването на части от YPG... извън планираната зона за сигурност. Защото, ако той не направи това Русия ще изглежда като дипломатически слаби, което е обратното на това, което Путин иска“, коментира американският експерт. \r\n„Но също така, мисля, че Путин ще се опита да използва помощта си за зоната за сигурност, за да поиска повече подкрепа от Турция срещу милициите в Идлиб, които Русия не харесва“, допълни Браза. \r\nНа 17 октомври Турция се съгласи да преустанови операцията „Извор на мира“ за 120 часа – период, който изтича в 22:00 часа тази вечер българско време.  \r\n \r\n Тереза Герова", "date": "2019.10.22", "title": "Anadolu Agency: Путин ще помогне на Турция за зоната за сигурност, но ще иска помощ в Идлиб, твърди бивш американски съветник по националната сигурност"}
{"url": "http://www.focus-news.net/news/2019/10/22/2710838/20-700-shtatski-dolara-sa-zadarzhali-mitnicheski-sluzhiteli-ot-letishte-sofiya.html", "text": "Недекларирани 20 700 щатски долара са задържали служители от Митнически пункт \"Летище София - пътници\", в структурата на Териториална дирекция \"Югозападна\", при проверка на пътник - италиански  гражданин, пристигащ с полет от Туркменистан и Турция до България. Това съобщиха от пресцентъра на  Агенция \"Митници\" . При преминаването му през зеления коридор той е селектиран за проверка, а в ръчната му чанта са открити недекларирани 20 700 щатски долара. За проверката е съставен акт за установяване на административно нарушение.", "date": "2019.10.22", "title": "20 700 щатски долара са задържали митнически служители от Летище \"София\""}
{"url": "http://www.focus-news.net/news/2019/10/22/2710839/v-kyustendil-shte-se-sastoi-kontsertat-gala-operetata.html", "text": "В Кюстендил ще се състои концертът „Гала оперетата”. Това съобщи за  Радио „Фокус” – Кюстендил  Райчо Христов, председател на Музикално сдружение „Марин Големинов” – Кюстендил. Концертът ще започне от 18.30 часа в Художествена галерия „Владимир Димитров – Майстора”.  Участват Олга Михайлова – Динова – мецосопран, Христо Сарафов – бас баритон. Александър Тинков – бас и модератор, Стефан Петков – клавирен съпровод.  В програмата :  Йохан Щраус-син, Франц Лехар,  Имре Калман, Джери Бок –дуети и арии от  оперетите „Веселата вдовица“, „Прилепът“, „Старият Рац“,  „Царицата на чардаша“, „Джудит“, „Циуларят на покрива”. \r\nВенцеслав ИЛЧЕВ", "date": "2019.10.22", "title": "В Кюстендил ще се състои концертът „Гала оперетата”"}
{"url": "http://www.focus-news.net/news/2019/10/22/2710834/afp-za-parvi-pat-ot-nachaloto-na-voynata-bashar-asad-poseti-frontovata-liniya-v-idlib.html", "text": "Президентът на Сирия Башар Асад посети правителствени войници, разположени на фронтовата линия срещу джихадистите в северозападната провинция Идлиб, предава  AFP , като отбелязва, че това е първото по рода ли посещение на лидера на Дамаск от началото на войната в близкоизточната страна. \r\n„Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение, разпространено от пресслужбата на Дамаск. \r\nСчитано от 31 август, в Идлиб е в сила споразумение за прекратяване на огъня. Сраженията в провинцията обаче продължават, подчертава агенцията. \r\n \r\n Тереза Герова", "date": "2019.10.22", "title": "AFP: За първи път от началото на войната: Башар Асад посети фронтовата линия в Идлиб"}
{"url": "http://www.focus-news.net/news/2019/10/22/2710840/filmat-solidarnost-spored-zhenite-shte-bade-predstaven-v-kulturen-tsentar-morsko-kazino.html", "text": "Тази вечер, 22 октомври,  от 18:00 ч. в Културен център \"Moрско казино\",зала \"Петя Дубарова\" ще може да се насладите на документалния разказ \"Солидарност според жените\" с режисьори Пьотр Шливовски и Марта Джидо (2014, 103‘). Това съобщиха от пресцентъра на  Община Бургас . Един филм за жените, опълчили се срещу авторитарното правителство на Полската народна република, ръководено от ген. Войчех Ярузелски, което драстично ограничава свободите на гражданите чрез въвеждане на военно положение, в опит да смаже политическата си опозиция в началото на 80-те години на 20 век. Прожекцията е с вход свободен. Събитието се реализира по програма \"Солидарност\" от Полския културен институт - София в партньорство с Община Бургас. Инициативата е по повод 30 години от свалянето на комунизма в Полша и първите частично свободни избори.", "date": "2019.10.22", "title": "Филмът \"Солидарност според жените\" ще бъде представен в Културен център \"Moрско казино\""}
{"url": "http://www.focus-news.net/news/2019/10/22/2710843/vremenno-dvizhenieto-po-pat-ii-86-hvoyna-chepelare-pri-razklona-za-s-bogutevo-v-oblast-smolyan-se-osashtestvyava-dvuposochno-v-edna-lenta-poradi-obarnat-tir.html", "text": "Временно движението по път II-86 Хвойна – Чепеларе при разклона за с. Богутево се осъществява двупосочно в една лента поради обърнат ТИР. Това съобщиха от пресцентъра на  Агенция \"Агенция \"Пътна инфраструктура\" . Необходимо е шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.10.22", "title": "Временно движението по път II-86 Хвойна – Чепеларе при разклона за с. Богутево в област Смолян се осъществява двупосочно в една лента поради обърнат ТИР"}
{"url": "http://www.focus-news.net/news/2019/10/22/2710803/izvestiya-rusnatsite-ne-sa-si-vzeli-pechalbi-ot-lotariyata-na-stoynost-blizo-tri-miliona-rubli.html", "text": "Руснаците не са прибрали печалби от лотарията в размер на 2,8 милиарда рубли. Това съобщава  вестник  „Известия“ , позовавайки се на статистически данни от оператора за разпространение на билети за държавната лотария „Столото“. \r\nСпоред изданието печалбите се считат за непотърсени, ако победителят не е претендирал за наградата си в рамките на шест месеца от датата на тегленето. След този период паричната награда се превежда по сметка, в която се съхранява още три години, през които победителят може да настоява за нея, ако има основателна причина за забавянето си (болест, заминаване) и възможността да потвърди твърденията си с документи. Ако средствата не бъдат изтеглени след този период, те се изпращат в бюджета. \r\nНай-голямата непоискана е печалба от 10 милиона рубли, разкриха от „Столото\". Въпреки това, повече от 90% от непотърсените печалби са на стойност по-малко от 150 рубли. Делът на наградите в размер до 1000 рубли е 8,7%, а над 1000 рубли - по-малко от 1%. \r\nСпоред социолози и психолози основните причини за липсата на търсене на лотарийни средства е разочарованието от спечелената сума или загубата на лотарийния билет. \r\nОт 2014 г. всички лотарии в Русия са държавна собственост, като организатори са Министерството на спорта и Министерството на финансите, припомня изданието. \r\n \r\n Тереза Герова", "date": "2019.10.22", "title": "„Известия“: Руснаците не са си взели печалби от лотарията на стойност близо три милиона рубли"}
{"url": "http://www.focus-news.net/news/2019/10/22/2710842/spetsializiraniyat-nakazatelen-sad-razpita-svideteli-po-deloto-za-tsarskite-konyushni.html", "text": "Специализираният наказателен съд днес гледа делото за „Царските конюшни”. Процесът е все още в начална фаза. По време на днешното заседание са разпитани двама свидетели, предаде репортер на  Агенция „Фокус“ .  \r\n \r\n \"Фокус\"  припомня: процесът е срещу областния управител на Софийска област Веселин Пенев и лицензирания оценител на държавните имоти Юлия Цекова. Веселин Пенев отговаря за две престъпления. \r\nЮлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. \r\nЗорница КОСТАДИНОВА", "date": "2019.10.22", "title": "Специализираният наказателен съд разпита свидетели по делото за „Царските конюшни”"}
{"url": "http://www.focus-news.net/news/2019/10/22/2710846/sport-balgariya-shte-igrae-na-turnira-v-estoniya-za-fed-kap.html", "text": "Естония ще бъде домакин на срещите от Група I на зона Европа/Африка от турнира „Фед Къп\", в която ще участва и отборът на България. Надпреварата ще се проведе в началото на февруари следващата година в Талин.  \r\nОбщо седем отбора ще участват в надпреварата в Естония. Българките са в група с отборите на Украйна, Италия, Хърватия, Австрия, Естония и Гърция.", "date": "2019.10.22", "title": "Спорт: България ще играе на турнира в Естония за Фед Къп"}
{"url": "http://www.focus-news.net/news/2019/10/22/2710837/d-r-mihail-bashtavelov-odbh-blagoevgrad-prez-izminalata-sedmitsa-sa-izsledvani-205-domashni-i-151-divi-svine-chiyto-probi-sa-otritsatelni-za-achs.html", "text": "През изминалата седмица са изследвани 205 домашни и 151 диви свине. Това каза д-р Михаил Бащавелов, директор на Областна дирекция по безопасност на храните – Благоевград, след провелото се заседание на Областната епизоотична комисия, предаде репортер на  Радио „Фокус“ – Пирин . Той обясни, че проверките, които извършват са в две направления – изследване на убитите диви и домашни свине за трихинела и чума. Д-р Бащавелов подчерта, че всички 356 проби са били отрицателни и за двете заболявания. „Същевременно с това вървят нашите проверки от страна на ветеринарните лекари по общини - дали хората, подали декларации, че са умъртвили своите домашни свине, не са започнали репопулация. Там също имаме добра новина, а именно, че никой не е започнал отново репопулация в двора си“, каза още д-р Бащавелов. Той отбеляза, че от миналия четвъртък са започнали доизплащането на финасовото подпомагане от държавата за домакинствата, които в указания срок доброволно са умъртвили своите домашни прасета. „В четвъртък изплатихме на 100 % сумите в Община Симитли. Става дума за 78 обхванати двора. В петък започнахме с част от селата в Община Сандански – Вълково, Струма и Лебница. Там бяха изплатени подпомагания на 149 двора. През вчерашния ден изплатихме сумите на 174 двора, отново в Община Сандански, но този път в селата Лиляново, Поленица, Дебрене, Джигурово, Лебница и Плоски. В понеделник обхванахме и 73 двора в Община Разлог, като и тя вече е изцяло приключена“, подчерта д-р Бащавелов. Той уточни, че днес една част от експертите от Областна дирекция по безопасност на храните – Благоевград са в района на Гоце Делчев, а другите са в Община Сандански, където ще продължат и утре. Д-р Бащавелов посочи, че в сряда и четвъртък група от експерти ще има в Община Петрич, където се надяват, че ще успеят да приключат в рамките на тези два дни. В петък се очаква да започне изплащането на паричното подпомагане и в Община Благоевград.  \r\nЛивия НИНОВА", "date": "2019.10.22", "title": "Д-р Михаил Бащавелов, ОДБХ – Благоевград: През изминалата седмица са изследвани 205 домашни и 151 диви свине, чийто проби са отрицателни за АЧС"}
{"url": "http://www.focus-news.net/news/2019/10/22/2710845/mestni-izbori-2019-simeon-velinov-oik-smolyan-spokoyno-proticha-organizatsiyata-i-podgotovkata-na-izborite-v-obshtina-smolyan.html", "text": "Спокойно протича организацията и подготовката на изборите за кметове е общински съветници в община Смолян. Това каза за  Радио „Фокус“ – Смолян  Симеон Велинов – председател на Общинска избирателна комисия (ОИК) – Смолян. „В събота пристигнаха бюлетините, които бяха съпроводени от представители на областна администрация и от представители на Общинска избирателна комисия. Нормално премина всичко, бюлетините са поставени в стая със СОТ и жива охрана и предстои в събота, денят преди изборите, да бъдат предоставени на секционните избирателни комисии. В Смолян се съхраняват само бюлетините за общината, защото в зависимост от това, коя партия, коалиция, местна коалиция или инициативен комитет са регистрирани в съответните ОИК, кандидатите и самите бюлетини са различни, с различни имена. Бюлетините за всяка община се съхраняват отделно в различните общини в област Смолян“, поясни Велинов. \r\nТой допълни, че от началото на предизборната кампания в ОИК – Смолян са постъпили три жалби. Те са свързани с твърдения от жалбоподателите за нарушение на предизборните правила за агитация. При проверките обаче не са установени такива нарушения и жалбите са неоснователни. Решенията по тях са качени на сайта на ОИК-Смолян, уточни Велинов. \r\nТой посочи, че обученията на секционните избирателни комисии са извършени в края на миналата седмица. „Самите партии също възнамеряват да направят отделни обучения и инструктажи на членовете на СИК и в това няма нищо лошо, защото е добре да улегне материята, за да си свършат работата качествено. Те ще броят бюлетините, ще попълват протоколите и ако свършат работата си както трябва и приемането в изчислителния пункт към ОИК ще мине без грешки и се надяваме това да се случи“, каза още Велинов. \r\nНели ГЕРГЬОВСКА", "date": "2019.10.22", "title": "Местни избори, 2019: Симеон Велинов, ОИК – Смолян: Спокойно протича организацията и подготовката на изборите в община Смолян"}
{"url": "http://www.focus-news.net/news/2019/10/22/2710848/galap-interneshanal-nad-600-hilyadi-priznavat-che-biha-glasuvali-sreshtu-stimul-ili-po-prinuda.html", "text": "Социологическа агенция „Галъп интернешънъл“ за поредна година провери каква е нагласата към „стимулирано“ или „наложено“ гласуване. В последното национално представително изследване на агенцията, проведено само преди дни, беше зададен въпросът: „Вие лично, бихте ли, или не бихте приели да гласувате на местните избори за даден кандидат, партия или коалиция срещу заплащане, друг стимул или по принуда?“. Разбира се, няма кака да се очаква, че хората ще бъдат докрай искрени при такъв въпрос, но все пак степента, в която подобни неща се признават, е показателна и за цялостната величина на явлението „контролиран вот“. Представените данни са част от ежемесечната изследователска програма на „Галъп интернешънъл“. Изследването е проведено в периода между 4 и 11 октомври сред 796 души и е представително за населението на България на възраст 18+. Максималното стандартно отклонение е ±3.5% при 50% дялове. 1% от извадката е равен на около 55 хиляди души. Изследването е възложено, финансирано и проведено от „Галъп интернешънъл“. \r\n \r\nВ дните преди вотове с реална интрига изключително актуална става темата със зависимото гласуване. Поредица журналистически разследвания в евровота ясно показаха, че величината и географията на този тип вот става все по-решаващо обстоятелство за крайния резултат. В момента пък различни места се чуват различни цени на глас до 150 и дори до 200 лв. Подправяне на протоколи, превръщане на бюлетини в невалидни, опити за купуване на цели комисии с цел постигане на по-големи и сигурни разлики в резултатите – това са често обсъждани теми преди всяка кампания. Тази не прави изключение. Разликата тук е, че става дума за местни избори с реален залог на много места, респ. зависимите вотове или некоректните практики могат да повлияят в много по-голяма степен, отколкото на национални избори. За да подмениш вота в някое населено място, е нужно не толкова голямо количество гласове.  \r\nОказа се, че 11% от всички запитани признават, че биха приели. Все пак 81% не биха, а останалите 8% не могат да преценят. Тези 11% се равнява условно на над 600 хиляди души – от общо около 5.5 милиона постоянно пребиваващи у нас и имащи право на глас. Към тях вероятно може да се добавят и известна част от тези 8% колебаещи се. Сред онези, които със сигурност се очаква да гласуват на тези местни избори, процентът признаващи си също е над една десета. Въпрос на спекулация е колко всъщност са онези, които са склонни да дадат гласа си в контролирана посока, но не си признават.  \r\nНай-високи се дяловете на онези, които си признават, че биха гласували при стимул или принуда, сред най-бедните и ниско образованите, респ. при ромите делът на склонните е 40%. За поредна година се установява, че най-младите са и в най-голяма степен склонни на откровеност по въпроса за зависимия вот. Това е и индиректно отражение на демографската ситуация в страната, която се характеризира с все по-сериозна гетоизация сред най-млади възрастови групи. Разбира се, за немалка част от гласоподавателите би трябвало да отчетем икономическата безизходица или работодателската принуда.", "date": "2019.10.22", "title": "„Галъп интернешънъл“: Над 600 хиляди признават, че биха гласували срещу стимул или по принуда"}
{"url": "http://www.focus-news.net/news/2019/10/22/2710847/vazstanoveno-e-dvizhenieto-pri-km-3-na-pat-iii-403-kormyansko-malki-varshets.html", "text": "Възстановено е движението при км 3 на път III-403 Кормянско – Малки Вършец. Това съобщиха от пресцентъра на  Агенция \"Пътна инфраструктура\" .", "date": "2019.10.22", "title": "Възстановено е движението при км 3 на път III-403 Кормянско – Малки Вършец"}
{"url": "http://www.focus-news.net/news/2019/10/22/2710850/rabotna-sreshta-na-ministrite-na-vatreshnite-raboti-na-balgariya-i-severna-makedoniya-shte-se-provede-na-gkpp-stanke-lisichkovo-na-23-oktomvri.html", "text": "Работна среща на министрите на вътрешните работи на България и Северна Македония ще се проведе на ГКПП \"Станке Лисичково\" от 13.00 часа на 23 октомври (сряда). Това съобщиха от пресцентъра на  МВР .  \r\nМинистърът на вътрешните работи Младен Маринов ще проведе работна среща с колегата си от Република Северна Македония, министър Оливер Спасовски. В нея от българска страна ще участват началникът на политическия кабинет на вътрешния министър Михаил Златанов, директорът на ГД „Гранична полиция“ гл.комисар Светлан Кичиков, ст. комисар Дойчин Дойчинов, директор на ОДМВР – Благоевград,  комисар Васил Митов, началник на Регионална дирекция „Гранична полиция“ – Кюстендил и Румен Ганев, директор на Дирекция „Вътрешна сигурност“.  \r\nДвамата министри ще присъстват на поредния етап от проекта на Дирекция „Вътрешна сигурност“  под надслов „Остани чист, кажи НЕ на корупцията“. Проектът се реализира в партньорство между  Република България, Република Северна Македония, Република Гърция, Република Сърбия и Република Румъния,  а целта му е пресичане на корупционно поведение, информиране на гражданите за техните права, начини за реакция и повишаване на доверието у гражданите към дейността на държавните структури.", "date": "2019.10.22", "title": "Работна среща на министрите на вътрешните работи на България и Северна Македония ще се проведе на ГКПП \"Станке Лисичково\" на 23 октомври"}
{"url": "http://www.focus-news.net/news/2019/10/22/2710844/bashar-asad-v-idlib-se-vodi-osnovnata-bitka-za-prekratyavane-na-voynata-v-siriya.html", "text": "Според президента на Сирия Башар Асад победата на джихадистите в северозападната провинция на Идлиб е ключът към прекратяване на осемгодишната война в страната, предава  AFP . \r\n„Битката в Идлиб е основна за преодоляването на хаоса и тероризма във всички останали райони на Сирия\", цитира агенцията думите на Асад, разпространени в съобщение  от кабинета на президента в социалните мрежи. \r\nАсад посети правителствени войници, разположени на фронтовата линия срещу джихадистите в северозападната провинция Идлиб. Това е първото по рода ли посещение на лидера на Дамаск от началото на войната в близкоизточната страна. \r\n„Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение. \r\nСчитано от 31 август, в Идлиб е в сила споразумение за прекратяване на огъня. Сраженията в провинцията обаче продължават, подчертава агенцията. \r\n \r\n Тереза Герова", "date": "2019.10.22", "title": "Башар Асад: В Идлиб се води основната битка за прекратяване на войната в Сирия"}
{"url": "http://www.focus-news.net/news/2019/10/22/2710852/zheraldin-kutas-esra-sistemata-za-sabirane-na-opakovki-ot-produkti-za-rastitelna-zashtita-stana-samostoyatelna-i-sabira-97-ot-opakovkite-ot-podobni-produkti-samo-za-tri-godini.html", "text": "Системата за събиране на опаковки от продукти за растителна защита премина в една самостоятелна система, която събира 97% от опаковките от подобни продукти само за три години. Това каза  Жералдин Кутас, генерален директор на Европейска асоциация на растителна защита на конференция, предаде репортер на  Агенция \"Фокус\" . \"Наистина се радвам, че съм тук, за да отбележим това знаково постижение. Това, което особено ме радва, е да видя участието на министъра на земеделието Десислава Танева, както и на останалите компетентни органи. Без вашата подкрепа, без вашето сътрудничество, системата за събиране на опаковки от продукти за растителна защита не би била възможна\", добави тя. \"Също така искам да благодаря на земеделските стопани и на организациите на земеделските стопани, които присъстват тук днес. Без вашето участие системата за събиране на опаковки от продукти за растителна защита никога не би могла да постигне този висок процент на събираемост в Европа. Аз самата работя в Брюксел всеки ден и трябва да ви кажа, че за съжаление нашата индустрия е изложена на много атаки и критики от гражданското общество\", посочи Кутас. По думите й в момента се води голям дебат относно потребността от произвеждането на продукти по по-устойчив начин. \"А именно, че е необходимо да произвеждаме продуктите по един по-щадящ и по-ефективен към ресурсите начин. Всички сектори се очаква да допринесат като това, което председателят на Европейската комисия Урсула фон дер Лайен нарече зелен нов курс. Постижението, което днес отбелязваме, е доказателство за това\", каза още генералният  директор на ЕСРА. \"Това е един невероятен пример на на ангажимента на нашата индустрия към устойчивото земеделие. Това постижение показва, че когато ние работим заедно в рамките на веригата за селскостопански хранителни продукти, може да покаже на обществото и на политиците, че ние внасяме нашата справедлива лента, за да може да произвеждаме висококачествени хранителни продукти. Тези продукти, които европейските граждани обичат и им се радват. Може да го правим по един щадящ околната среда начин\", обясни още тя. \"За Европейската асоциация за растителна защита е голяма чест да присъства тук днес. Затова искам отново да изкажа благодарност за вашата подкрепа. Вие трябва да се гордеете от факта, че сте постигнали такова нещо за България за толкова кратко време и това ще може да се използва за модел на други страни в рамките на ЕС и в света\", завърши  Кутас. \r\nВиолета СИМЕОНОВА", "date": "2019.10.22", "title": "Жералдин Кутас, ЕСРА: Системата за събиране на опаковки от продукти за растителна защита стана самостоятелна и събира 97% от опаковките от подобни продукти само за три години"}
{"url": "http://www.focus-news.net/news/2019/10/22/2710849/krum-zarkov-bsp-monitoringoviyat-mehanizmat-otdavna-izcherpa-svoeto-efikasno-deystvie.html", "text": "Ще прочетем внимателно доклада в детайли. Има индикации, че еврокомисията ще препоръча отпадането на мониторинговият механизъм, за съжаление, не намираме никакъв повод нито за радост, нито за гордост. Това каза пред журналисти в Шумен зам.-председателят на ПГ на \"БСП за България\" Крум Зарков в коментар за очаквания мониторингов доклад за напредъка на България и Румъния в борбата с корупцията и реформата в съдебната система, предаде репортер на  Радио „Фокус“- Шумен . По думите му, една препоръка не означава краят на механизма. „Тепърва трябва да се изкаже Европейският парламент и Съветът, а се страхуваме, че някои от страните членки съвсем няма да споделят ентусиазма на Европейската комисия. Още повече, че механизмът отдавна изчерпа своето ефикасно действие. Той се превърна в политическа дъвка и вина за това има и Жан-Клод Юнкер, който още преди време обеща, че този механизъм ще отпадне и така направи въпросът политически, а не съотносим към обективни критерии“, заяви Крум Зарков. Той изрази надежда препоръката за отпадане на мониторинговия механизъм да не напомни и препоръките за Шенген.  „Има много препоръки да влезем в Шенген, все още сме далеч от това пространство. Истината е,  че българските граждани знаят много добре какво е състоянието на съдебната ни система, колко проблеми имаме още с борбата с корупцията и всички трябва да работим, за да ги преодолеем. Без значение как ще продължи този механизъм и дали ще бъде заместен с друг, може би и по- строг“, каза Крум Зарков.  \r\nИвелина ИВАНОВА", "date": "2019.10.22", "title": "Крум Зарков, БСП: Мониторинговият механизмът отдавна изчерпа своето ефикасно действие"}
{"url": "http://www.focus-news.net/news/2019/10/22/2710851/oblastno-patno-upravlenie-smolyan-do-dva-chasa-obarnatiyat-tir-po-patya-hvoyna-chepelare-pri-razklona-za-selo-bogutevo-tryabva-da-bade-otstranen-i-dvizhenieto-da-bade-vazobnoveno.html", "text": "До два часа обърнатият ТИР по пътя Хвойна – Чепеларе при разклона за село Богутево трябва да бъде отстранен и движението да бъде възобновено. Това съобщи за  Радио „Фокус“ – Смолян  дежурният в Областно пътно управление – Смолян. В момента движението там се осъществява двупосочно в дясната лента, като регулира от „Пътна полиция“. Дежурният посочи също, че водачът на товарния автомобил не е пострадал сериозно.  \r\nНели ГЕРГЬОВСКА", "date": "2019.10.22", "title": "Областно пътно управление – Смолян: До два часа обърнатият ТИР по пътя Хвойна – Чепеларе при разклона за село Богутево трябва да бъде отстранен и движението да бъде възобновено"}
{"url": "http://www.focus-news.net/news/2019/10/22/2710854/predsedatelyat-na-evropeyskata-komisiya-zhan-klod-yunker-potvardi-otpadaneto-na-monitoringa-za-balgariya.html", "text": "В 09.00 часа, малко преди началото на пленарното заседание на Европейския парламент в Страсбург, евродепутатът от партията на Социалистите и Демократите Елена Йончева разговаря с председателя на Европейската комисия (ЕК) Жан-Клод Юнкер. Това съобщиха от  пресофиса на евродепутата . На въпрос дали мониторингът върху България отпада, Юнкер отговори положително. „България трябва да полага повече усилия за установяване на правова държава “, отбеляза евродепутатът, с което председателят на ЕК се съгласи.", "date": "2019.10.22", "title": "Председателят на Европейската комисия Жан-Клод Юнкер потвърди отпадането на мониторинга за България"}
{"url": "http://www.focus-news.net/news/2019/10/22/2710856/sreshta-s-matematika-lyubomir-shte-se-provede-v-stara-zagora-na-24-oktomvri.html", "text": "Среща-разговор с математика Любомир Любенов ще се проведе от 18.00 ч. на 24 октомври 2019 г. в залата на Международния младежки център в Стара Загора. Тя е поредната от проекта  „Красивите лица на Стара Загора“. Това съобщиха от пресцентъра на  Общината . \r\nЛюбомир Любенов е роден на 6 март 1960 г. Завършва Пловдивския университет през 1981 г. Работи като учител по математика в средни и висши училища, както и в държавната администрация на България през периода 2002 – 2012 г. Създател е на международния турнир по математика „Дружба“ , в рамките на който се провежда първото в света състезание по математическа лингвистика  през 1988 г. в Стара Загора. Има публикувани статии в международни математически списания. Издател е на в. „Математическа поща“. Автор е на задачи и статии по математика на издания в Канада, Сингапур, Германия, Полша, Румъния, Русия, Австралия. Китай издаде книга с математическите задачи на Любомир Любенов.  \r\nОсновател е на фондацията „Математика без граници“. Едноименният ежегоден традиционен турнир има шест издания. На финала се явят над 1500 деца от цял свят.  \r\nСтарозагорският математик подготвя младите състезатели на точната наука и е координатор за България в редица международни форуми. Носител е на десетки високи международни награди и отличия, както и на наградите „Анастасия Тошева“ и „Будител на Стара Загора“.", "date": "2019.10.22", "title": "Среща с математика Любомир ще се проведе в Стара Загора на 24 октомври"}
{"url": "http://www.focus-news.net/news/2019/10/22/2710857/mestni-izbori-2019-obshtina-kyustendil-istinata-za-administratsiyata.html", "text": "Ще отстояваме категорично и безусловно истината и няма да допуснем тиражиране на лъжи в публичното пространство, съобщиха от  пресцентъра на Община Кюстендил . Предоставяме фактите, каквито са: Всеки гражданин, който се интересува от функционирането на общинската администрация, има възможност да се запознае с числеността от публикуваните отчети на сайта на Община Кюстендил. Към 30.09.2019 г. общинската администрация разполага със 173 служители, 30 избираеми кметове и 20 кметски наместници, отговарящи за 41 села – администрация, която обслужва 71 населени места и предоставя над 700 публични услуги, голяма част, от които безплатни за гражданите. Административните разходи съставляват 1% от общия бюджет, както е посочено в годишния отчет на Община Кюстендил. Приемаме с разбиране това, че по време на кампания има кандидати, които не подбират средства, но не бива да има и капчица търпимост към тези, които хвърлят сянка на съмнение и петнят работата на администрацията, чрез тиражиране на неверни и злонамерени твърдения в публичното пространство.", "date": "2019.10.22", "title": "Местни избори 2019: Община Кюстендил: Истината за администрацията"}
{"url": "http://www.focus-news.net/news/2019/10/22/2710855/tass-spored-bashar-asad-turtsiya-iska-da-otkradne-chast-ot-siriyskata-zemya-i-neynite-prirodni-bogatstva.html", "text": "Президентът на Сирия Башар Асад обвини Турция в експанзионистични планове спрямо северната част на страната, предава  TACC , като уточнява, че съответното изявление той е направил в рамките на посещението си на правителствени войски в северозападната провинция Идлиб.  \r\n„Турският президент открадна петрола и пшеницата от Сирия, завзе заводите Алепо. Сега [Реджеп Тайип] Ердоган иска да открадне част от сирийската земя заедно с природните й богатства\", изрази увереност сирийският лидер. \r\nБитката за Идлиб, където са концентрирани остатъците от терористичните групировки, е основна за борбата срещу хаоса и тероризма, добави Асад. „Винаги сме казвали и ще казваме, че битката за Идлиб е основна за преодоляване хаоса и и тероризма в цяла Сирия\", цитира агенцията думите му. \r\nАсад посети правителствени войници, разположени на фронтовата линия срещу джихадистите в северозападната провинция Идлиб. Това е първото по рода ли посещение на лидера на Дамаск от началото на войната в близкоизточната страна. „Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение. \r\nСчитано от 31 август, в Идлиб е в сила споразумение за прекратяване на огъня. Сраженията в провинцията обаче продължават, подчертава агенцията. \r\n \r\n Тереза Герова", "date": "2019.10.22", "title": "ТАСС: Според Башар Асад Турция иска да „открадне“ част от сирийската земя и нейните природни богатства"}
{"url": "http://www.focus-news.net/news/2019/10/22/2710841/d-r-bobi-bobev-padane-na-albanskoto-pravitelstvo-e-trudnoosashtestvimo.html", "text": "Падане на албанското правителство е трудноосъществимо, защото то има своето собствено мнозинство в парламента. Това каза в интервю за  Агенция „Фокус“  бившият посланик на България в Албания и Косово д-р Боби Бобев в коментар на исканията на албанската Демократическа партия за провеждане на предсрочни избори в страната. Той посочи, че до оставка на правителството може да се стигне единствено при наистина драматични обстоятелства. „Това е желанието на опозицията. Опозицията, така наречената Обединена опозиция в Албания,  групирана около Демократическата партия, настоява за оставка на правителството на Еди Рама, за назначаване на служебен кабинет и подготовка на предсрочни парламентарни избори“, допълни още д-р Боби Бобев. \r\n \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Д-р Боби Бобев: Падане на албанското правителство е трудноосъществимо"}
{"url": "http://www.focus-news.net/news/2019/10/22/2710859/apelativniyat-sad-ostavi-v-aresta-na-obvinyaemiya-za-ubiystvoto-na-didzhey-vav-varna.html", "text": "Мъжът, привлечен като обвиняем за убийството на варненски диджей ще продължи да пребивава в ареста. Състав на Апелативен съд в града потвърди определение на Варненския окръжен съд от миналата седмица, с което е била оставена без уважение молбата на обвиняемия за по-лека мярка за неотклонение от „задържане под стража“. Това съобщиха от пресцентъра на  съда . От там припомнят, че близо 4 години и половина след като във Варна, близо до дома му откриха мъртъв и с няколко прободни рани тялото на 46-годишния диджей Teddy, разследващите намериха основание да привлекат като обвиняем за убийството К.Б., заедно с още един мъж, сочен като подбудител. Аналитичният прочит на доказателствата, събрани в хода на следствените действия, както и на аргументите на първоинстанционния съд, дадоха основание на въззивната апелативна инстанция да потвърди, че обоснованото предположение за авторството на деянието не е разколебано. То се подкрепя от гласните свидетелства и частично от разпознаването, направено в хода на разследването. Висока е не само санкцията на закона за това престъпление  „лишаване от свобода“ от 15 до 20 години, доживотен затвор или доживотен затвор без замяна., но и обществената опасност на деянието. Въззивният съд споделя и извода на ОС - Варна, че остава реална опасността обвиняемият да извърши престъпление. Доказателства за това твърдение, както и за наличието на опасност от укриване от наказателно преследване се съдържат отново в събраните гласни свидетелства. Във връзка със сочените от защитата на К.Б. здравни проблеми, Варненският апелативен съд указа на следствените органи своевременно да поискат изготвянето на Съдебно медицинска експертиза, която да установи дали състоянието на обвиняемия позволява пребиваването му в ареста. Определението на Апелативен съд – Варна, с което се потвърждава най-тежката процесуална мярка за принуда спрямо К.Б., привлечен като обвиняем за убийството на варненски диджей не подлежи на обжалване.", "date": "2019.10.22", "title": "Апелативният съд остави в ареста на обвиняемия за убийството на диджей във Варна"}
{"url": "http://www.focus-news.net/news/2019/10/22/2710853/ramush-haradinay-albin-kurti-e-dobar-izmamnik.html", "text": "Напускащият премиер на Косово Рамуш Харадинай определи лидера на движение „Самоопределение“ и вероятен бъдещ премиер на страната Албин Курти като „добър измамник“, предава прищинската телевизия  Klan Kosova . \r\n„След като го видях с флаг на Косово на стадион в Прищина, се колебая дали да се доверя на твърдението му, че няма да признае Специализираните камари. Работих известно време с него, той е добър измамник. Примерът със знамето казва нещо. Това измама“, подчерта Харадинай. \r\nТой добави, че се надява Курти да не отменя 100-процентовите мита върху вноса на сръбски стоки в страната, тъй като според него това би било голяма, непоправима грешка. „Просто се надявам, че Курти няма да позволи на сръбските камиони да влязат“, добави Харадинай. \r\nТой допълни, че водената от него партия – „Алианс за бъдещето на Косово“, ще остане в опозиция и няма интерес да бъде част от новото правителство в Прищина. \r\n \r\n Тереза Герова", "date": "2019.10.22", "title": "Рамуш Харадинай: Албин Курти е добър измамник"}
{"url": "http://www.focus-news.net/news/2019/10/22/2710862/33-godishen-mazh-e-s-opasnost-za-zhivota-sled-pozhar-v-zhilishte-na-bul-rishki-prohod-v-shumen.html", "text": "33-годишен мъж от Шумен е приет в болнично заведение във Варна с изгаряния и опасност за живота. Това съобщиха от  ОДМВР-Шумен . Малко след 02.00 часа на 21 октомври бил приет сигнал за пожар в жилище на бул. \"Ришки проход\" в Шумен. След пристигане на място било установено, че 33-годишен мъж след употреба на алкохол се самозапалил в леглото си. Откаран бил за преглед в МБАЛ-Шумен, а след това и във ВМА-Варна, където е настанен за лечение с изгаряния и опасност за живота.", "date": "2019.10.22", "title": "33-годишен мъж е с опасност за живота след пожар в жилище на бул. \"Ришки проход\" в Шумен"}
{"url": "http://www.focus-news.net/news/2019/10/22/2710863/mestni-izbori-2019-d-r-emil-karaivanov-bsp-zhelaya-uspeh-na-asenovgrad-v-izborite-polititsite-sme-dlazhni-da-badem-vinagi-samo-i-edinstveno-v-podkrepa-na-obshtinata.html", "text": "Желая успех на Асеновград в изборите, политиците сме длъжни да бъдем винаги само и единствено в подкрепа на общината. Това каза в интервю за  Агенция \"Фокус\"  д-р Емил Караиванов, кандидат за кмет на Асеновград, издигнат от \"БСП за България\". По думите му не е случайно, че предизборният му слоган е „Посоката е вярна!“. „Това не са красиви самоуверени думи. Това е констатацията на досегашния мандат. Да, много неща бяха трудни, една част от заложените ангажименти не успяхме да довършим или започнем. Но сме убедени, че това е посоката, по която трябва да върви Асеновград, трудна, не винаги с достатъчно инвестиции, но пък с много отстояване интересите на общината и хората тук“, подчерта още д-р Караиванов. Той посочи, че решението да се кандидатира за следващ трети мандат не е било лесно.  „А не всеки кмет има такъв шанс. Трудно решение е, най-вече, защото е изключително задължаващо. Защото си в позиция към теб да има очаквания, да даваш обяснения за кое не е стигнало времето и какви са причините, да покажеш и докажеш, че има още много работа и ти знаеш как тя да бъде свършена. Тогава хората ще ти повярват“, допълни още д-р Емил Караиванов.  \r\nДеница КИТАНОВА \r\n Пълния текст на интервюто четете в раздел \"Мнение\"", "date": "2019.10.22", "title": "Местни избори 2019: Д-р Емил Караиванов, БСП: Желая успех на Асеновград в изборите, политиците сме длъжни да бъдем винаги само и единствено в подкрепа на общината"}
{"url": "http://www.focus-news.net/news/2019/10/22/2710858/d-r-bobi-bobev-sarbiya-shte-varvi-kam-evrointegratsiya-nezavisimo-dali-shte-ima-promeni-v-politicheskata-situatsiya-sled-izborite-naprolet.html", "text": "Сърбия ще върви към евроинтеграция, независимо дали ще има промени в политическата ситуация след изборите напролет. Това каза в интервю за  Агенция „Фокус“  бившият посланик на България в Албания и Косово д-р Боби Бобев. „Сърбия е в преговорен процес с ЕС. Тя е една от двете страни, другата е Черна гора, която преговаря с ЕС. Тя е заявила категорично, че ще върви по пътя към евроинтеграцията и дори след изборите напролет, каквито и промени в политическата ситуация да има, аз мисля, че евроинтеграцията ще остане основна цел във външнополитическите приоритети на Сърбия. А там, в Сърбия иначе има политическо влияние на Русия, икономическите проекти, реализирани с посредничеството и инвестициите на Китай – това са факти, които не могат да се заобикалят и които играят своята важна роля в развитието на тази страна от региона на Западните Балкани“, посочи още д-р Боби Бобев. \r\n \r\n \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Д-р Боби Бобев: Сърбия ще върви към евроинтеграция, независимо дали ще има промени в политическата ситуация след изборите напролет"}
{"url": "http://www.focus-news.net/news/2019/10/22/2710865/euractiv-es-otpravi-preduprezhdeniya-kam-belgrad-za-sporazumenieto-s-eaio.html", "text": "Европейската комисия следи отблизо преговорите за споразумение за свободна търговия между Сърбия и ръководената от Русия Евразийска икономическа общност (ЕАИО), и очаква Белград да приведе външната си политика в съответствие с тази на Брюксел. Това подчерта говорителят Мая Кочиянчич пред  EURACTIV.com и EURACTIV Сърбия . \r\n„Очаква се Сърбия постепенно да приведе действията си в съответствие с общата външна политика и политиката за сигурност. Ние следим внимателно ситуацията и обсъждаме тези въпроси в нашите редовни политически и търговски диалози със сръбските власти\", добави Кочиянчич. \r\nПо време на посещение в Белград на 19 октомври руският премиер Дмитрий Медведев заяви, че Москва и Белград ще подпишат споразумение за свободна търговия на 25 октомври в рамките на ЕАИО. Нейни членове са Русия, Беларус, Казахстан, Армения и Киргизстан. Споразумението за свободна търговия с ЕАИО би предоставило на Сърбия достъп до пазар от 180 милиона потребители. \r\nПредставителят на ЕС заяви, че Сърбия може да сключва споразумения с други страни или организации преди присъединяването на страната към ЕС. „В контекста на своите преговори за присъединяване към ЕС Сърбия пое ангажимент да се оттегли от всички двустранни споразумения за свободна търговия в деня на присъединяването си към ЕС. Оттеглянето на Сърбия от търговски сделки с трети страни не е ново условие, а общо правило, приложимо за всички страни-кандидатки, които желаят да се присъединят към ЕС“, обясни Кочиянчич. \r\nТя добави, че ЕС остава най-важният търговски партньор на Сърбия, тъй като търговският обем между Белград и страните-членки възлиза на 63% от общата търговия на западната ни съседка.  \r\n„Търговията с Русия е по-малко от 10% от общата на Сърбия. Освен това европейските инвестиции в Сърбия са повече от 10 пъти по-високи от руските“, заяви говорителят на ЕС. \r\nМеждувременно EURACTIV Сърбия съобщи, че според заключенията на Бюрото за социални изследвания (BIRODI) 45,5% от сръбските граждани смятат членството в ЕС за най-приемливия външнополитически приоритет, докато 17,6% смятат, че Сърбия трябва да се присъедини към ЕАИО. Малко над една трета от анкетираните смятат, че Сърбия не трябва да се присъединява към ЕС, НАТО или ЕАИО. \r\n \r\n Тереза Герова", "date": "2019.10.22", "title": "EURACTIV: ЕС отправи предупреждения към Белград за споразумението с ЕАИО"}
{"url": "http://www.focus-news.net/news/2019/10/22/2710868/pregled-na-mezhdunarodnite-novini-do-1300-chasa-agentsiya-fokus.html", "text": "Президентът на Русия Владимир Путин ще проведе поредните преговори с турския си колега Реджеп Таийп Ердоган. Това заяви помощникът на руския държавен глава по международните работи Юрий Ушаков, предава  ТАСС . \r\nДвамата лидери ще продължат да обсъждат ситуацията в Северна Сирия в контекста на военната операция на турската армия. „Предполага се, че ще продължи да се обсъжда ситуацията в Сирия, естествено, предимно в контекста на провежданата от турската армия военна операция зад Ефрат“, заяви Ушаков, като отбеляза, че следващият личен контакт между двамата лидери ще бъде осмият от началото на годината. Той припомни, че Путин и Ердоган се договориха за тази извънредна среща на 15 октомври в телефонен разговор. \r\nНа 9 октомври Турция обяви, че започва операция „Източник на мира“. Целта й е създаването на буферна зона в Северна Сирия, която трябва да действа като защитен пояс за турската граница. Там, според замисъла на Анкара, могат да се върнат сирийските бежанци, които в момента са в Турция. Но на 17 октомври след преговори САЩ и Турция стигнаха до споразумение за прекратяване на огъня в Северна Сирия. Турската страна се съгласи да прекрати военните действия за 120 часа, за да даде възможност на кюрдските отряди от „Сирийските демократични сили“ да напуснат създаваната от Анкара 30-километрова крайгранична зона за сигурност. Този срок изтича на 22 октомври. \r\nУшаков отбеляза, че руската страна като цяло оценява положително резултата от разговорите на турското ръководство с вицепрезидента на САЩ Майкъл Пенс. „Но утре (във вторник), както знаете, 120 часа и тези пет дни вече изтичат, нека да видим как ще се развие ситуацията по-нататък“, каза представителят на президентската администрация. „Всъщност това ще бъде обсъдено от нашите двама лидери“. \r\nТой подчерта, че за Русия основната задача е да постигне дългосрочна стабилност в Сирия и посочи неизменността на руската позиция. „Изхождаме [от това], разбира се, че интересите на всички групи от сирийския народ ще бъдат взети под внимание“, подчерта Ушаков. \r\nГоворейки за поддържане на балансирана ситуация в навечерието на заседанието на Сирийския конституционен комитет, Ушаков подчерта, че този орган вече е сформиран и сега най-важното е „да се създадат условия, които да не пречат на първото заседание“. „Лидерите ще обсъдят това“, каза той и добави, че се очакват преговори в малки делегации. \r\nУшаков подчерта, че в навечерието на заседанието на Сирийския конституционен комитет е необходимо да се избягват действия, които биха могли да навредят на разрешаването на сирийския конфликт. „Това, което е особено важно, многократно сме подчертавали това, е сега по никакъв начин да не навредим на уреждането на сирийската криза и напредването на политическия процес“, обясни представителят на Кремъл. „Това е особено важно в тези дни, тези седмици, предвид факта, че в края на октомври се провежда първото заседание на Конституционния комитет“. \r\nОтговаряйки на въпроса дали се планира да се поддържат лични контакти с президента на Сирия  Башар Асад във връзка със събитията в страната, Ушаков отбеляза, че „нашите представители са постоянно в контакт със сирийския лидер по различни въпроси“. \r\nПо-специално той спомена преговорите между специалния представител на президента на Руската федерация за Сирия Александър Лаврентиев, както и чрез Министерството на отбраната. „Безспорно ситуацията в контекста на турската операция беше обсъден много подробно и обстойно между нашите и представители на Асад“, заключи Ушаков, като отбеляза, че Путин и Ердоган сами ще споделят цялата нова информация на съвместната заключителна пресконференция. \r\nПомощникът на президента не изключи Путин и Ердоган да говорят лице в лице. По неговите думи след това се планира провеждането на работен обяд в разширен формат, по време на който ще бъдат засегнати някои въпроси на двустранното сътрудничество. Според Ушаков то се развива. Той оцени резултатите от работата във всички области като „добри“ и също така отбеляза ръста на търговията. \r\n*** \r\n \r\n  Европейската комисия следи отблизо преговорите за споразумение за свободна търговия между Сърбия и ръководената от Русия Евразийска икономическа общност (ЕАИО), и очаква Белград да приведе външната си политика в съответствие с тази на Брюксел. Това подчерта говорителят Мая Кочиянчич пред  EURACTIV.com и EURACTIV Сърбия . \r\n„Очаква се Сърбия постепенно да приведе действията си в съответствие с общата външна политика и политиката за сигурност. Ние следим внимателно ситуацията и обсъждаме тези въпроси в нашите редовни политически и търговски диалози със сръбските власти\", добави Кочиянчич. \r\nПо време на посещение в Белград на 19 октомври руският премиер Дмитрий Медведев заяви, че Москва и Белград ще подпишат споразумение за свободна търговия на 25 октомври в рамките на ЕАИО. Нейни членове са Русия, Беларус, Казахстан, Армения и Киргизстан. Споразумението за свободна търговия с ЕАИО би предоставило на Сърбия достъп до пазар от 180 милиона потребители. \r\nПредставителят на ЕС заяви, че Сърбия може да сключва споразумения с други страни или организации преди присъединяването на страната към ЕС. „В контекста на своите преговори за присъединяване към ЕС Сърбия пое ангажимент да се оттегли от всички двустранни споразумения за свободна търговия в деня на присъединяването си към ЕС. Оттеглянето на Сърбия от търговски сделки с трети страни не е ново условие, а общо правило, приложимо за всички страни-кандидатки, които желаят да се присъединят към ЕС“, обясни Кочиянчич. \r\nТя добави, че ЕС остава най-важният търговски партньор на Сърбия, тъй като търговският обем между Белград и страните-членки възлиза на 63% от общата търговия на западната ни съседка.  \r\n„Търговията с Русия е по-малко от 10% от общата на Сърбия. Освен това европейските инвестиции в Сърбия са повече от 10 пъти по-високи от руските“, заяви говорителят на ЕС. \r\nМеждувременно EURACTIV Сърбия съобщи, че според заключенията на Бюрото за социални изследвания (BIRODI) 45,5% от сръбските граждани смятат членството в ЕС за най-приемливия външнополитически приоритет, докато 17,6% смятат, че Сърбия трябва да се присъедини към ЕАИО. Малко над една трета от анкетираните смятат, че Сърбия не трябва да се присъединява към ЕС, НАТО или ЕАИО. \r\n*** \r\n \r\n  Според министър-председателя на Северна Македония все още е рано да се обсъжда назначението на служебен премиер на страната. Правителството в Скопие е съсредоточено върху поддържане на темпото на икономическите реформи, цитира думите на Заев македонската телевизия  „Канал 5“ . \r\n„Все още е рано. Правителството е ангажирано с поддържането на темпото на икономическите реформи, които се провеждат в страната през този период. Знаете, че имаме 4-процентова цел, въпреки че в бюджета е предвидена в 3,5-процентова цел. Стремим се да я постигнем, което ще означава много нови работни места, много нови инвестиции в страната, увеличен износ и повишаване на икономическия стандарт на гражданите“, обясни Заев. \r\nЗапитан дали при победа на СДСМ на изборите догодина отново ще бъде премиер, Заев отговори, че е поискал нов мандат, за да може реформите в страната да продължат. \r\nЗаев подчерта също, че не разполага с информация за твърденията на лидера на ВМРО-ДПМНЕ Християн Мицковски, че някои от партиите в управляващата коалиция обсъждат преминаването към опозиционен блок. Той посочи, че всяка партия е независима в своите решения, но очаква управляващата коалицията да се увеличи с нови членове. \r\n*** \r\n \r\n  Президентът на Сирия Башар Асад обвини Турция в експанзионистични планове спрямо северната част на страната, предава  TACC , като уточнява, че съответното изявление той е направил в рамките на посещението си на правителствени войски в северозападната провинция Идлиб.  \r\n„Турският президент открадна петрола и пшеницата от Сирия, завзе заводите Алепо. Сега [Реджеп Тайип] Ердоган иска да открадне част от сирийската земя заедно с природните й богатства\", изрази увереност сирийският лидер. \r\nБитката за Идлиб, където са концентрирани остатъците от терористичните групировки, е основна за борбата срещу хаоса и тероризма, добави Асад. „Винаги сме казвали и ще казваме, че битката за Идлиб е основна за преодоляване хаоса и и тероризма в цяла Сирия\", цитира агенцията думите му. \r\nАсад посети правителствени войници, разположени на фронтовата линия срещу джихадистите в северозападната провинция Идлиб. Това е първото по рода ли посещение на лидера на Дамаск от началото на войната в близкоизточната страна. „Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение. \r\nСчитано от 31 август, в Идлиб е в сила споразумение за прекратяване на огъня. Сраженията в провинцията обаче продължават, подчертава агенцията. \r\n*** \r\n \r\n  Президентът на Турция Реджеп Тайип Ердоган предупреди, че военната операция на Анкара в Северна Сирия ще бъде възобновена с „по-голяма решителност“, ако изтеглянето на кюрдските сили бъде завършено в съответствие със споразумението, постигнато със САЩ, предава  AFP . \r\n„Ако обещанията, дадени на страната ни от САЩ, не бъдат спазени, ние ще продължим нашата операция с по-голяма решителност\", подчерта Ердоган пред репортери на летището в Анкара, преди да замине за Сочи за преговори с руския си колега Владимир Путин. \r\n*** \r\n \r\n  Косовските сърби не искат създаването на Общността на сръбските общини (ОСО). Те настояват за своите права, а не на шовинистични проекти, създадени от официален Белград. Такова мнение изрази председателят на движение „Самоопределение“ и вероятно бъдещ премиер на Косово Албин Курти в интервю за прищинска медия, съобщава електронното издание на сръбския ежедневник  Danas . \r\n„ОСО е мъртва. Това е сръбски проект в Косово. Това не е волята на сръбското малцинство в страната. В Косово има 132 000 сърби и те никога не са се оплаквали от липсата на ОСО. Защо не поискаха нейното формиране? ,Защото не го искат. Те (сърбите) претендират за своите права, а не за шовинистичните проекти на Сърбия в Косово. Сърбия се стреми просто да получи нещо от нашата страна\", заяви Курти в интервю, излъчено от телевизия K7. \r\nТой повтори, че от Сърбия ще се изисква да изплати военните си дългове и че те не могат да бъдат опростени. \r\n„Казах, че имаме задължение към загиналите по време на войната да искаме дълговете си от Сърбия. Никой, мъртъв или жив, няма право да опрощава дълговете на Сърбия. Тя трябва да носи отговорност за насилието, което е извършила, за кланетата, които сега не признава, за пенсионния фонд, който ограби“, категоричен бе Курти.  \r\nЛидерът на „Самоопределение“ припомни, че през януари в Сърбия започва предизборна кампания и затова не е реалистично да се очаква диалогът да се възобнови скоро, камо ли да се постигне споразумение за нормализиране на двустранните отношения между Белград и Прищина.  \r\n„Знаем какви националистически изявления се правят по време на кампанията в тази страна. С кого да говоря? Това е нещо, за което другите не са се замисляли, говорейки за бързо приключване на диалога“, отбеляза Курти. \r\nЛидерът за самоопределение и най-вероятно новият министър-председател на Косово Албин Курти заяви тази вечер, че Конституционният съд на Косово ясно и недвусмислено установи, че диалогът между Косово и Сърбия трябва да се води от премиера на Косово. \r\nНа въпрос какво би направил, ако международните представители в диалога настояват президента на Косово Хашим Тачи да води диалога, Курти отговори, че това би било нарушение на Конституцията на най-младата държава на Балканите.  \r\n„Ако това се случи, ще бъде нарушение на Конституцията на Косово. Конституционният съд реши диалогът със Сърбия да се води от министър-председателя. Хашим Тачи е президент на Косово, но той не може да ръководи външната политика. Проблем е да постигнете споразумение с някого, който не е съгласен с фактите“, заяви Курти. \r\n*** \r\n \r\n  Либералната партия на канадския премиер Джъстин Трюдо остава на власт в страната след парламентарните избори в понеделник, но вече ще има правителство на малцинството и ще се нуждае от подкрепата на някоя по-малка лява партия, съобщава  Reuters . \r\nГласуването показа, че страната е дълбоко разделена, като победената Консервативна партия спечели пропорционалния вот, а възкресените сепаратисти Bloc Quebecois направиха голям напредък основно във френскоговорящата провинция Квебек. \r\nЛибералите спечелиха или бяха водещи за 156 от 338 места при гласуването в понеделник, според избирателната комисия на Канада. Това постави либералите далеч от 170 места, необходими за второ поредно правителство. \r\n*** \r\n \r\n  Министърът на отбраната на ФРГ Анегрет Крамп-Каренбауер предложи страната да изпрати стабилизираща мисия в северната част на Сирия, съобщава националният ежедневник  Die Frankfurter Allgemeine Zeitung . \r\nЛидерът на германските социалдемократи подчерта, че съответното предложение е предадено в „кратка бележка“ до Министерството на външните работи. Първия дипломат на Берлин Хайко Маас (ГСДП) обаче изглеждаше изненадан от идеята. МВнР ще трябва да обмисли предложението, подчерта социалдемократът.  \r\nАнегрет Крамп-Каренбауер иска да спечели съюзници за международна стабилизационна операция в Северна Сирия. Целта трябва да бъде продължаване на борбата срещу терористичната групировка „Ислямска държава“, създаване на основа за доброволно завръщане на бежанци и реконструкция на унищожени региони, подчерта лидерът на ХДС. \r\n„Зеленият“ външнополитически експерт Омид Нурипур заяви, че предложението на Крамп-Каренбауер противоречи на позицията на външния министър Хайко Маас. „Така тя само отрича надеждността на Германия в очите на нашите съюзи с неизказани съобщения\", заяви Нурипур. \r\nТя също така засилва впечатлението, че турският президент Реджеп Тайип Ердоган би могъл да изнудва Германия със заплахата да позволи на бежанците да се преместят в Европа. „Страхът от бежанци замъгли реалността на ХДС\". \r\n*** \r\n \r\n  Министър-председателят на Обединеното кралство Борис Джонсън ще направи последен опит да спази крайния срок за излизането на страната от структурите на Европейския съюз, макар да са налице индикации, че независимо от изхода на гласуванията за Брекзит ще бъде предприета крачка към насрочването на избори, пише британският вестник  The Guardian . \r\nДжонсън вече поиска отлагане на Брекзит, като изпрати писмо до Брюксел – съгласно т.нар. Закон на Бил, след като в събота депутатите отказаха да подкрепят споразумението му с Брюксел. От редакцията припомнят, че по-рано премиерът увери, че по-скоро предпочита да  бъде „мъртъв в канавка“, отколкото да поиска отсрочка за развода. \r\nАко правителството успее да прокара законопроекта си за Брекзит през парламента навреме, Великобритания на теория може да напусне ЕС до крайния срок - следващия четвъртък. \r\nПремиерът ще поиска депутатите да го подкрепят в два решаващи вота във вторник - за проектозакона за споразумение за оттегляне, който съдържа споразумението,  което той постигна в Брюксел миналата седмица, и за плана си да го прокара през Камарата на общините до четвъртък. \r\nДжонсън ще каже на депутатите: „Договорихме нова сделка, така че да можем да напуснем без отлагане и да осигурим рамка за нови отношения, базирани на свободната търговия и приятелското сътрудничество. Излизаме от ЕС, но винаги ще бъдем европейци“. \r\nПлановете на Джонсън да проведе „значим вот\" за сделката му в понеделник бе блокиран от председателя на парламента Джон Бъркоу, който не разреши гласуването с оглед факта, че предходното такова се състоя само преди два дни.  \r\nС подкрепата на някои от редиците на лейбъристите и торите,  Джонсън може да спечели гласуването на законопроекта на второ четене. Но Даунинг Стрийт е подготвен за потенциално поражение по предложението, определящо графика на работа през следващите дни. \r\n***", "date": "2019.10.22", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/22/2710867/otkradnat-e-lek-avtomobil-parkiran-na-benzinostantsiya-vav-veliki-preslav-s-rabotesht-dvigatel.html", "text": "Малко след 10.00 часа вчера в полицейското управление във Велики Преслав е получено съобщение за противозаконно отнет лек автомобил. Това съобщиха от  ОДМВР-Шумен . Собственикът, 19-годишен мъж от Ловеч ,паркирал на бензиностанция в града собственото си БМВ. Автомобилът бил с работещ двигател. В това време в колата се качил непознат и потеглил в неизвестна посока. Автомобилът, с ловешка регистрация, бил обявен за издирване. В хода на проведените бързи издирвателни действия бил открит в землището на село Величка със спукана гума и повредена джанта. Работата по образуваното досъдебно производство за установяване на извършителя на противозаконното отнемане продължава.", "date": "2019.10.22", "title": "Откраднат е лек автомобил, паркиран на бензиностанция във Велики Преслав с работещ двигател"}
{"url": "http://www.focus-news.net/news/2019/10/22/2710866/mestni-izbori-2019-kandidatite-za-kmetove-i-obshtinski-savetnitsi-ot-abv-v-obshtina-tundzha-zapoznaha-zhitelite-na-selo-ovchi-kladenets-sas-svoite-prioriteti-za-razvitieto-na-regiona.html", "text": "Програмата за управление на Община Тунджа за следващите четири години от новия мандат беше представена пред жителите на село Овчи кладенец от кандидатите за кметове и общински съветници от ПП АБВ. Това съобщиха от пресцентъра на  партията . Подобряване на инфраструктурата, откриване на здравни пунктове и запазване на училищата са сред основните приоритети на партията, която на 27 октомври ще поиска доверието на хората. \"Сигурността на жителите на селата е задача номер едно\", категоричен беше издигнатият от АБВ за кмет на Община Тунджа Иван Йоргов. \"Няма да допусна закриването на училища, защото това ще означава закриване и на самото село\", заяви още той.  \r\nВодачът на листата на АБВ  за общински съветници Здравко Златаров представи част от намеренията на кандидатите, с които да съхранят българските традиции, да се възроди земеделието и да се привлекат инвеститори, които да създадат работни места. \"Общината ни има големи възможности за развиване на селски туризъм, а никой до този момент не е работил в тази посока\", каза той.  \r\nСвоеобразен отчет на преминалия си мандат направи пред своите съселяни и кандидатът за кмет на Овчи кладенец Динко Динев, който е на този пост вече няколко мандата. \"Свършихме доста неща за последните четири години, но има още по какво да работим и върху какво да се съсредоточим, за да подобрим живота в селото\", посочи  Динев. Без да дава излишни обещания той пое ангажимент да работи заедно с хората в В края на срещата присъстващите в залата бяха поздравени от самодейците на местното читалище и от народната певица Донка Бумбалова.", "date": "2019.10.22", "title": "Местни избори 2019: Кандидатите за кметове и общински съветници от АБВ в община Тунджа запознаха жителите на село Овчи кладенец със своите приоритети за развитието на региона"}
{"url": "http://www.focus-news.net/news/2019/10/22/2710870/apelativen-sad-plovdiv-ostavi-v-aresta-obvinyaem-za-otglezhdane-i-pritezhanie-na-marihuana-za-blizo-100-000-leva.html", "text": "Апелативен съд – Пловдив потвърди определението на Пловдивския окръжен съд, с което е наложена най-тежката мярка за неотклонение „задържане по стража“ спрямо Н. Д. Това съобщиха пресцентъра на  Съдебна палата – Пловдив . Мъжът е задържан на 15 октомври 2019 г. по обвинение, че е отглеждал и държал марихуана във взето под наем помещение в Хлебозавода в Асеновград. Общата стойност на иззетото количество е 10.5 килограма на стойност над 63 000 лева, а стойността на намерените растения възлиза на 26 000 лева. По същото обвинение през лятото е привлечен още един обвиняем, с който Н. Д. е извършвал деянията.   \r\nАпелативният съд прецени, че Окръжният съд законосъобразно е приел, че има достатъчно данни по делото, за да се направи обосновано предположение за съпричастност на обвиняемия към двете инкриминирани деяния, в които е обвинен, а именно държане и отглеждане на високорисково вещество без надлежно разрешение, с цел разпространение. От естеството на деянието и високата степен на организация, съдът прие, че произтича опасност обвиняемия да извърши престъпление. \r\nОпределението на Апелативния съд е окончателно.", "date": "2019.10.22", "title": "Апелативен съд – Пловдив остави в ареста обвиняем за отглеждане и притежание на марихуана за близо 100 000 лева"}
{"url": "http://www.focus-news.net/news/2019/10/22/2710861/zoran-zaev-rano-e-da-se-govori-za-sluzheben-premier-pravitelstvoto-e-fokusirano-varhu-ikonomicheskite-reformi.html", "text": "Според министър-председателя на Северна Македония все още е рано да се обсъжда назначението на служебен премиер на страната. Правителството в Скопие е съсредоточено върху поддържане на темпото на икономическите реформи, цитира думите на Заев македонската телевизия  „Канал 5“ . \r\n„Все още е рано. Правителството е ангажирано с поддържането на темпото на икономическите реформи, които се провеждат в страната през този период. Знаете, че имаме 4-процентова цел, въпреки че в бюджета е предвидена в 3,5-процентова цел. Стремим се да я постигнем, което ще означава много нови работни места, много нови инвестиции в страната, увеличен износ и повишаване на икономическия стандарт на гражданите“, обясни Заев. \r\nЗапитан дали при победа на СДСМ на изборите догодина отново ще бъде премиер, Заев отговори, че е поискал нов мандат, за да може реформите в страната да продължат. \r\nЗаев подчерта също, че не разполага с информация за твърденията на лидера на ВМРО-ДПМНЕ Християн Мицковски, че някои от партиите в управляващата коалиция обсъждат преминаването към опозиционен блок. Той посочи, че всяка партия е независима в своите решения, но очаква управляващата коалицията да се увеличи с нови членове. \r\n \r\n Тереза Герова", "date": "2019.10.22", "title": "Зоран Заев: Рано е да се говори за служебен премиер, правителството е фокусирано върху икономическите реформи"}
{"url": "http://www.focus-news.net/news/2019/10/22/2710871/svetlana-dragneva-zam-predsedatel-na-asotsiatsiyata-na-balgarite-v-ukrayna-rabotim-aktivno-za-sazdavaneto-na-tselodnevno-balgarsko-uchilishte-v-odesa.html", "text": "Работим активно за създаването на целодневно българско училище в Одеса. Това заяви  Светлана Драгнева, зам.-председател на Асоциацията на българите в Украйна, предаде репортер на  Радио „Фокус“ – Варна  . Тя посочи, че българската диаспора в Одеса наброява повече от 100 000 човека, а ако се вземат предвид и смесените бракове, бройката се удвоява. По думите й, предвид огромния брой на българи там, особено на деца в ученическа възраст, от изключителна важност е да бъде създадено българско училище, в което да се изучават историята, езика и всичко свързано с корените на децата. Към момента е обещана сграда, в която би могло да се помещава училището. „Въпросът е бил поставян многократно на най-високо ниво в България и ние се надяваме, че ще бъде взето решение. Миналата година, когато чествахме 160 години от създаването на Болградската гимназия, от страна на премиера Бойко Борисов и от страна на предишния президент на Украйна Петро Порошенко, бе заявено, че ще се съдейства за откриване на българско училище в Одеса“, добави Светлана Драгнева. Тя посочи, че българската общност там вижда училището, като част от украинската образователна система и съответно да бъде българо-украинско училище. Към момента създаването на училището е на ниво експертни комисии, като това което е съобщено, че българските власти са отправили предложение, то да бъде част от МОН. „Ние сме в малко по-различна ситуация, защото ние сме граждани на Украйна и нашата цел е да запазим българското самосъзнание, език, история и литература – живи“, каза в заключение Светлана Драгнева. \r\nДесислава ВАСИЛЕВА", "date": "2019.10.22", "title": "Светлана Драгнева, зам.-председател на Асоциацията на българите в Украйна: Работим активно за създаването на целодневно българско училище в Одеса"}
{"url": "http://www.focus-news.net/news/2019/10/22/2710872/sport-izpalkomat-na-bfs-zasedava-za-noviya-natsionalen-selektsioner-na-balgariya.html", "text": "Представителите на Изпълкома на БФС се събират на извънредно заседание в 15:30 часа, на което ще бъде утвърден новият национален селекционер на България. Фаворит за поста е Георги Дерменджиев. Вицепрезидентът на централата Йордан Лечков вече обяви, че именно той ще поеме националите ни. Обсъждат се също имена като Николай Киров, Ясен Петров и Иван Колев. \r\nОчакванията са, че членовете на Изпълкома ще излязат с окончателно решения за заместника на Красимир Балъков в рамките на днешното заседание.", "date": "2019.10.22", "title": "Спорт: Изпълкомът на БФС заседава за новия национален селекционер на България"}
{"url": "http://www.focus-news.net/news/2019/10/22/2710835/dvizhenieto-v-uchastatsite-ot-km-26-do-km-27-i-ot-km-42-do-km-43-na-avtomagistrala-trakiya-v-posoka-sofiya-se-osashtestvyava-v-aktivnata-lenta-poradi-remontni-deynosti.html", "text": "До 18.00 ч. движението в участъците от км 26 до км 27 и от км 42 до км 43 на автомагистрала „Тракия“ в посока София се осъществява в активната лента поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци.", "date": "2019.10.22", "title": "Движението в участъците от км 26 до км 27 и от км 42 до км 43 на автомагистрала „Тракия“ в посока София се осъществява в активната лента поради ремонтни дейности"}
{"url": "http://www.focus-news.net/news/2019/10/22/2710873/krazhba-na-detski-igrachki-za-140-lv-razkriha-politsai-ot-veliko-tarnovo.html", "text": "Кражба на детски играчки, на стойност 140 лв. от магазин в старата столица, разкриха служители на местното полицейско управление.  Това съобщават от пресцентъра на  Областна дирекция на МВР – Велико Търново . Деянието е извършено на 13 октомври. От проведените действия по разследването е установено, че автор е 51-годишен мъж от същия град. Той е възстановил стойността на инкриминираните вещи. По случая е образувана преписка, която е подготвена за налагане на административно наказание.", "date": "2019.10.22", "title": "Кражба на детски играчки за 140 лв. разкриха полицаи от Велико Търново"}
{"url": "http://www.focus-news.net/news/2019/10/22/2710864/georgi-dimov-bivsh-konsul-na-balgariya-v-odrin-erdogan-e-prinuden-da-se-skrie-pod-kriloto-na-putin.html", "text": "Остава впечатлението, че администрацията на Тръмп размахва пръст на турския президент Реджеп Тайип Ердоган и очевидно той сега е принуден да се скрие под крилото на Путин. Това каза в интервю за  Агенция „Фокус“  бившият консул на България в Одрин Георги Димов във връзка със срещата на турския президент Реджеп Ердоган с руския президент Владимир Путин в Сочи, която ще е в контекста на военната операция на турската армия в Северна Сирия. Той посочи, че сред ярките доказателства за това е, че няма да има посещение на Ердоган в САЩ на 13 ноември, каквото беше оповестено. „Също така искам да напомня, че Ердоган не издържа и нямаше куража да се откаже и бойкотира срещата с вицепрезидента Майк Пенс и Майк Помпео в Анкара и тя вся пак се състоя на 17 октомври“, посочи още Георги Димов.  \r\n \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Георги Димов, бивш консул на България в Одрин: Ердоган е принуден да се скрие под крилото на Путин"}
{"url": "http://www.focus-news.net/news/2019/10/22/2710869/kremal-ochakvame-erdogan-da-informira-putin-za-planovete-na-turtsiya-za-operatsiyata-y-v-siriya.html", "text": "Кремъл очаква турският президент Реджеп Тайип Ердоган да информира държавния глава на Руската федерация Владимир Путин за бъдещите си планове за военната операция „Извор на мира“ в рамките на преговорите помежду им в черноморския курорт Сочи, предава  TACC . \r\n„Русия иска да обсъди ситуацията в Североизточна Сирия, по-добре да разбере какво се случва, да получи информация за плановете на Турция и да я сравни с общите планове за развитие на политическото споразумение в Сирия\", заяви говорителят на руския президент Дмитрий Песков пред репортери. \r\n \r\n Тереза Герова", "date": "2019.10.22", "title": "Кремъл: Очакваме Ердоган да информира Путин за плановете на Турция за операцията й в Сирия"}
{"url": "http://www.focus-news.net/news/2019/10/22/2710874/prezidentat-rumen-radev-i-ministar-predsedatelyat-na-vietnam-nguen-suan-fuk-obsadiha-perspektivite-za-razshiryavane-na-dvustrannoto-partnyorstvo-v-ikonomikata-i-investitsiite.html", "text": "Увеличаването на икономическия, търговски и инвестиционен обмен между България и Виетнам е общ приоритет и институциите в двете държави са готови да подкрепят инициативите на бизнеса. Това беше общата позиция на президента Румен Радев и министър-председателя на Виетнам Нгуен Суан Фук, които проведоха среща в Токио, съобщиха от  прессекретариата на държавния глава . Двамата представляват своите страни на церемонията по интронизация на новия император на Япония Нарухито.  \r\nПредстоящото заседание на Смесената комисия за търговско-икономическо и научно-техническо сътрудничество между България и Виетнам през ноември т.г. в София е добър повод и за провеждането на двустранни бизнес форуми и набелязване на конкретни проекти от взаимен интерес, подчерта Румен Радев. Държавният глава потвърди поканата към своя виетнамски колега президента Нгуен Фу Чонг да посети страната ни заедно със силна бизнес делегация.  \r\nДоверието между България и Виетнам и контактите между хората са най-големият капитал в двустранните отношения, който освен в увеличаване на търговския обмен следва да бъде вложен с подкрепата на институциите в създаването на смесени предприятия за износ на пазарите в Азия и в рамките на общия европейски пазар, призова президентът. Според Румен Радев утвърждаването на България като регионален център за развитие на информационните технологии в Югоизточна Европа, както и традициите в областта на електрониката, фармацията и медицината също създават предпоставки за реализацията на общи проекти. Споделена бе и позицията, че търговски обмен от около 100 млн. долара годишно не отговаря на потенциала на двете държави.  \r\n„България и Виетнам имат огромно преимущество с това, че двата народа не се налага тепърва да се опознават и са свързани от отношения на приятелство и доверие“, подчерта още Румен Радев. Нгуен Суан Фук открои от своя страна отличното двустранно сътрудничество в сферата на образованието и науката в близкото минало – 30 000 виетнамски граждани, сред които и самият той, са завършили висшето си образование, получили са професионална квалификация или са специализирали у нас, и призова за възстановяване на активното партньорство в тези области.  \r\nКато особено перспективна сфера за развитие на двустранните отношения беше откроено сътрудничеството в отбраната, ремонта на въоръжение и техника, както и в областта на военното образование.   \r\nНгуен Суан Фук подчерта пред държавния глава, че като председател на АСЕАН през 2020 г. Виетнам ще работи за последващо разширяване на връзките и икономическото партньорство на България с Асоциацията на страните от Югоизточна Азия. България и Виетнам имат отлично сътрудничество в рамките на международните организации и ще продължат активния си диалог при формирането и отстояването на общи позиции, беше отбелязано още на срещата на президента Румен Радев и министър-председателя Нгуен Суан Фук в Токио.", "date": "2019.10.22", "title": "Президентът Румен Радев и министър-председателят на Виетнам Нгуен Суан Фук обсъдиха перспективите за разширяване на двустранното партньорство в икономиката и инвестициите"}
{"url": "http://www.focus-news.net/news/2019/10/22/2710860/georgi-dimov-bivsh-konsul-na-balgariya-v-odrin-na-sreshtata-v-sochi-vladimir-putin-shte-iska-ankara-da-se-primiri-i-dogovori-s-ofitsialnite-vlasti-v-damask.html", "text": "На срещата в Сочи Владимир Путин ще иска Анкара да се примири и договори с официалните власти в Дамаск . Това каза в интервю за  Агенция „Фокус“  бившият консул на България в Одрин Георги Димов във връзка със срещата на турския президент Реджеп Ердоган с руския президент Владимир Путин в Сочи, която ще е в контекста на военната операция на турската армия в Северна Сирия. Той посочи, че желанието на Путин е да не се получи военен сблъсък. „Той няма да го позволи. Ние тук си говорим нещата, но там на терен, когато има войски на две или три държави, нещата са много опасни. Там дрънка оръжие. И това ще бъде посредническата мисия на Путин. Разбира се ще бъдат дадени известни гаранции. Ние и сега го наблюдаваме като международна официална реакция, включително и в Съвета за сигурност на ООН, въпреки всичко аз досега не съм чул Москва да се обяви категорично против турската инвазия в района. И всъщност това ще бъде и пазарлъкът според мен“, посочи още Димов. \r\n \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Георги Димов, бивш консул на България в Одрин: На срещата в Сочи Владимир Путин ще иска Анкара да се примири и договори с официалните власти в Дамаск"}
{"url": "http://www.focus-news.net/news/2019/10/22/2710875/nastapi-momentat-za-dialog-mezhdu-ankara-i-damask-komentari-v-turskiya-pechat-agentsiya-fokus.html", "text": "Турската преса очаква с нетърпение срещата между държавните глави на Турция и Руската федерация Реджеп Тайип Ердоган и Владимир Путин в Сочи, но е категорична, че е настъпил моментът Анкара да започне диалог с Дамаск.  \r\n \r\nВестник  Hurriyet  пише, че за Турция „е време да се събуди и да види реалността: няма друг начин да се измъкнем от тези плаващи пясъци, освен сътрудничество с Дамаск\". Изданието отбелязва, че Анкара е натрупала множество проблеми и грешки, по-специално по отношение на милионите бежанци, на милиардите долари разходи за тях, на военните операции, както и на годините, загубени в съобразяване с политиките на САЩ, които „помогнаха на сирийските кюрдски терористични групировки“. \r\nВ друга статия същото издание отбелязва, че руската страна „очаква сериозни резултати от среща в Сочи\", а Москва „се стреми да сближи Турция и Сирия и да изгради между тях механизъм за защита на границата\". Благодарение на усилията на руския лидер, отбелязва вестникът, „стените между Анкара и Дамаск се рушат\". В същото време се припомня, че въпросът за сирийските кюрди остава много чувствителен за Ердоган. От редакцията изразяват увереност, че руското ръководство няма да позволи сирийските кюрди да станат част от силите за сигурност на Дамаск. \r\n \r\nВестник  Millyet  отбелязва, че след девет години война в Сирия, Турция и Русия няма да успеят да намерят окончателно решение и да разрешат всички проблеми само в една стъпка. Страните, твърди изданието, ще се опитат да разрешат ситуацията поетапно, защото „виждат ползата от това да не бързат\". Решенията от Сочи обаче „ще засегнат не само руско-турските отношения, но и сътрудничеството между Турция и САЩ\". \r\nВ търсене на отговор на въпроса дали Путин и Ердоган ще успеят да решат всички проблемни точки, авторът отбелязва, че и двете страни „са наясно с безполезността от нови конфронтации“. По тази причина според редакцията срещата в Сочи ще се проведе на принципа за търсене на взаимна изгода. \r\n \r\nВестник  Cumhurriyet  от своя страна обръща внимание на факта, че независимо от резултата от разговорите в Сочи и по-нататъшното прилагане на споразуменията на Турция и нейните партньори, въпросът за признаването на сирийските кюрди като клон на терористичната „Работническа партия на Кюрдистан“ няма да бъде решен. Позициите на САЩ и Руската федерация по този въпрос ще останат същите. \r\n \r\nНяколко часа преди изтичането на срока на временното прекратяване на огъня в Северна Сирия, договорено миналата седмица между Анкара и Ващингтон, държавният глава на Турция Реджеп Тайип Ердоган отпътува за черноморския курорт Сочи за среща с президента на Руската федерация Владимир Путин. \r\nДвамата лидери ще обсъдят ситуацията в Северна Сирия в контекста на военната операция на турската армия в региона – „Извор на мира“. От Кремъл вече подчертаха, че очакват турският президент да информира държавния глава на Руската федерация за бъдещите си планове за военната операция „Извор на мира“.„Русия иска да обсъди ситуацията в Североизточна Сирия, по-добре да разбере какво се случва, да получи информация за плановете на Турция и да я сравни с общите планове за развитие на политическото споразумение в Сирия\", заяви говорителят на руския президент Дмитрий Песков пред репортери преди началото на срещата в Сочи.  \r\n \r\n Тереза Герова", "date": "2019.10.22", "title": "Настъпи моментът за диалог между Анкара и Дамаск (Коментари в турския печат – Агенция „Фокус“)"}
{"url": "http://www.focus-news.net/news/2019/10/22/2710880/zhivko-yanakiev-byuro-po-truda-burgas-obshtiyat-broy-na-registriranite-bezrabotni-v-dbt-burgas-kam-30-septemvri-2019-godina-e-2919-dushi.html", "text": "Бургас. Общият брой на регистрираните безработни в ДБТ-Бургас към 30 септември 2019 година е 2919души. Това каза по време на пресконференция директорът на „Бюро по труда“ – Бургас Живко Янакиев, предаде репортер на  Радио „Фокус“ – Бургас . „През септември отчитаме края на туристическия сезон и в по-малка степен увеличение на входящия поток“, каза още Янакиев и посочи, че като входящ поток плюс тези с възстановената регистрация са 876 човека, а само новорегистрираните са 821 човека, което е с близо 300 човека повече от август. „Това, което е по-интересно – с 40 човека са повече новорегистрираните, сравнение със септември миналата година. Отличителна черта за нашето бюро е фактът, че за деветмесечието – броят на новорегистрираните е с 323 човека повече отколкото миналата година“, заяви директорът на „Бюро по труда“ – Бургас. По думите му като изходящият поток – тези, които са отпаднали от регистрация, са 660 души, което е увеличение спрямо месец август и се дължи до голяма степен на започналите работа – 290 души през септември, което е с 64 човека повече от август. „По-голямата част от хората, отпаднали от регистрация, са започнали работа, на което се дължи и отпадането им. Сравнение с деветмесечието – по-малко са разликите по отношение на започналите работа, не са толкова големи – само 154 човека“, каза още Янакиев и посочи, че регистрираните безработни лица в края на месеца са 2919 човека, което е с 215 повече от август и с 9 човека повече от септември миналата година. „За района на Бюрото по труда равнището на безработицата е 2.53%, само за община Бургас е 2.18%, за сравнение за страната – септември е 5.03%, т.е. по отношение на равнище на безработица, независимо от тази тенденция на малко повече новорегистрирани и увеличен брой безработни лица – ние стоим добре с 2.7%, а за общината разликата е по-голяма. В това отношение сме трети в страната, като област сме на 4-то място“, обясни Янакиев. \r\nДеница ДИМИТРОВА", "date": "2019.10.22", "title": "Живко Янакиев, Бюро по труда – Бургас: Общият брой на регистрираните безработни в ДБТ-Бургас към 30 септември 2019 година е 2919 души"}
{"url": "http://www.focus-news.net/news/2019/10/22/2710882/mestni-izbori-2019-158-zastapnitsi-na-dps-e-registrirala-oik-kardzhali.html", "text": "158 застъпници на ДПС е регистрирала ОИК-Кърджали, съобщиха от ОИК, предаде кореспондент на   Радио \"Фокус\"  . В Общинска избирателна комисия – Кърджали е  постъпило Заявление за регистрация на 160 застъпници на кандидатската листа от ПП „ДПС“в  изборите за общински съветници и за кметове  в община Кърджали, насрочени за 27 октомври 2019 г. от Лятиф Расим, упълномощен представител от ДПС. От тях са били регистрирани 158 (сто и петдесет и осем) застъпници на кандидатските листи на ПП „ДПС“, които да  представляват партията в изборния ден и на които ще бъдат издадени  удостоверения. Комисията е извършила също така проверка по сигнал на Общински предизборен щаб на ПП ГЕРБ за това, че “Шерифе Мехмед, регистрирана като кандидат за кмет на кметство Седловина от ДПС, ежедневно присъства на досегашното си работно място в кметство Седловина и се държи като действащ кмет“. Представителите на ГЕРБ считат, че това е нарушение на изборното право. Комисия с членове на ОИК - Кърджали е изготвила доклад по случая, който гласи, че не може да установи по категоричен и безспорен начин нарушение на чл.161 от Изборния кодекс за извършено противоправно деяние от страна на Шерифе Мехмед – кандидат за кмет, поради което ОИК отхвърля жалбата. \r\n  \r\nДарина ДЕЕНИЧИНА", "date": "2019.10.22", "title": "Местни избори 2019: 158 застъпници на ДПС е регистрирала ОИК-Кърджали"}
{"url": "http://www.focus-news.net/news/2019/10/22/2710881/sport-federer-mozhe-da-propusne-posledniya-za-godinata-turnir-ot-seriite-mastars.html", "text": "Роджър Федерер може да пропусне последния за годината турнир от сериите „Мастърс\" във френската столица Париж, който започва на 28 октомври. Надпреварата на твърди кортове в зала „Берси\" не е включена в календара с участия на швейцареца.  \r\nПрез миналия сезон Федерер достигна до полуфиналите във френската столица, където загуби от Новак Джокович с 6:7, 7:5, 6:7. \r\nФедерер призна, че участието му в Париж не е сигурно, тъй като иска да се подготви максимално добре за финалния турнир на АТП, който ще се проведе в Лондон в периода от 10 до 17 ноември.", "date": "2019.10.22", "title": "Спорт: Федерер може да пропусне последния за годината турнир от сериите „Мастърс\""}
{"url": "http://www.focus-news.net/news/2019/10/22/2710878/samodelna-pushka-e-izzeta-pri-politseyska-proverka-v-chasten-imot-v-selo-zaychari.html", "text": "Полицейски служители на участък „Запад“ в Сливен са иззели незаконно оръжие. Това съобщиха от  Областна дирекция на МВР – Сливен . На 21 октомври е извършена проверка в частен имот в село Зайчари, при която е иззета самоделно направена пушка, собственост на 50-годишен мъж от селото село.  \r\nАкцията е с цел превенция на престъпления, свързани с незаконно държане и съхранение на взривни вещества, огнестрелни оръжия, боеприпаси за огнестрелни оръжия или пиротехнически изделия и се осъществява на територията на Районно управление на МВР-Сливен.", "date": "2019.10.22", "title": "Самоделна пушка е иззета при полицейска проверка в частен имот в село Зайчари"}
{"url": "http://www.focus-news.net/news/2019/10/22/2710883/nad-23-mln-lv-se-investirat-v-novoto-kragovo-krastovishte-na-pat-ii-86-plovdiv-asenovgrad-pri-vhoda-na-gr-plovdiv.html", "text": "Стартира изграждането на новото кръгово кръстовище при 14-ти км на път II-86 Пловдив - Асеновград. То ще замени съществуващото кръстовище на входа на град Пловдив при пресичането на пътя с улица „Асеновградско шосе“. С осигуряването на кръгово движение с три ленти ще се повиши пътната безопасност и ще намалеят предпоставките за пътни инциденти. Проектът се финансира със средства от републиканския бюджет. Инвестицията е за над 2,3 млн. лв. Това съобщиха от пресцентъра на  Агенция \"Пътна инфраструктура\" . \r\nИзпълнител на обекта е „ИСА 2000“ ЕООД. Строителният надзор е възложен на „План инвест Пловдив” ЕООД. Срокът за изпълнение на обществената поръчка е 6 месеца.", "date": "2019.10.22", "title": "Над 2,3 млн. лв. се инвестират в новото кръгово кръстовище на път II-86 Пловдив - Асеновград, при входа на гр. Пловдив"}
{"url": "http://www.focus-news.net/news/2019/10/22/2710886/premierat-boyko-borisov-brutniyat-vatreshen-produkt-tazi-godina-shte-mine-120-mlrd-leva.html", "text": "Брутният вътрешен продукт тази година ще мине 120 млрд. лева, за разлика от преди 4-5 години, когато той беше 50-60 млрд. лева. Това обяви пред журналисти в Пловдив премиерът Бойко Борисов, който посети града за откриването на завод за фарове на автомобилен гигант, собственост на турска компания. „Завод след завод се правят у нас, което показва „тоталния провал на правителството”, добави премиерът, с което иронизира опозицията, предаде репортер на  Радио „Фокус”-Пловдив .Заводът, който бе открит край Пловдив ще осигури работни места за 400 души, а продукцията, която ще изнася, ще бъде на стойност 60 милиона евро годишно.   \r\nСпоред Борисов най-хубавото в случая е това, че български инженерни специалисти ще измислят дизайна на тези продуктите, които ще се най-добрите на световния пазар. „60 милиона евро продукция за износ, което прави 120 милиона лева, това е най-сладкото за една държава, защото добавената стойност остава тук, в България”, добави министър–председателят. „Затова искам да благодаря и на българските работници, инженери и програмисти, че довеждат с възможностите и добрата си работа и квалификация такива инвеститори у нас”, каза още премиерът Борисов.  \r\nТой съобщи още, че до края на година графикът на правителството е пълен с откриване на все повече заводи. „Важно е също така, че в страната ни започнаха да се връщат висококвалифицирани специалисти, които да работят в тези заводи”, уточни премиерът.  \r\n„Видяхте и грандиозните строежи на газовите магистрали от Гърция за България и за Сърбия и Унгария. Те се сторят, а някои са готови”, заяви Бойко Борисов. По думите му такива обещания се дават у нас отпреди 20 години, но не са били изпълнявани. „Двата газопровода са близо 3 милиарда, които осигуряват пълна диверсификация”. Премиерът отбеляза още, че въпреки, че е упрекван за добрите добросъседски отношения, това е плюс за страната ни, тъй като, ако сме в конфликт, тук няма да дойдат такива инвестиции. „Ако ги нямаше и магистралите Тракия и Марица, както и магистралата в Северна България, нямаше да се сторят завод след завод”, посочи той.   \r\nЦветана ТОНЧЕВА", "date": "2019.10.22", "title": "Премиерът Бойко Борисов: Брутният вътрешен продукт тази година ще мине 120 млрд. лева"}
{"url": "http://www.focus-news.net/news/2019/10/22/2710884/", "text": "Ако НФСБ успее да победи в кметската надпревара за града в лицето на Славчо Атанасов, отношението към дребния и среден бизнес, към самия кмет и към политическата формация ще бъде съвсем различно. Това каза лидерът на НФСБ Валери Симеонов в Пловдив на среща с представители на бизнеса, предаде репортер на  Радио „Фокус“ – Пловдив . Симеонов се обърна към предприемачите с думите, че кандидатът за кмет на Пловдив Славо Атанасов е честен и доказал се градоначалник, въпреки че е бил мачкан и от управление, че е бил лишаван от бюджет и от това да бъде кмет два поредни пъти, след извършени манипулации по отношение на изборните резултати. „Това е човекът, с който може да започнем да обръщаме ситуацията в България“, подчерта лидерът на НФСБ.  \r\nВ коментар на проблемите на дребния и среден бизнес в България, Валери Симеонов каза: \r\n„Аз съм човек от бизнеса, човек на действието. Станах част от политиката преди 4 години като депутат в 43-то НС, но много добре познавам бизнес средата в България и проблемите, свързани с нея. А сред основните проблеми е това, че държавата е мащеха на бизнеса, на предприемчивия българин. По-скоро е враг, отколкото приятел. Всеки един от нас си върши работата, гони поставените цели, реализира приходи, плаща данъци, извършва почтена дейност, която отговаря на законите. Какво получаваме от държавата? Ние не искаме помощ, ние не искаме обществени поръчки, а само равни условия – нормална и равноправна конкурентна среда. В България има крещящо неравноправие. Този, който работи по закона, плаща си данъците и не е политически обвързан, е дискриминиран. С други думи, бизнес средата в България е нездрава, тя е болна. Държавата е длъжна да направи така, че предприемачите да са при равни условия, но е абдикирала от това свое задължение“.  \r\nЛидерът на НФСБ Валери Симеонов допълни, че голямата проказа на държавата и на бизнеса в нея е неравнопоставеността.  \r\nТони МИХАЙЛОВ", "date": "2019.10.22", "title": "Местни избори 2019: Валери Симеонов в Пловдив: Ако НФСБ успее да победи в кметската надпревара за града, отношението към дребния и среден бизнес ще бъде съвсем различно"}
{"url": "http://www.focus-news.net/news/2019/10/22/2710888/vitsepremierat-tomislav-donchev-posochi-meditsinski-universitet-pleven-kato-uspeshen-primer-za-sachetanie-mezhdu-nauka-obrazovanie-i-zdraveopazvane.html", "text": "На 21 октомври 2019 г. вицепремиерът Томислав Дончев посети Медицински Университет - Плевен по повод на 45-ата годишнина от основаването на висшето училище в града. Това съобщиха от  университета . Ректорът проф. д-р Славчо Томов изнесе специална лекция, с която запозна официалния гост, преподаватели и студенти с високотехнологичния профил на висшето училище – развитие на 3D медицина, телемедицина и роботизирана хирургия. Специално внимание професор Томов обърна на напредъка на висшето училище по най-важния проект за академичната общност – изграждане на Център за компетентност по европейски проект BG05M2OP001-1.002-0010-C01 \"Център за компетентност по персонализирана медицина, 3D и телемедицина, роботизирана и минимално инвазивна хирургия“, финансиран от Оперативна програма „Наука и образование за интелигентен растеж“. Вицепремиерът, студенти и преподаватели станаха част от специална демонстрация на 3D студиото на МУ-Плевен, потапяйки се триизмерно през очите на хирурга в оперативна интервенция, извършена от проф. д-р Григор Горчев с роботизираната система da Vinci. На финала на своята лекция професор Томов удостои вицепремиера с юбилеен плакет 45 години МУ-Плевен  и един от символите на висшето училище – шал на завършилите от Факултет „Медицина“. След това г-н Дончев посети най-новото студио за обучение чрез очила за виртуална реалност, изградено в Центъра за компетентност, което дава на наблюдателя 360-градусова гледка над операционната зала.  Томислав Дончев разгледа и лабораториите на най-новия Факултет на МУ-Плевен – Факултета по Фармация, запознавайки се с технологията за производство на лекарства чрез съвременната апаратура в тях. \r\nВицепремиерът Томислав Дончев изтъкна, че Плевен в последно време е в центъра на събитията, поради мащабните инфраструктурни проекти, които пряко свързват града или минават наблизо - като автомагистрала \"Хемус\" и големият газопровод, от който идва част от трасето на \"Балкански поток\". Дончев уточни, че според него Плевен е в центъра на събитията и поради всичко, което се случва в Медицинския университет в града. \"Тук имаме уникален модел на удивително съчетание между висока наука, висококачествено образование, здравеопазване от много високо ниво и възможност за цели нови индустрии. Другите трябва да се учат от вас как да комбинират всички тези неща. Атестат за всичко това, което се случва, е броят на чуждестранните студенти - това е реакцията на пазара. Това не е някой държавен орган да се е произнесъл кой е по-добър от друг. Щом са дошли от всички краища на света тук, това е еднозначна оценка за високото качество на образованието\", подчерта вицепремиерът.  \r\nВ словото си той изтъкна, че живеем в уникални времена - дигитализацията, изкуственият интелект, телекомуникациите, тепърва ще влизат в нови приложения - във всяка сфера на живота, включително и в медицината. Особен повод за гордост, е че Медицинският университет в Плевен не просто се опитва да следва най-добрите и се учи от тях, а участва и създава. Това е моделът, който трябва да следваме, отбеляза вицепремиерът.  \r\n\"Първата фаза на развитие е да сме на нивото, което сме. Втората фаза е да се научим да купуваме иновации, оборудване от най-добрите. Третата фаза е да се научим да го създаваме ние. Това означава по-добро ниво от останалите, по-високо качество и по-висока добавена стойност. Да се следва този път трябва да бъдем умни и дръзки\", заяви Дончев. По думите му в университета в Плевен дързост не липсва. Вицепремиерът посочи, че през следващата година приложната наука, заедно с образованието, ще бъде безспорният фаворит. \"В момента приготвяме разпределението на средствата, които ще са на разположение на бизнеса, на образователните институции, и ако там има ясен акцент, това е образованието, науката, иновациите. Убеден съм, че най-доброто за вас предстои. Мога да поема ангажимент от името на българското правителство, че ще инвестираме. Защото всички средства, похарчени тук досега, са давали ясен ефект\", бе категоричен Томислав Дончев.", "date": "2019.10.22", "title": "Вицепремиерът Томислав Дончев посочи Медицински университет-Плевен като успешен пример за съчетание между наука, образование и здравеопазване"}
{"url": "http://www.focus-news.net/news/2019/10/22/2710887/vecernji-list-harvatiya-harvatiya-vliza-v-bitkata-za-zavoda-na-folksvagen.html", "text": "Хърватия влиза в битката за инвестиция на стойност повече от един милиард евро - сумата, която германският автомобилен концерн „Фолксваген“ (ФВ) е готов да вложи в новия си завод, съобщава електронното издание на загребския ежедневник  Vecernji list. \r\nЗагреб ще влезе в новия кръг на преговорите около този проект заедно с другите заинтересовани страни – България, Сърбия и Румъния, твърди вестникът, като се позовава на източник от хърватското Министерство на икономиката, пожелал анонимност. \r\nСтава въпрос за фабриката, която трябваше да бъде построена в турската провинция Измир за 1,3 милиарда евро. \r\nГерманският автомобилен гигант планира да произвежда 300 000 превозни средства годишно в новия завод и да наеме 4 000 души. \r\nЗаводът в Турция трябваше да започне производството на Pasat и Skoda Superb 2022. ФВ иска да премести производството на тези марки от Германия или Чехия, за да произвежда автомобили с електрическо задвижване в заводите там. \r\n  \r\nПревод и редакция:", "date": "2019.10.22", "title": "Vecernji list (Хърватия): Хърватия влиза в битката за завода на „Фолксваген“"}
{"url": "http://www.focus-news.net/news/2019/10/22/2710889/premierat-boyko-borisov-predi-sedmitsa-kray-sofiya-beshe-otkrit-zavod-s-nad-200-raboti-mesta.html", "text": "Пътят Пловдив - Асеновград стана много добър, от Пловдив до Истанбул карат без светофар по автомагистралите „Тракия” и „Марица”, както и от Пловдив до Белград, Виена и Мюнхен. Това каза пред журналисти в Куклен премиерът Бойко Борисов, предаде репортер на  Радио „Фокус”-Пловдив . По думи на министър-председателя именно затова идват инвестиции, защото индустриалните зони, които правителството на ГЕРБ е изградило, са парцелирани, в тях има ток, вода, канализация и там се строи. Премиерът Борисов добави, че всички индустриални зони навсякъде у нас вече са разпродадени. „И сега, когато почнахме пътя Ботевград-Мездра, и магистрала „Хемус”, инвеститорите, които вече са край Кърджали, са се преместили и там, за да сторят нов завод”, заяви той.    \r\nЗа да повдигне българското самочувствие премиерът Борисов отбеляза и това, че преди седмица край София е открит и завод с над 200 работи места, където се прави софтуерът на най-скъпото и сложно оборудване за хибридни автомобили. „40 човека в софийския център измислят и дизайна на това, което се произвежда в Пловдив”, добави Бойко Борисов.  \r\nЦветана ТОНЧЕВА", "date": "2019.10.22", "title": "Премиерът Бойко Борисов: Преди седмица край София беше открит завод с над 200 работи места"}
{"url": "http://www.focus-news.net/news/2019/10/22/2710890/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП – „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът към този час на деня е слаб. Няма образували се колони от чакащи автомобили.  \r\nВенцеслав ИЛЧЕВ", "date": "2019.10.22", "title": "Без проблеми и изчаквания се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/10/22/2710891/v-kyustendil-zasedava-oblastnata-epizootichna-komisiya.html", "text": "В Кюстендил заседава Областната епизоотична комисия. Това съобщиха за  Радио „Фокус” – Кюстендил  от Областна администрация – Кюстендил. Заседанието се провежда в залата на администрацията. На него присъстват представители на регионалните институции, включени като членове на областната епизоотична комисия. В рамките на срещата ще бъде представена актуална обстановка относно африканската чума по свинете, дейността на ловните дружинки в областта, както и изпълнението на превантивните мерки срещу самото заболяване. \r\nВенцеслав ИЛЧЕВ", "date": "2019.10.22", "title": "В Кюстендил заседава Областната епизоотична комисия"}
{"url": "http://www.focus-news.net/news/2019/10/22/2710876/oblastna-administratsiya-pernik-zapochva-izplashtaneto-po-vtoriya-transh-na-sumata-ot-300-lv-na-stopanite-dobrovolno-zaklali-prasetata-i-dezinfektsirali-obektite-si-zaradi-afrikanskata-chuma.html", "text": "Областният управител Ирена Соколова информира, че от днес до края на седмицата общо 894 стопани, отглеждащи прасета в обекти тип „заден двор” на територията на област Перник ще получат сумата от 300 лв. Тя е във връзка със заболяването африканска чума по свинете (АЧС) за подпомагане на стопаните, заклали доброволно прасетата си в указания срок и предприели мерки по почистване и дезинфекция до 2 септември 2019 г. Това съобщиха от пресцентъра на  Областна администрация-Перник . \r\nИзплащането започва от днес в селата от община Перник по утвърден график от Областната дирекция по безопасност на храните: с. Драгичево – Сградата на Кметство - 14:30 ч.; с. Рударци – Сградата на Кметството – 15:30 ч.; с. Кладница – Сградата на кметството – 15:30 ч.; с. Големо Бучино – Сградата на кметството – 17:00 ч.; с. Кралев дол – Сградата на Кметството - 14:30 ч.; с. Студена – Сградата на Кметството – 15:30 ч.; кв. Бела вода – Сградата на Кметството - 14:30 ч.; гр. Батановци – Сградата на кметството - 15:15 ч.; с. Черна гора – Сградата на Кметството - 16:30 ч.; с. Лесковец – Сградата на Кметството - 17:15 ч.  \r\nНа 23 октомври /сряда/ – община Трън и части от населените места в община Брезник, град Радомир и селата: с. Друган – 12:30 ч.; с. Долна Диканя – 13:30 – 14:00 ч.; с. Горна Диканя – 12:30 ч.; с. Дрен – 13:00 – 13:15 ч.; гр. Радомир и кв. Върба – 14:00 ч. /В община Радомир/; с. Стефаново – 13:00 ч.; с. Долни Раковец – 14:00 – 14:15 ч.; с. Бобораци – 14:45 ч.; с. Кошарите и с. Беланица – 15:00 ч.; с. Борнарево – 15:45 ч.; с. Копаница – 16:00 ч. \r\nВ четвъртък ще бъдат извършени разплащанията в Земен, Ковачевци, Брезник, както и в: с. Прибой – 14:00 ч.; с. Поцърненци – 14:30 ч.; с. Углярци и с. Извор – 15:00 ч.; с. Кленовик – 15:45 ч.; с. Житуша – 16:00 ч.; с. Кондофрей – 16:15 ч.; с. Чуковец – 16:30 ч.; с. Гълъбник – 16:40 ч.; с. Владимир – 17:15 ч.; с. Старо село – 17:45 ч. \r\nВ петък – населени места от община Перник и община Радомир - с. Негованци – 12:30 ч. И с. Дебели лак – 13,15 ч. \r\nПлащанията се извършат предимно на ръка. 88 стопани са заявили да получат парите си по банков път. \r\nОт Областната администрация припомнят, че по първия транш 215 стопани на територията на област Перник, подали заявления до 26 август и попадащи в обсега на 20-километровата санитарна зона на свинефермата в село Петърч, община Костинброд, получиха полагащата им се сума. Същата им бе отпусната за дезинфекция и обезпечаване на санитарно-хигиенните действия срещу АЧС.", "date": "2019.10.22", "title": "Областна администрация-Перник: Започва изплащането по втория транш на сумата от 300 лв. на стопаните, доброволно заклали прасетата и дезинфекцирали обектите си заради африканската чума"}
{"url": "http://www.focus-news.net/news/2019/10/22/2710877/tass-novak-ochakva-infrastrukturata-za-turski-potok-v-balgariya-da-bade-izgradena-prez-parvata-polovina-na-sledvashtata-godina.html", "text": "Министерството на енергетиката на Руската федерация не вижда проблеми с реализацията на „Турски поток“, но има „малки промени“ по отношение на изграждането на инфраструктура в България. Съответното подчерта руският министър на енергетиката Александър Новак пред репортери, предава  TACC . \r\n„По отношение на морския участък и изграждането на инфраструктура в Турция - всичко е по план. Малките промени са спрямо България, но инфраструктурата там трябва да бъде изградена през първата половина на следващата година\", каза Новак. \r\nСъгласно думите на Новак, в момента проектът се изпълнява в съответствие с протокола, подписан между „Газпром“ и Министерството на енергетиката на България. „Проектът се изпълнява и виждаме, че търгът е проведен, изпълнителят е избран, работата вече е започнала\", отбеляза руският министър на енергетиката. \r\nНовак добави, че в рамките на проекта няма натиск от западните страни. „Не виждаме такъв натиск. Суверенното право на съответните държави е да развиват собствена инфраструктура\", допълни той.  \r\nРуският енергиен министър подчерта още, че участъкът на газопровода на границата на Турция и България е въведен в екплоатация. „Това ще позволи доставката на газ за България от 1 януари догодина. Що се отнася до развитието на инфраструктура за по-нататъшни доставки в Сърбия, тя ще отнеме известно време. Всички необходими процедури, свързани с избора на доставчик, договорните процедури вече са приключили от българската страна. Компанията от Саудитска Арабия и Италия, която реализира този проект, трябва да го въведе в експлоатация през първата половина на следващата годината“, подчерта министърът. \r\nОтговаряйки на въпрос дали политически събития може да повлияят на изграждането на „Турски поток“, Новак заяви, че всички решения, свързани с развитието на газотранспортната инфраструктура, са в съответствие с европейското законодателство. „Това са проекти, които се изпълняват директно от енергийните министерства на съответните страни. Не виждаме причини, проблеми. В момента такива не са възникнали\", подчерта руският министър. \r\n \r\n Тереза Герова", "date": "2019.10.22", "title": "ТАСС: Новак очаква инфраструктурата за „Турски поток“ в България да бъде изградена през първата половина на следващата година"}
{"url": "http://www.focus-news.net/news/2019/10/22/2710895/slobodna-dalmacija-harvatiya-zaev-pada-ot-vlast-zaradi-dogovorite-s-balgariya-i-gartsiya.html", "text": "Електронното издание на хърватския ежедневник   Slobodna Dalmacija  прогнозира падането от власт на правителството на македонския премиер Зоран Заев заради провал на неговата политика чрез отстъпки на националните интереси с цел отварянето на европейския път за страната. Причината – „дълбоко непопулярните споразумения с Гърция и България, както и Закона за официалната употреба на езиците“. \r\n„Досега ги блокираха гърците, а сега и французите. Нищо наистина не се е променило. Но силата и статутът на нацията се промениха“, коментира пред изданието Иван Бродич, познавач на ситуацията в Македония. \r\nСпоред Бродич един евентуално по-добър резултат на срещата на върха в Брюксел „можеше да даде на Заев известна сила\". „Но той започна икономически холокост в Македония, заплаши да арестува водещи чуждестранни инвеститори и наруши предприемаческия климат, вкара в дълг страната още повече, отколкото беше, постави под контрол медиите и се очаква правителството му да падне, особено след споразумението за предсрочните парламентарни избори през април\". \r\nХърватският журналист твърди, че Заев изглежда се надява, че международните му контакти ще му помогнат да спечели изборите, но този път той ще се сблъска с опозиция, която също има добри отношения с международните фактори. \r\n„Заев вероятно смята, че предстоящите избори ще бъдат референдум за влизане в ЕС, а опозиционната ВМРО-ДПМНЕ ще бъде представена като партия, близка до Москва. Но този път ситуацията няма да е такава, тъй като, наред с други неща, много опозиционни лидери са тясно свързани със Запада. Изглежда, че Заев бавно пада от власт“, е заключението на изданието.  \r\nПричината за краха на правителството му, според Бродич, са дълбоко непопулярните споразумения с Гърция и България, както и Закона за официалната употреба на езиците,  които „заличават нацията и идентичността й и водят до федерализация на страната, което само по себе си е начин за отцепване на райони с албанско мнозинство в Западна Македония\". \r\n„И след всички онези компромиси и удовлетворяване на условията, сега отново някой казва „не“, което е много несправедливо спрямо Македония“, е заключението на Бродич. \r\n \r\n Тереза Герова", "date": "2019.10.22", "title": "Slobodna Dalmacija (Хърватия): Заев пада от власт заради договорите с България и Гърция"}
{"url": "http://www.focus-news.net/news/2019/10/22/2710897/tass-vaorazhen-mazh-otvleche-lineyka-v-oslo-i-ya-vryaza-v-grupa-hora-ima-postradali.html", "text": "Въоръжен мъж отвлече линейка в норвежката столица Осло и я вряза в група хора, предава  TACC , като се позовава на медийни доклади, базирани на информация от полицията. \r\nВ резултат са пострадали няколко души. Точният брой, както и състоянието им не се уточняват. \r\nСпоред докладите органите на реда вече са задържали нападателя. \r\nДруги подробности около инцидента не се съобщават. \r\n \r\n Тереза Герова", "date": "2019.10.22", "title": "ТАСС: Въоръжен мъж отвлече линейка в Осло и я вряза в група хора, има пострадали"}
{"url": "http://www.focus-news.net/news/2019/10/22/2710893/nad-60-uchenitsi-ot-svishtov-se-kachiha-v-kabinata-na-kamion-kato-chast-ot-globalnoto-obuchenie-vizhdam-te-vizhdash-me.html", "text": "Над 60 ученици от СУ „Николай Катранов“-Свищов участваха в демонстрация с камион по програма за безопасна интеракция между велосипедистите и камионите на пътя. Това съобщи за  Радио „Фокус“-Велико Търново  един от организаторите Веселин Стоянов. Събитието се проведе в края на миналата седмица в крайдунавския град и бе част от образователната кампания “Виждам те. Виждаш ме.”.  \r\n \r\nВеселин Стоянов уточни, че по време на обучението децата са имали възможност да видят къде са “мъртвите точки”, в които шофьорът не може да ги види в огледалата. „Основната ни цел беше учениците да научат в кои точки водачът на товарния автомобил има затруднения и т.н. „сляпа зона“. Поради тази причина в практическата част ние им предоставихме един от нашите автомобили, които отговарят на най-съвременните изисквания и системи за безопасност. Децата имаха възможност да седнат на мястото на водача и от негова гледна точка да видят къде са слепите петна и вече знаят как да се пазят на местата, на които шофьорът няма добър поглед“, поясни организаторът. \r\n \r\nКампанията „Виждам те. Виждаш ме“ до момента е посетила почти всички окръжни градове в България, като всичко, което правят организаторите е стигнало до над 600 деца в цялата страна. По думите на Веселин Стоянов те нагледно и в много благоприятна среда стигат до познанието как да бъдат по-внимателни на пътя и да имат по-безопасна интеракция с камионите, когато карат велосипеди, а от своя страна камионите също ще бъдат в по-безопасна среда. \"Събитието в Свищов премина с много голям ентусиазъм. Имаше над 60 деца, които присъстваха в училището. Те се качиха и на камиона. Партньори са ни ГД „Национална полиция“, които участват в обучителната част. Самото обучение представлява международна програма, която е разработена от специалисти, които са взели в предвид нуждата от това децата да имат различен поглед върху товарния автомобил. Обучението е от две части. Едната е теоретична, с много интересна презентация и с участието на хора от ГД „Национална полиция“, които изясняват на децата кои са потенциалните опасности и съответно какви мерки трябва да предприемат, за да бъдат по-успешно защитени на пътя. В рамките на теоретичната част децата задават въпроси, активни са, приветстват ги директорите на училищата и други официални лица. Децата излизат много въодушевени и впечатлени от нашата кампания и съм сигурен, че нашето обучение ще им донесе нещо положително. Втората част от обучението е практическата, а именно качването в камиона. Учим ги, че основната рискова ситуация и място, на което децата никога не бива да застават е зад камиона. Това е нещото, което трябва да им се повтаря много често, за да се превърне в рефлекс. Не трябва да стоят и в близост до предната част, където шофьорът не би могъл да ги забележи. По време на практическото обучение децата виждат това реално и разговарят с обучителите, които са шофьори на камиони“, обясни Веселин Стоянов. \r\n \r\n“Виждам те. Виждаш ме.” е международна образователна кампания, която се провежда вече в над 20 държави по света. Обучителите са професионални шофьори на камиони, които доброволно участват в кампанията в цялата страна. Проектът е подкрепен от Главна дирекция “Национална полиция”.  \r\nРени АТАНАСОВА", "date": "2019.10.22", "title": "Над 60 ученици от Свищов се качиха в кабината на камион като част от глобалното обучение „Виждам те. Виждаш ме.“"}
{"url": "http://www.focus-news.net/news/2019/10/22/2710892/nalozheni-sa-obezpechitelni-merki-varhu-imushtestvo-na-minyu-staykov-i-devet-svarzani-s-nego-litsa-na-stoynost-nad-134-miliona-leva.html", "text": "След уведомление от Специализирана прокуратура, Комисията за противодействие на корупцията и за отнемане на незаконно придобитото имущество образува производство по Закона за противодействие на корупцията и за отнемане на незаконно придобитото имущество (ЗПКОНПИ) срещу Миню Стайков. Това съобщиха от  комисията . Допуснати са обезпечителни мерки върху имущество на Стайков и девет свързани с него лица на стойност над 134 милиона лева. \r\nМиню Стайков е разследван за участие в организирана престъпна група и извършване на данъчни престъпления.", "date": "2019.10.22", "title": "Наложени са обезпечителни мерки върху имущество на Миню Стайков и девет свързани с него лица на стойност над 134 милиона лева"}
{"url": "http://www.focus-news.net/news/2019/10/22/2710894/", "text": "В Пловдив лидерът на НФСБ Валери Симеонов призова представителите на бизнеса да бъдат активни участници в политиката, предаде репортер на  Радио „Фокус“ – Пловдив . „Не бягайте от политиката. Това е мръсна и неблагодарна работа, но вие трябва да се занимавате с политика и да не се страхувате да влизате в местната власт, да участвате в избори. В крайна сметка бизнесът държи цяла България на повърхността, особено дребният и среден бизнес, които осигуряват 75 % от работните места в България. Не ги осигуряват държавната администрация и държавните предприятия, а представителите на бизнеса. Те са създателите на благата на държавата, на принадената стойност. Така че, смело влизайте в политиката“, призова Валери Симеонов.  \r\nЛидерът на НФСБ подчерта, че в политиката на България няма хора от бизнеса. „В изпълнителната власт няма хора, които да са дошли от бизнеса. В Народното събрание има по-малко от 10 души с успешен бизнес и запознати с проблемите на бизнеса, като половината са от нашата парламентарна група. Е, как да очакваме разбиране от Народното събрание? Как да се търси съдействие от парламента по отношение на бизнеса?“, запита Симеонов.   \r\nПредставителите на бизнеса изразиха своята благодарност към Валери Симеонов за подкрепата до момента, а от своя страна лидерът на НФСБ обеща: „Имате моята подкрепа, на цялото ръководство, на цялата парламентарна група. Занапред може да разчитате на нашата помощ и ако действително сте решили да ни помогнете и в политически план, за която партия гарантирам, че ще остане и ще продължи да работи в тази посока, тогава действително имате моята благодарност“.  \r\nТони МИХАЙЛОВ", "date": "2019.10.22", "title": "Местни избори 2019: В Пловдив лидерът на НФСБ Валери Симеонов призова представителите на бизнеса да бъдат активни участници в политиката"}
{"url": "http://www.focus-news.net/news/2019/10/22/2710899/premierat-boyko-borisov-balkanite-imat-nuzhda-ot-golyam-hranitelen-hab.html", "text": "Правителството обмисля да изгради голям хранителен хъб на летище \"Пловдив\".  Това съобщи пред журналисти в Куклен премиерът Бойко Борисов, предаде репортер на  Радио „Фокус”- Пловдив . „При този огромен икономически подем на град Пловдив не може летището да остане настрани, занемарено. Мисля че Балканите имат нужда от един голям хранителен хъб, от който да идват и да се изнасят стоки”, каза премиерът. По думите му може да се докаже, че със самолети ще е по-евтино да се изнася продукцията. Борисов обеща, че до две седмици ще може да каже повече за тази идея на правителството за летище \"Пловдив\".  \r\n„Ще продължаваме да строим и магистрали, за да може тировете с продукция от новите заводи да могат да отиват по-бързо до производителите\", каза Борисов.  \r\nПремиерът съобщи още, че Околовръстното на Пловдив ще бъде изградено задължително, защото Пловдив не може без него и ако е необходимо държавата ще помогне на града, работи се и по тази тема.  \r\n„В София дострояваме Южната дъга, парите са осигурени и ако растежът е такъв, ако приходите са такива, с 2 милиарда излишък, ще заделим за Околовръстния път на Пловдив. Не го казвам предизборно, защото няма нещо, което да съм обещал и да не се е случило тук”, добави Борисов.  \r\nТой посочи и областния управител Здравко Димитров, който е кандидат за кмет на Пловдив от ПП ГЕРБ, с който са изпълнявали обещаните проекти. „Това, което сме обещали със Здравко Димитров, го изпълняваме. „Пътят Пловдив-Асеновград е готов. И за  Околовръстното поемам ангажимент, това е жизненоважно за града, да го разширим и да го направим”, добави премиерът.  \r\nНа церемонията за откриването на новия турски завод край Пловдив присъства и вицепремиерът Томислав Дончев, министърът на икономиката Емил Караниколов и посланикът на Турция у нас д-р Хасан Улусой.  \r\nСъбитието се проведе на  завода на компанията, намиращ се в ж.к. Индустриална зона \"Капсида\" в Куклен.  \r\nЦветана ТОНЧЕВА", "date": "2019.10.22", "title": "Премиерът Бойко Борисов: Балканите имат нужда от голям хранителен хъб"}
{"url": "http://www.focus-news.net/news/2019/10/22/2710896/gd-granichna-politsiya-silno-intenziven-na-izhod-za-tovarni-avtomobili-e-trafikat-na-kgpp-kapitan-andreevo-i-gkpp-lesovo.html", "text": "Силно интензивен на изход за товарни автомобили е трафикът на КГПП „Капитан Андреево“ и ГКПП „Лесово“ на границата ни с Турция, а на границата с Румъния на  ГКПП „Дунав мост – Видин“ трафикът е интензивен на изход за товарни автомобили. Това съобщиха от  ГД „Гранична полиция“ . Информацията за трафика е към 13.00 часа \r\nНа границите ни с Република Сърбия, Република Северна Македония и Република Гърция трафикът е нормален на всички гранични контролно-пропускателни пункта.", "date": "2019.10.22", "title": "ГД „Гранична полиция“: Силно интензивен на изход за товарни автомобили е трафикът на КГПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/22/2710898/plovdivskiyat-okrazhen-sad-otkaza-predsrochno-osvobozhdavane-na-osaden-za-prichinyavane-na-smart-pri-upravlenie-na-mps-v-piyano-sastoyanie.html", "text": "Пловдивският окръжен съд остави без уважение молбата за условно предсрочно освобождаване на лишения от свобода Н. Е. Това съобщиха от  Съдебна палата-Пловдив . \r\nВ момента  той изтърпява наказание лишаване от свобода в размер на две години, при първоначален общ режим,  наложено му с влязла в законна сила на 22 март 2011 г. присъда, постановена от Окръжен съд – Пловдив, за това, че на 30 август 2009 г. в гр. Пловдив при управление на МПС е нарушил правилата за движение по пътищата и по непредпазливост е причинил смъртта на едно лице, като деянието е извършено в пияно състояние, с концентрация на алкохол в кръвта – 1,59 промила - престъпление по чл. 343, ал. 3, предл. 1, алт. 1, б. Б, предл. 1, във вр. с ал. 1, б. В, във вр. с чл. 342, ал. 1 от НК.   \r\nПрисъдата, с която е осъден Н. Е., е влязла в законна сила на 22 март 2011г. Наложеното наказание лишаване от свобода не е било приведено в изпълнение поради това, че се е отклонил от правосъдие на територията на република България и е заминал за Обединено Кралство Великобритания и Северна Ирландия. След задържането му въз основа на издадена Европейска заповед за арест на Окръжна прокуратура Пловдив, съдебните власти в Обединеното Кралство са разрешили предаването му на българските съдебни власти, което е станало близо седем години след влизане на присъдата в законна сила - на 28 септември 2018г. Лишеният от свобода е постъпил в Затвора - Пловдив на 1 октомври 2018 г., като впоследствие е преведен в Затворническото общежитие  „Смолян“. \r\n Към датата на влизането в сила на съдебния акт неизтърпеният остатък от наложеното наказание се явява в размер на шест месеца и един ден.  \r\nПловдивският окръжен съд намери,че не е обективирано в пълен обем съдържанието на понятието „поправяне“ в поведението на Н. Е., по чиято молба е инициирано производството за условно предсрочно освобождаване. За подобен извод може да се говори, когато осъденият с трайното си поведение е показал,че се е поправил и превъзпитал и е осъзнал престъпния характер на деянието си. \r\nИзтърпяно е фактически повече от една втора  от наложеното  наказание лишаване от свобода, но не са  налице достатъчно убедителни и категорични доказателства, че целите на наказанието спрямо осъдения са постигнати в пълен обем. Съдът прие, че следва да продължи корекционната дейност  с осъдения, като се насочи вниманието на органите, които работят с него, към осъзнаване на причините за правонарушението, мотивите за поведението и поемане на отговорност за собственото криминално поведение и вредите от същото. Към настоящия момент не може да се направи положителен и обоснован извод за цялостно поправяне на осъдения в целения от закона смисъл. \r\nОпределението на Окръжния съд е потвърдено от Апелативен съд – Пловдив, който изцяло споделя мотивите, с които е оставена без уважение молбата за предсрочно условно освобождаване на лишения от свобода Н. Е.    \r\nСъдебният акт е окончателен и не подлежи на протест и обжалване.", "date": "2019.10.22", "title": "Пловдивският окръжен съд отказа предсрочно освобождаване на осъден за причиняване на смърт при управление на МПС в пияно състояние"}
{"url": "http://www.focus-news.net/news/2019/10/22/2710900/mestni-izbori-2019-g-elka-stoyanova-oik-burgas-obucheniyata-na-chlenovete-na-sektsionnite-izbiratelni-komisii-shte-priklyuchat-na-23-oktomvri.html", "text": "Обученията на членовете на секционните избирателни комисии ще приключат на 23 октомври. Това каза за  Радио „Фокус“ – Бургас  Елка Стоянова, председател на Общинската избирателна комисия (ОИК) в Бургас. По думите ѝ към момента подготовката на комисията за предстоящите местни избори протича безпроблемно. „Може да се каже, че сме на финалната права. В Бургас относно административното обезпечаване всичко е под контрол. Общината ни оказва пълно съдействие. Има, разбира се, промени - както винаги в последния момент. Надявам се, че въпреки това, хората, които ще бъдат сменени, ще бъдат достатъчно подготвени в деня на изборите. В събота ще бъдат раздадени материалите на членовете на секционните комисии, за да могат да си подготвят изборните помещения. В неделя в 7.00 часа сутринта отваряме изборните секции, а в 20.00 часа приключваме“, отбеляза Стоянова. Тя добави, че няма промяна в броя на избирателните секции, като към момента са обявени 328 такива. „На 24 октомври изтича срокът за формиране на секции в домове за стари хора, в лечебни заведения и санаториуми. Това може донякъде да промени броя – с около 3-4 секции. Все пак, на този етап няма промяна нито в броя им, нито в адресите. Хората могат да проверят, както знаем, на няколко места за това къде имат право да гласуват – на сайта на ГРАО, на този на Общината или на нашия сайт“, каза още председателят на ОИК – Бургас. Тя припомни, че на територията на общината ще има подвижна избирателна секция, като към момента заявилите желанието си да гласуват чрез нея са около двадесетина души. „Утре изтича срокът за подаване на заявление за гласуване с подвижна избирателна секция. То може да бъде подадено и чрез друго лице – не е необходимо нотариално заверено пълномощно“, посочи още Стоянова.  \r\nМария ПОПЧЕВА", "date": "2019.10.22", "title": "Местни избори 2019 г.: Елка Стоянова, ОИК – Бургас: Обученията на членовете на секционните избирателни комисии ще приключат на 23 октомври"}
{"url": "http://www.focus-news.net/news/2019/10/22/2710904/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП \"Малко Търново\". Това съобщи за  Радио \"Фокус\" - Бургас  дежурният на пункта. Няма образувани колони от автомобили на българо-турската граница, движението е спокойно и преминаването се осъществява безпроблемно.  \r\nМария ПОПЧЕВА", "date": "2019.10.22", "title": "Без забавяне се осъществява преминаването през ГКПП \"Малко Търново\""}
{"url": "http://www.focus-news.net/news/2019/10/22/2710901/ivanka-stoyanova-s-vsyaka-izminala-godina-interesat-kam-osinovyavane-na-zhivotni-ot-varnenskiya-zoopark-se-uvelichava.html", "text": "С всяка изминала година интересът към осиновяване на животни от варненския зоопарк се увеличава. Това каза в интервю  Радио „Фокус“ – Варна  Иванка Стоянова, директор на зоопарка в града. Тя посочи, че всяка година от зоопарка непрекъснато се търсят осиновители за животните.  „Към момента се радваме на голям интерес към маймунките, някои видове птици, зайчета, лъвът Симба и кенгуруто. Най-голям интерес има естествено има към маймуните и лъвовете, като миналата година и кенгуруто се сдоби с осиновител“, каза още Иванка Стоянова. Тя допълни, че през различните години интересът е променлив, но като цяло маймуните винаги си намират бързо осиновители. Освен това от зоокъта се стараят да се намерят и осиновители на новородените бебета, особено на по-интересните.  \r\nПо отношение на новините обитатели, директорът на зоопарка добави, че през 2019-та година там са пристигнали двойка бяло нанду, която е щраусоподобна птица. Животните са взети на размножителен заем от зоопарка в гр. Павликени и надеждите са през следващите две години да създадат потомство. „През пролетта се сдобихме и с три нови вида фазани: диамантен, жълто-златен и колхидски фазани, които в момента са в експозиция, а посетителите могат да видят общо шест вида фазани. За момента нямаме планове за нови видове едри животни, защото всеки вид има специфични изисквания за площ на местообитанието“, добави Иванка Стоянова.  Тя допълни, че  тази година децата са имали възможност да видят много бебета, като в момента при птиците има подрастващи пиленца. Директорът на варненския зоопарка посочи, че през тази година са родени – 27 бозайника и 460 птици. Най-интересните за посетителите са бебета кенгуру, 5 лъвчета, едно от които бяло, шотландско пони, нутрия и елен лопатар.  \r\nДесислава ВАСИЛЕВА", "date": "2019.10.22", "title": "Иванка Стоянова: С всяка изминала година интересът към осиновяване на животни от варненския зоопарк се увеличава"}
{"url": "http://www.focus-news.net/news/2019/10/22/2710903/23-godishna-zhena-se-e-blasnala-s-lek-avtomobil-v-tri-parkirani-koli-i-terasa-na-kashta-v-smolyan.html", "text": "На 21 октомври 2019 г. в Районно управление на МВР-Смолян е получен сигнал, за това, че на същата дата, около 17.30 ч. на ул.\"Снежанка\" № 56 в Смолян, на ляв завой, лек автомобил марка \"Мазда а6\" със смолянска регистрация, собственост на 32-годишен мъж от с. Върбина и управляван от 23-годишна жена от града, нарушавайки правилата за движение по пътищата, по непредпазливост е причинила значителни имуществени вреди като се удря в паркирани на платното за движение моторни превозни средства - лек автомобил \"Шкода Фабия\" със сливенска регистрация, собственост на 36-годишен мъж от Нова Загора, лек автомобил \"Сеат Кордоба\" със смолянска регистрация, собственост на 30-годишна жена, от Смолян и лек автомобил \"Рено Клио\" със смолянска регистрация, собственост на 46-годишен мъж от Смолян, след което се удря в тераса на къща, намираща се в непосредствена близост, собственост на 63-годишна жена от с. Орехово. Това съобщиха от  ОДМВР-Смолян . Причините за възникване на пътно-транспортното произшествие и настъпилите щети са в процес на изясняване. Няма пострадали граждани. Местопроизшествието е посетено от дежурна оперативна група. Извършен е оглед и е образувано досъдебно производство. Работата по случая продължава.", "date": "2019.10.22", "title": "23-годишна жена се е блъснала с лек автомобил в три паркирани коли и тераса на къща в Смолян"}
{"url": "http://www.focus-news.net/news/2019/10/22/2710902/afp-broyat-na-zaginalite-v-protestite-irak-be-korigiran-na-157-dushi.html", "text": "Броят на загиналите в антиправителствени протести, които избухнаха в Багдад и други градове в началото на месеца, бе коригиран на 157 души, предава  AFP , като се позова на официалното разследване. \r\nУточнява се, че 111 от жертвите са загинали в столицата, като по-голямата част от тях са участници в демонстрациите.  \r\nОколо 70% от смъртните случаи са причинени от рани от куршуми „в главата или гърдите“, според разследващите.  \r\nДанните са публикувани в навечерието на поредния протест в Ирак, насрочен за петък, 25 октомври.  \r\n \r\n Тереза Герова", "date": "2019.10.22", "title": "AFP: Броят на загиналите в протестите Ирак бе коригиран на 157 души"}
{"url": "http://www.focus-news.net/news/2019/10/22/2710905/mestni-izbori-2019-oik-kardzhali-opredeli-chlenovete-na-komisiyata-koito-shte-predavat-izbornite-knizha-i-materiali-na-predsedatelite-na-sik.html", "text": "ОИК-Кърджали е определила членовете на комисията за предаване на изборни книжа и материали на председателите на СИК на 26 октомври 2019 г., съобщиха от ОИК, предаде кореспондент на   Радио Фокус  . Това са както следва: Величка Георгиева, Деница Накева, Елица Юркенова и Юркюш Ахмед,  които на 26 октомври 2019 г. в Община Кърджали, бул. „България” № 41 ще връчват на председателите на секционните избирателни комисии всички изборни книжа и материали съгласно Протоколи за приемане и предаване на избирателният списък Приложения № 82-МИ; № 83-МИ/; № 84-МИ/; № 85-МИ/; Приложение № 86-МИ. Те ще имат право да подписват посочените протоколи и всички необходими документи и книжа за изборите на територията на община Кърджали.  \r\nДарина ДЕЕНИЧИНА", "date": "2019.10.22", "title": "Местни избори 2019: ОИК-Кърджали определи членовете на комисията, които ще предават  изборните книжа и материали на председателите на СИК"}
{"url": "http://www.focus-news.net/news/2019/10/22/2710906/sreshtata-v-sochi-na-fona-na-situatsiyata-v-siriya-putin-opredeli-kato-nalezhashti-konsultatsiite-s-erdogan.html", "text": "Държавният глава на Руската федерация Владимир Путин определи ситуацията в Сирия като „сложна“ и подчерта, че в тази връзка консултациите му в Сочи с турския президент Реджеп Тайип Ердоган са „належащи“, предава  TACC . \r\n„Ситуацията в региона е много сложна. Всички ние разбираме това\", подчерта Путин в началото на разговора с Ердоган в тесен състав. „Мисля, че нашата среща днес, нашите консултации са много належащи“. \r\nЛидерът на Кремъл изрази надежда, че „нивото на руско-турските отношения, което е постигнато в момента, ще играе роля за решаването на всички сложни въпроси, които са се развили в региона\". Той изрази надежда, че срещата в Сочи ще позволи да се намерят отговори на всички въпроси, както в интерес на Турция и Русия, така и в интерес на всички страни от региона. \r\nПутин горещо приветства турската делегация и благодари за решението й да дойде в Сочи. Освен Ердоган, в нея са включени министърът на отбраната на Турция Хулуси Акар, първият дипломат на Анкара Мевлют Чавушоглу, министърът на финансите Берат Албайрак, говорителят на президента Ибрахим Калън и директорът на разузнаването Хакан Фидан. \r\n \r\n Тереза Герова", "date": "2019.10.22", "title": "Срещата в Сочи: На фона на ситуацията в Сирия Путин определи като „належащи“ консултациите с Ердоган"}
{"url": "http://www.focus-news.net/news/2019/10/22/2710908/zhivko-yanakiev-byuro-po-truda-burgas-zayavenite-rabotni-mesta-na-parvichniya-trudov-pazar-za-septemvri-sa-480.html", "text": "Заявените работни места на първичния трудов пазар в Дирекция „Бюро по труда“ – Бургас за месец септември са 480, но реално като разнообразие са 130 места, а около 300 са неизползваеми. Това съобщи пред журналисти директорът на „Бюро по труда“ – Бургас Живко Янакиев, предаде репортер на  Радио „Фокус“ – Бургас . „От гледна точка на работните места и на търсенето на Пазара на труда, от тук нататък навлизаме в най-трудния, най-малко търсения и най-малко възможности за работа период, което подчертава силната зависимост на регионалната икономика и в частност на нашата общинска от туризма“, каза още Янакиев. По думите му местата са в сферата на търговията, строителството, транспорта, където пък има дефицит на кадри. От гледна точна на структурата на безработните лица, Янакиев заяви, че се увеличава техният брой с приключването на сезона - 60% са от общия брой регистрирани, при младежите до 29-годишна възраст се наблюдава увеличение, което е също следствие от приключващия сезон.  \r\n„В образователно отношение - преобладаващи са в средното образование - 48%, което е с 1% увеличение от месец август и ще продължи да се увеличава по същата причина, тъй като по-голямата част от ангажираните в туризма са хора със средно образование. С висшето образование са 27.5%, там има лек спад и най-малко както винаги са основното и по-ниско образование - 24.4%. И ако трябва да търсим икономическа логика - повечето от местата, които и в момента са заявени, са за хора без професия, с образование - основно и средно, малко са тези за специалисти с по-висока квалификация“, заяви Янакиев. Според него това рефлектира и върху структурата на безработните. „Приключи набирането за кандидати по програмата „Старт на кариерата“ за работните места в държавната администрация. За съжаление интересът беше слаб“, посочи директорът на „Бюро по труда“ - Бургас. По думите му по другата програма, която върви, за обучение на заети лица са стартирали няколко обучение, но интересът също не е много голям.  \r\n„Но схемата тя е отворена, до края на програмния период има възможност, кой по каквато специалност е преценил, че има необходимост от допълнителни знания или придобиване на нова специалност или езикови и компютърни знания. Другата схема, която е отворена и върви, е родителите в заетост, тя също е отворена за родители, които са с малки деца и желаят по-рано да се върнат на работа, им осигуряваме детегледачи до навършване на 5 години, но 18 месеца е максималният срок за наема чрез нас на такъв човек“, уточни Янакиев и добави, че на 6 ноември в Бургас е предвидена инициатива за подбор на кадри за зимния туристически период в Германия. \r\nДеница ДИМИТРОВА", "date": "2019.10.22", "title": "Живко Янакиев, Бюро по труда – Бургас: Заявените работни места на първичния трудов пазар за септември са 480"}
{"url": "http://www.focus-news.net/news/2019/10/22/2710909/rayonnata-prokuratura-vav-varna-predade-na-sad-60-godishen-mazh-za-huliganstvo.html", "text": "60-годишният Сали И. е предаден на съд от Районната прокуратура във Варна за непристойни действия, грубо нарушаващи обществения ред и изразяващи явно неуважение към обществото. Това съобщават от  Апелативната прокуратура  в града. Подсъдимият Сали и негов приятел водели скитнически живот във Варна. На 11 октомври 2018 г. двамата употребили алкохол в района на железопътната гара. След това отишли в центъра на града. Сали застанал на стълбите на голям търговски обект и започнал да псува преминаващите граждани и служителките, наричал ги с обидни имена. След като една от работещите в магазина му направила забележка, подсъдимият извадил нож и спрей за самозащита. Повиканият на място полицейски екип задържал Сали и открил в него ножа и спрея. Сали И.  е осъждан и признат за виновен за причиняване на лека телесна повреда по хулигански подбуди, което обаче не влияе на квалификацията по това наказателно дело. Предстои делото срещу 60-годишния мъж да бъде насрочено за разглеждане във Варненския районен съд.", "date": "2019.10.22", "title": "Районната прокуратура във Варна предаде на съд 60-годишен мъж за хулиганство"}
{"url": "http://www.focus-news.net/news/2019/10/22/2710907/ivanka-stoyanova-predstoi-mashtaben-remont-na-varnenskiya-zoopark.html", "text": "Предстои мащабен ремонт на варненския зоопарк. Това каза в интервю  Радио „Фокус“ – Варна   Иванка Стоянова, директор на зоопарка в града. Тя посочи, че за първи път зоопарк в България финансира ремонтни дейности, чрез фонд за „Градско развитие“ за Северна България на стойност 1,2 млн. лв. Предвижда се реконструкция и разширяване на местообитания на лъвове, вълци и тигри. Освен това ще бъде направена реконструкция на входа на зоопарка, детска площадка, както и преместване и разширяване на сектор маймуни. Главната цел на проекта е подобряване на средата на живот на животните в сектор „хищници“ и „маймуни“, както и модернизиране на визията на целия сектор. „Такъв мащабен ремонт в нашия зоопарк не е имало от момента на основаването му. Намерението ни е ремонтът да се осъществява на етапи, като ще затваряме само сектора, в който има строителна дейност, за да могат посетителите да разглеждат останалата част от експозицията“, коментира Иванка Стоянова.  \r\nТя добави, че успоредно с предстоящия ремонт се е провело и засаждането на дървета и храсти в зоопарка.  Доброволците са имали възможност и да се включат в почистването, както и в освежаването  на част от зоопарка и детската площадка.  „Дръвчета от вида обикновена липа и ацер бяха засадени в местообитанията на птици и тревопасни, като основната цел е озеленяването на пространствата при животните и осигуряване на сянка през лятото.В кампанията се включиха над 40 доброволци, повече от които млади хора, приятели на зоопарка. Дръвчетата са дарение от фондация „Европейска музикална академия“, на които сме изключително благодарни за инициативата“, каза в заключение Иванка Стоянова.  \r\nДесислава ВАСИЛЕВА", "date": "2019.10.22", "title": "Иванка Стоянова: Предстои мащабен ремонт на варненския зоопарк"}
{"url": "http://www.focus-news.net/news/2019/10/22/2710913/????????%20??????%20??%20?????????????%20??%20????????%20??????????%20?%20?????????%20??%20????????%20??%20??????%20%20??????%20??%20???????%20??%20????%20???????%20?%20??????%20%E2%80%9E????%E2%80%9C%20.html", "text": "Сериозен ресурс от представители на различни институции е използван за проверка на фалшив  сигнал за трупове на диви прасета в язовир „Тича“, обяви по време на днешната областна епизоотична комисия Петко Шаренков, заместник- областен управител на Шумен, предаде  репортер на Радио „Фокус“- Шумен . „В петък следобяд в областна администрация е получена информация за две умрели диви прасета в т.нар. втори ръкав на язовир „Тича“ от към село Сушина. Гадна, некоректна и подло подадена информация. Подалият сигнала е заявил, че ще изпрати на имейл снимки на прасетата, които от три дни уж били плували там. Беше отделен изключително голям ресурс от представители от СИДП, община Върбица, община Велики Преслав, ДГС- Велики Преслав, ДГС- Върбица и представители на ОДБХ, за да се установи, че сигналът е фалшив. Маса екипи с моторни превозни средства в гориста и трудно пресечена местност се придвижиха от различни места, за да се установи, че сигналът е фалшив“, каза Петко Шаренков. Занапред, за да бъде проверена информация, подателят на сигнала трябва да посочи координати и мобилен телефон за връзка.  „Повече на сигнали без ясен подател, без възможност за обратна връзка, няма да реагираме“, заяви Петко Шаренков. Той посочи, че епизоотичната обстановка относно АЧС в областта е усложнена и призова да не се подценява ситуацията, да спазват стриктно мерките и предписанията и да се извършва действен контрол.  \"На територията на нашата област е единствената по рода си порода източнобалканска свиня. Имаме още повече от 10 стада. Трябва да ги запазим\", каза Петко Шаренков. Д-р Наташа Баева от ОДБХ посочи, че на собствениците запазените стада източно балкански свине са връчени предписания за забрана на пашата. „Стопаните са запознати със сложната епизоотична обстановка и  мерките, които трябва да предприемат. Вчера е проведена среща и със собственици на ферми тип А,като е обърнато внимание да не подценяват прилаганите мерки за биосигурност“, каза д-р Баева. През изминалата седмица   в профишлени свинеферми и ферми А има умрели 122 животни. Взети са проби от 59 и са изпратени за изследване. Резултатите от пробите, които са обработени, са отрицателни за АЧС.  Инж. Тервел Стефанов от СИДП докладва, че при откритите през миналата седмица огнища на АЧС в селата Сини вир и Венец, както и за огнището в Менгишево са изпъленни всички мерки за биосигурност, разписани в указаният. Продължават ежедневните претърсвания в обособените  зони.  Има присъствие на служители в инфектираните зони, както и изготвени графици и контрол в подзони Б и В. По време на заседанието бе съобщено, че в петък e реагирано на сигнали за трупове на две диви прасета– между Дибич и Радко Димитриево и на АМ „Хемус“, при км 346. При огледа е установено, че най- вероятната причина за смъртта на прасетата е птп. Животните са прибрани, дезинфекцирани и са изпратени проби за изследване за АЧС. Следващото заседание на Областната епизоотична комисия ще бъде на 29 октомври от 10 ч.  \r\nИвелина ИВАНОВА", "date": "2019.10.22", "title": "Сериозен ресурс от представители на различни институции е използван за проверка на фалшив  сигнал за трупове на диви прасета в язовир „Тича“"}
{"url": "http://www.focus-news.net/news/2019/10/22/2710910/", "text": "Най-големите проблеми на Шумен са свързани с водния цикъл и с липата на пречиствателна станция за питейни води. Това каза за предаването „Добър ден“ на радио „Фокус“ кандидатът за кмет на града от АБВ Валентин Велев. Той обясни, че за Шумен, а вероятно и за всички областни центрове и по-малките градове, основният проблем е за задържане на младите хора, младите специалисти в града. „Ние ще се борим за нова визия и стратегия за младите. Разработваме програма, която ще предоставим на бъдещия общински съвет, за млади предприемачи и специалисти, в която ще бъдат предложени финансови и данъчни облекчения. Ние ще предложим безплатни общински жилища на млади висшисти и специалисти, и безплатни детски градини за техните деца, ако те сключат договор с общината да работят на територията на Шумен поне 10 години. Само по този начин можем да задържим работещите и специалистите в нашия град“, обясни кандидатът за кмет от АБВ и досегашен общински съветник. Валентин Велев каза още, че в Шумен съществуват и проблеми, които са аналогични на по-големите градове – инфраструктура, липса на кадри в предприятията. Той обясни, че там се намира може би най-големият индустриален парк, но той не може да бъде захранен с квалифицирана работна ръка. Велев допълни още, че средните и висшите училища не отговарят на потребностите на промишлеността. Според кандидата на АБВ общината трябва да бъде партньор с местния Инспекторат по образование, за да се търсят начини и форми за решаване на този проблем. \r\nМарияна ВАЛЕНТИНОВА", "date": "2019.10.22", "title": "Местни избори 2019: Валентин Велев, АБВ: Разработваме програма с финансови и данъчни облекчения за млади предприемачи и специалисти, които да останат в Шумен"}
{"url": "http://www.focus-news.net/news/2019/10/22/2710879/georgi-dimov-bivsh-konsul-na-balgariya-v-odrin-zaplahite-na-tramp-che-shte-smachka-turskata-ikonomika-ne-sa-samo-blafove.html", "text": "Заплахите на Тръмп, че ще смачка турската икономика, не са само блъфове. Това каза в интервю за  Агенция „Фокус“  бившият консул на България в Одрин Георги Димов. Той припомни случая с американския пастор Андрю Брансън, който беше арестуван през октомври 2016 г., след като властите в Турция го обвиниха във връзки със забранената Кюрдска работническа партия и гюленисткото движение. След време пасторът беше освободен от затвора по здравословни причини и поставен под домашен арест, а няколко седмици по-късно САЩ наложиха санкции на турските министри на правосъдието и вътрешните работи заради задържането му. „Само ще припомня, че на 13 август миналата година, това беше и във връзка със задържания американски пастор Андрю Брансън, турската лира удари дъното и 1 долар вече струваше 7,5 турски лири. Така че това нещо го има в джоба на Тръмп“, посочи още Георги Димов.  \r\nТеодора ПАВЛОВА \r\n Пълния текст на интервюто четете по късно в „Мнение“", "date": "2019.10.22", "title": "Георги Димов, бивш консул на България в Одрин: Заплахите на Тръмп, че ще смачка турската икономика, не са само блъфове"}
{"url": "http://www.focus-news.net/news/2019/10/22/2710885/ria-novosti-v-sochi-zapochna-sreshtata-putin-erdogan.html", "text": "В Сочи започнаха преговорите в тесен формат между държавния глава на Руската федерация Владимир Путин и турският му колега Реджеп Тайип Ердоган, предава  РИА Новости . \r\nРазговорът ще бъде „задълбочен и сложен, няма да се бърза\", двамата лидери ще трябва да обсъдят много теми, поясни говорителят на Кремъл Дмитрий Песков пред репортери по-рано. \r\nОчаква се основният фокус на разговора да бъде насочен към ситуацията в Сирия с оглед военната операция на Анкара и споразумението на Турция и САЩ за прекратяване на огъня в северната част на страната, което изтича тази вечер. \r\nДен преди срещата си с Путин Ердоган заяви, че Анкара ще „предприеме стъпки\" по Сирия след разговорите си с руския президент. Турският президент  обяви също, че възнамерява да обсъди с руския си колега следващата фаза от процеса на създаване на зона за сигурност в Северна Сирия. \r\nПреди началото на преговорите в Сочи Путин нарече ситуацията на сирийско-турската граница „остра“ и призова за диалог.  \r\n \r\n Тереза Герова", "date": "2019.10.22", "title": "РИА Новости: В Сочи започна срещата Путин-Ердоган"}
{"url": "http://www.focus-news.net/news/2019/10/22/2710912/vazrastna-zhena-e-s-komotsio-sled-paten-intsident-na-parking-na-magazin-vav-varna.html", "text": "Възрастна пешеходка е с комоцио, след като е била ударена от автомобил на паркинг на магазин във Варна. Това съобщават от  Областната дирекция на МВР . Инцидентът е станал вчера около 09.50 часа на паркинг на магазин на ул. „Битоля“. 41-годишната водачка на лек автомобил, по време на движение, при завой наляво, не пропуска и блъска пешеходката. В този момент жената е пресичала пред колата. Вследствие на инцидента 75-годишната жена е получила комоцио и малка фрактура на черепа. Прегледана е и настанена за наблюдение, без опасност за живота.", "date": "2019.10.22", "title": "Възрастна жена е с комоцио след пътен инцидент на паркинг на магазин във Варна"}
{"url": "http://www.focus-news.net/news/2019/10/22/2710917/v-dva-imota-na-79-godishen-mazh-ot-belogradchik-sa-otkriti-golyamo-kolichestvo-nezakonno-pritezhavani-boepripasi.html", "text": "Голяма количество незаконно притежавани боеприпаси иззели вчера служители на РУ-Белоградчик. Това съобщиха от пресцентъра на  МВР . В условията на неотложност, полицаите извършили претърсване в два имота – в градчето и в село Рабиша, обитавани от 79-годишен мъж. Там открили 184 патрона за нарезно оръжие, 38 ловни патрона и три капсул-детонатора. Работата на разследващите по случая продължава, образувано е досъдебно производство по чл.339, ал.1 от Наказателния кодекс.", "date": "2019.10.22", "title": "В два имота на 79-годишен мъж от Белоградчик са открити голямо количество незаконно притежавани боеприпаси"}
{"url": "http://www.focus-news.net/news/2019/10/22/2710916/sled-odobreno-sporazumenie-narkorazprostranitel-ot-varna-poluchi-osaditelna-prisada-i-globa-ot-5000-leva.html", "text": "29-годишният Петър Д., който беше предаден на съд с обвинителен акт от Окръжната прокуратура във Варна  за държане с цел разпространение на  1.422 кг марихуана и близо 1 грам метамфетамини, сключи споразумение с обвинението, което състав на Варненския окръжен съд е одобрил като непротиворечащо за закона и морала. Това съобщават от  Апелативната прокуратура . Подсъдимият приел за изтърпи наказание две години лишаване от свобода, изпълнението на което  на основание член 66, ал. 1 от НК е било отложено с изпитателен срок от 4 години. Наложена му е и глоба в размер на 5000 лева. В тежест на осъдения мъж са и направените по делото разноски. Голямото количество наркотични вещества били намерени и иззети при претърсване на къща, обитавана от подсъдимия във Варна, както и на избено помещение и пристройка в двора при полицейска операция, проведена в края на 2016 г. Високорисковите вещества  били предназначени за разпространение, включително и чрез други лица. В момента подсъдимият се намира в ареста, тъй като спрямо него е била взета мярка за неотклонение „Задържане под стража“ по друго досъдебно производство на Окръжната прокуратура във Варна от тази година, по което Петър е привлечен като обвиняем освен за марихуана и амфетамини, и за държане и разпространение на кокаин.  Одобреното от съда споразумение е окончателно и подлежи на обжалване.", "date": "2019.10.22", "title": "След одобрено споразумение, наркоразпространител от Варна получи осъдителна присъда и глоба от 5000 лева"}
{"url": "http://www.focus-news.net/news/2019/10/22/2710918/ea-daily-berlin-ne-prizna-golodomora-za-genotsid.html", "text": "Германското правителство не смята, че гладът в Украйна (и на други територии на бившия СССР в началото на 30-те години на XX век) – т. нар. „голодомор“ – може да се нарича геноцид. Това заяви държавният министър по европейските дела в Министерството на външните работи Михаел Рот на заседание на петиционната комисия на Бундестага, където бе разгледано съответното обръщение към германския парламент, предава агенция EA Daily. \r\nНеговите инициатори призоваха гладът да бъде описан като „геноцид на украинския народ, причинен от действията на съветския режим, ръководен от Сталин“ (в момента информацията на сайта на Бундестага е изтрита, въпреки че връзката към петицията остава). Според тях това е бил„изкуствен, организиран глад довел до милиони жертви сред украинците“. Махаел Рот обаче не беше съгласен с тези твърдения. \r\n„Германското правителство не смята, че събитията, които са се състояли преди 1948 г., могат да бъдат описани като геноцид в международното право“, обясни политикът. \r\nТой призна, че случилото се през 1932-1933 г. е „ужасно бедствие, отговорността за което носят хора и която е довела до милиони жертви“. Има обаче разлика между политическата и международната правна оценка на тези събития, а освен това, едва от 1948 г. определението за геноцид фигурира в международното право. \r\n„Незаконният акт трябва да бъде признат за незаконен“, подчерта Рот. По неговите думи, правителството на Германия прави това винаги, когато става въпрос за политиката на съветското ръководство. \r\nРуската агенция припомня, че в началото на 30-те години на миналия век масов глад в СССР обхвана териториите на Украйна, Беларус, Северен Кавказ, Поволжието, Южен Урал, Западен Сибир и Казахстан. Според различни оценки са загинали от 2 милиона до 8 милиона души. В Украйна обаче идеята за „голодомора“ - умишленото изтребване на украинци, подхранвана от националистите, през 2006 г. намери официално потвърждение - Върховната Рада прие закон, който установява концепцията за „голодомора“ като геноцид на украинците. В Русия подобни действия бяха наречени опит за пренаписване на историята, но не бяха направени официални изявления или мерки. \r\n  \r\nПревод и редакция:", "date": "2019.10.22", "title": "EA Daily: Берлин не призна „голодомора“ за геноцид"}
{"url": "http://www.focus-news.net/news/2019/10/22/2710920/ekspozitsionen-tsentar-flora-otnovo-shte-bade-domakin-na-nay-epichnite-geymarski-bitki.html", "text": "Този декември Експозиционен център \"Флора\" отново ще бъде домакин на най-епичните геймърски битки. Това съобщиха от пресцентъра на  Община Бургас . За трета поредна година Е-ARENA ще се проведе в експоцентъра. Първите срещи с легендарните игри започват в 10.00 часа на 14 декември.  \r\nОчакваното геймърско събитие ще бъде закрито на 15 декември в 19.00 ч. Тогава ще станат ясни и имената на най-силните геймъри. Очакват ви много емоции с турнири по любимите League of Legends, Counter Strike, Fortnite, Mortal Kombat 11, FIFA 20. Награди за най-добрите, free to play зони с различни активности, подаръци, супер настроение и още много изненади. Е-ARENA Бургас е осъществява благодарение на Lenovo Bulgaria, Община Бургас, COUGAR, компютърен клуб Play Hub: Evolution Бургас, stand up бюра HealthyDesk.", "date": "2019.10.22", "title": "Експозиционен център „Флора“ отново ще бъде домакин на най-епичните геймърски битки"}
{"url": "http://www.focus-news.net/news/2019/10/22/2710915/izzeti-e-nezakonen-boen-arsenal-arsenal-ot-72-godishen-zhitel-na-grad-banya.html", "text": "Незаконен боен арсенал е иззет от къща в град Баня. Полицейската операция за противодействие на незаконно притежание на оръжие, боеприпаси и взривни вещества е проведена вчера от служители на РУ- Карлово.Това съобщиха от пресцентъра на  МВР . Под наблюдение на районната прокуратура е извършено претърсване на адреса на 72-годишен жител на град Баня. Иззети са пистолет, пушка, части и заготовки за оръжия и около 1500 патрона от различен калибър. Заради открит артилерийски гръм с монтирана пиротехническа запалка, периметърът около жилището е бил отцепен от полицейски служители, а обитателите – изведени на безопасно разстояние до идване на екип от СОБТ. Предстои да бъде направена експертиза на обезвредената тротилова пресовка, както и изясняване на произхода на иззетите оръжия и боеприпаси. С полицейска заповед мъжът е задържан за срок до 24 часа. Срещу него е образувано бързо производство по чл. 339, ал.1 от НК.  Работата по цялостното документиране на случая продължават под наблюдението на Районна прокуратура - Карлово.", "date": "2019.10.22", "title": "Иззети е незаконен боен арсенал арсенал от 72-годишен жител на град Баня"}
{"url": "http://www.focus-news.net/news/2019/10/22/2710914/obshtina-burgas-denyat-sled-izborite-za-kmetove-i-obshtinski-savetnitsi-28-oktomvri-e-neucheben-no-prisastven-den.html", "text": "Денят след изборите за кметове и общински съветници - 28 октомври, е неучебен, но присъствен ден. Заповед за това е издадена от министъра на образованието и науката, съобщиха от пресцентъра на  Община Бургас . Всяко училище по своя преценка трябва да организира различни занимания по интереси, спортни дейности, посещения на музеи, галерии, културни институции и обекти, свързани с образователния процес. Директорите на училищата трябва до 23 октомври да представят в Регионалното управление на образованието (РУО) какви дейности са планирани за 28 октомври. Всяко учебно заведение само ще определи времето за провеждане на организираните дейности. Информацията за дейностите в различните училища ще бъде оповестена на сайта на РУО. Всяко училище от своя страна също трябва да оповести по подходящ начин предвидената програма за 28 октомври, за да достигне информацията до всички родители.", "date": "2019.10.22", "title": "Община Бургас: Денят след изборите за кметове и общински съветници - 28 октомври, е неучебен, но присъствен ден"}
{"url": "http://www.focus-news.net/news/2019/10/22/2710919/sport-shaleyn-flanagan-obyavi-kraya-na-sastezatelnata-si-kariera.html", "text": "Олимпийската вицешампионка в бягането на 10000 метра от Пекин 2008 Шалейн Фланагън обяви края на състезателната си кариера. Плановете на 38-годишната амероканка са да работи като треньор в лекоатлетически клуб в Портланд. \r\nФланагън спечели Маратона на Ню Йорк през 2017 година и стана първата американка от 30 години насам, спечелила състезанието в Голямата ябълка. Освен това тя има четири участия на Олимпийски игри, като все още е национална рекордьорка на САЩ в бяганията на 3000, 5000 и на 15000 метра.", "date": "2019.10.22", "title": "Спорт: Шалейн Фланагън обяви края на състезателната си кариера"}
{"url": "http://www.focus-news.net/news/2019/10/22/2710911/govoritel-na-folskvagen-za-anadolu-agency-ne-tarsim-alternativa-za-zavoda-v-turtsiya.html", "text": "На фона на докладите от последните дни, съгласно които „Фолксваген“ отменя решението си за изграждането на свой завод на територията на Турция, говорител на компанията, отговарящ за производството, подчерта пред кореспондент на държавната информационна агенция  Anadolu Agency , че германският автомобилен концерн не търси активно алтернативно място за съоръжението на стойност над един милиард евро. \r\n„Следим отблизо развитието на ситуацията… Не търсим активно алтернативно място“ за завода, увери Лесли Ботге.  \r\nВ края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро. \r\n„Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец. \r\nПо-рано икономическото издание Das Handelsblatt, позовавайки се на свои източници от компанията, съобщи, че германският автомобилен концерн отлага реализирането на плана за изграждане на завод в Турция заради военна операция на Анкара в Сирия. При новосъздалата се ситуация не може да има „зелена светлина“ за изграждане на завода в района на Измир, разкриха източниците от автомобилния производител. Германският национален ежедневник Die Zeit цитира говорител на „Фолксваген“, който подчерта единствено: „Следим ситуацията с голяма загриженост“. Други подробности не бяха представени. \r\nВпоследствие министър-председателят на федералната провинция Долна Саксония Щефан Вайл, който е член на Надзорния съвет на германския концерн „Фолксваген“, коментира за изданието Hannoversche Allgemeine Zeitung информацията за отлагане на решението за изграждане на нов завод на компанията в Турция. „С оглед настоящите условия, не си го представям“, гласи отговорът на Вайл на съответния въпрос. Той описа новата, трета по ред военна офанзива на Анкара в Северна Сирия като „шамар в лицето на човешките права и международното право“. \r\n \r\n Тереза Герова", "date": "2019.10.22", "title": "Говорител на „Фолскваген“ за Anadolu Agency: Не търсим алтернатива за завода в Турция"}
{"url": "http://www.focus-news.net/news/2019/10/22/2710925/mestni-izbori-georgi-tomov-bsp-ilinden-hudozhestvenata-samodeynost-tryabva-da-bade-podkrepyana-i-podpomagana.html", "text": "Художествената самодейност е една от най-успешните форми за съхраняване на българските традиции и народното творчество. Ето защо тя трябва да бъде подкрепяна и подпомагана. Като кмет ще работя за това. Това каза Георги Томов, кандидат на БСП за кмет на район „Илинден“ на среща с членове на фолклорен клуб „Балканска младост”, съобщиха от пресцентъра на  БСП - София . Повод бе желанието на част от участниците в клуба, които симпатизират на Томов, да изразят своята подкрепа за кандидатурата му. В атмосферата на автентичен български дух, самодейците пожелаха на кандидат-кмета не само победа на изборите и го поканиха да се включи в клуба. По неподправен и неповторим начин, всички присъстващи на събитието се заредиха с положителни емоции и оптимизъм. Ръководителят и основател на клуба Стоян Стоянов, хореограф и професионален танцьор с десетилетен опит, изрази надеждите си за все по-обхватно популяризиране на фолколорните самодейности като път за запазване на българщината и красивите ни традиции. В срещата взе участие и кандидатът за общински съветник от БСП Мария Димитрова. Двамата кандидати на БСП облякоха народните носии за късмет и бяха закичени с китка здравец за здраве и победа.", "date": "2019.10.22", "title": "Местни избори: Георги Томов, БСП  “Илинден“: Художествената самодейност трябва да бъде подкрепяна и подпомагана"}
{"url": "http://www.focus-news.net/news/2019/10/22/2710924/voennoe-obozrenie-irak-poiska-ot-sasht-da-izteglyat-pristignalite-ot-siriya-voyski.html", "text": "Преведеният от Сирия в Ирак американски военен контингент трябва да напусне територията на страната, тъй като Багдад не е давал разрешение за постоянното му разполагане. С такова изявление излезе обединеното командване на въоръжените сили на Ирак, предава руският специализиран портал  „Военное обозрение“ . \r\n„Някои медии и информационни агенции съобщават за изтеглянето на американските войски от Сирия към Ирак. На тези войски е дадено разрешение за влизане транзит в (Иракски) Кюрдистан, а след това те трябва да напуснат Ирак. Не сме давали никакво разрешение на тези сили да останат на територията на Ирак“, цитира телевизионният канал Al Sumaria изявлението на пресслужбата на иракските въоръжени сили. \r\nПо-рано министърът на отбраната на САЩ Марк Еспер заяви, че във връзка с началото на турската военна операция „Извор на мира“ в Североизточна Сирия, от там ще бъдат изтеглени около хиляда американски военнослужещи, които ще бъдат разположени в Западен Ирак, където ще продължат борбата с терористичната групировка „Ислямска държава“. Към днешна дата коалицията на САЩ е напуснала няколко военни бази в сирийските провинции Алепо, Хасака и Ракка, прехвърляйки военнослужещите в бази в съседен Ирак. \r\n \r\n \r\n . \r\n \r\nПревод и редакция:", "date": "2019.10.22", "title": "„Военное обозрение“: Ирак поиска от САЩ да изтеглят пристигналите от Сирия войски"}
{"url": "http://www.focus-news.net/news/2019/10/22/2710927/malki-zemedelski-stopani-shte-mogat-da-kandidatstvat-za-prerabotka-na-sobstvena-selskostopanska-produktsiya.html", "text": "От днес стартира прием на проектни предложения по подмярка 4.2.2 „Инвестиции в преработка/маркетинг на селскостопански продукти по тематичната подпрограма“ от мярка 4 „Инвестиции в материални активи“ от Програма за развитие на селските райони за периода 2014-2020 г. Това съобщиха от пресцентъра на Министерство на земеделието, храните и горите. Ще се подпомагат изцяло стопанства с икономически размер между 6 000 и 7 999 евро. По процедурата могат да кандидатстват малки стопанства в областта на животновъдството, плодове и зеленчуци или на етерично-маслени и лекарствени култури. Бюджетът на подмярката е над 3 млн. лв. и е насочен за преработка на селскостопански продукти. Целта е да се повиши жизнеспособността и устойчивото развитие на малките земеделски стопанства. \r\nИнвестициите са за материални и/или нематериални активи за създаване или модернизация на съществуващи мощности за преработка, разширяване на капацитета на местните мрежи за прибиране, приемане, съхранение, климатизиране, сортиране и пакетиране на земеделска продукция.  \r\nПроектните предложения се подават по електронен път чрез Информационната система за управление и наблюдение на средствата от Европейските структурни и инвестиционни фондове (ИСУН 2020), на интернет адрес: http://eumis2020.government.bg/.  \r\nКандидатите могат да задават допълнителни въпроси на електронната поща rdd@mzh.government.bg и да получат разяснения по Условията за кандидатстване до 3 седмици преди крайния срок за подаване. Проектите ще се приемат до 17:30 часа на 23.12.2019 г.", "date": "2019.10.22", "title": "Малки земеделски стопани ще могат да кандидатстват за  преработка на собствена селскостопанска продукция"}
{"url": "http://www.focus-news.net/news/2019/10/22/2710921/veliko-tarnovo-uchastva-v-informatsionno-prevantivna-kampaniya-za-borba-s-trafika-na-hora.html", "text": "Местната комисия за борба с трафик на хора към Община Велико Търново стартира от началото на месец октомври превантивно-информационна кампания, чиито дейности са насочени към повишаване на информираността относно това престъпление, както на рискови и уязвими групи, така и на цялата общественост. Това съобщиха от  пресцентъра на местната администрация . \r\n \r\nКампанията стартира с информационна беседа и прожекция на филм по темата в ЧПГ „АК – Аркус“, където близо 150 колежани от осми и девети клас бяха запознати с рисковете от попадане в трафик на хора и начините за предпазване. Информационните срещи с ученици продължават в ПЕГ „Проф. д-р. А. Златаров“, ПМГ „В. Друмев“, както и в други училища от гр. В. Търново. \r\n \r\nПо отношение на дейностите със студенти – вече има проведени няколко събития в Стопански и Педагогически факултет на ВТУ „Св. Св. Кирил и Методий“ под надслов „Младите хора срещу съвременното робство“. Важен акцент при работата с младите хора е те да бъдат не само информирани, но и мотивирани и ангажирани да вземат участие в подобни кампании и социално значими каузи, каквато е борбата с трафика на хора. \r\n \r\nУченици-доброволци към МКБТХ проведоха информационна акция в Центъра на гр. Велико Търново. Те разпространяваха сред населението на града информационни материали,  балони с послания, информираха всеки желаещ за рисковете от попадане в трафик на хора и начините за предпазване. За тази цел бяха обособени няколко информационни къта и табла. \r\n \r\nКампанията ще приключи в края на месец ноември, когато доброволците към Комисията ще изнесат открит урок по темата пред свои връстници, както и пред експерти от региона, имащи отношение към престъплението трафик на хора и неговото ограничаване. \r\n \r\nПровеждането на превантивно-информационната кампания цели не само да повиши информираността и непримиримостта към това престъпление сред младежи и подрастващи, но и да ги направи по-социално ангажирани не само към тази, но и към други подобни каузи, свързани с преодоляването и премахването на рискови и негативни явления в нашето съвремие.", "date": "2019.10.22", "title": "Велико Търново участва в информационно - превантивна кампания за борба с трафика на хора"}
{"url": "http://www.focus-news.net/news/2019/10/22/2710928/", "text": "Над 200 българчета от Македония, Молдова, Албания, Сърбия и Украйна са на посещение във Варна, предаде репортер на  Радио „Фокус“ – Варна  . Децата взеха участие в XXV Есенен семинар, организиран от Фондация Българска Памет. Форумът има тринадесетгодишна история на устойчиво развитие, като програмата му ще потопи близо 200-те младежи от българската диаспора в света на технологиите, дигиталното предприемачество, бизнес планирането и много други. В рамките на посещението си децата имат възможност да обменят информация помежду си, да споделят идеи и цели за развитието им в България. Успоредно с това за тях са организирани различни семинари и трейнинги. \r\nПо думи на д-р Милен Врабевски, всички деца знаят прекрасно български език, почти всички от тях са печелили олимпиади и конкурси в различни сфери на образованието. „Стараем се всяка година да организираме различни мероприятия – било то фолклорни събития, викторини или конкурси за есета, единствено с цел да мотивираме тези деца и да ги привлечем към каузата, която е да станат неразделна част от живота на България, което разбира се, не пречи да останат граждани и на собствените си държави“, коментира още д-р Врабевски. Той добави, че непрекъснато се увеличава и броят на стипендиите, които Висшите училища в страната отпуска на децата с български корени, но живеещи в чужбина.  \r\nПо отношение на това дали има достатъчен брой училища в чужбина, особено в Украйна и  Молдова, д-р Милен Врабевски посочи, че училищата винаги могат да бъдат повече. Въпреки всички обаче, всички училища са снабдени с български учебници и добави, че през 2009-та година е било направено огромно дарение на учебници на 30 молдовски и 50 украински училища, в които се учат българчета. „Искам да отбележа, че дарението на тези учебници си беше истинско приключение, защото макар и от Източното партньорство, всяка държава си има изисквания за учебните помагала. След това обаче, успяхме да създадем една добра колаборация с различните страни, като вече спокойно можем да оказваме помощ на българчетата там. Най-важното е самите деца да знаят, че България я има и тя е там, за да им помогне“, каза в заключение д-р Врабевски. \r\nДесислава ВАСИЛЕВА", "date": "2019.10.22", "title": "Над 200 българчета от Македония, Молдова, Албания, Сърбия и Украйна са на посещение във Варна"}
{"url": "http://www.focus-news.net/news/2019/10/22/2710929/faktor-makedoniya-sasht-ratifitsiraha-protokola-za-chlenstvoto-na-makedoniya-v-nato.html", "text": "САЩ ратифицираха протокола за членството на Македония в НАТО, пише скопското електронно издание  “Фактор“ . \r\nС 84 гласа „за“ и само двама „против“, както и 14 негласували сенатори, ратификацията беше утвърдена. \r\nМиналата седмица националните парламенти на Италия и Великобритания ратифицираха Протокола за присъединяването на  Македония към НАТО. \r\nСъответно, за да завърши целия процес и Македония да стане най-накрая пълноправен член на НАТО, още пет държави трябва да ратифицират този протокол. Македония може да стане 30-ия член на НАТО само ако всичките 29 страни-членки дадат зелена светлина чрез своите национални парламенти, което според всички очаквания е сигурно. \r\n \r\n  Юлиян Марков", "date": "2019.10.22", "title": "„Фактор“ (Македония): САЩ ратифицираха протокола за членството на Македония в НАТО"}
{"url": "http://www.focus-news.net/news/2019/10/22/2710923/", "text": "Изборът за Пловдив е съдбоносен, много е важно да спечелим. Това каза кандидатът за кмет на града от НФСБ Славчо Атанасов на среща с представители на бизнеса, предаде репортер на  Радио „Фокус“ – Пловдив . „Много е важно да спечелим Пловдив, въпреки че битката е чудовищно неравна, защото ще дадем сила и на НФСБ, и на Валери Симеонов. Партията НФСБ ще израсне вече на съвсем друго ниво когато има кмет на втория по големина град в България. Аз съм доказвал какво мога като кмет и затова хората масово гласуват за мен, независимо от партийни цветове-  леви, десни, центристки, най-вече хора, които не са обвързани с политическа партия. Хвърлете всичко на тези избори, изкарайте хората - познати, роднини и приятели, защото наистина изборът за Пловдив е съдбоносен. Ако успеем да пробием в десетте прословути ключови града на България, нещата с нашата партия ще се променят в неузнаваем смисъл. Пробиеш ли в такъв град, нивото на нас като патриоти, като НФСБ, ще скочи. Ще скочи и влиянието ни, за да защитаваме вас – хората от дребния и среден бизнес“, каза Славчо Атанасов.  \r\n„Всичко това, което става  в България в момента, повярвайте ми, е план. План, чрез който България да бъде превърната в монополна държава – да бъде управлявана от няколко монопола. Средният и дребният бизнес са гръбнакът на всяка една нормална икономика по света. Само че, средният и дребен бизнес дават независимост на хората. Определени партии, като ГЕРБ, БСП и ДПС, нямат интерес от свободни хора със свободна воля. Те имат интерес от стадното чувство – гласуването под строй за конкретния кандидат на „правилната“ партия. Когато има мощен среден и дребен бизнес, това нещо няма да стане, няма как да установят контрол и, най-вече, в гласуването“, посочи кандидатът за кмет на Пловдив Славчо Атанасов.  \r\nТой изтъкна, че при неговото управление с Общината са работили над 140 фирми, докато в момента броят им е редуциран до 6 фирми, които взимат 90 % от обществените поръчки.  \r\n„Ето това е целта на цялото управление в България – контрол, контрол и пак контрол. Затова ви моля, ако искате наистина да увеличим мощта на НФСБ, много е важно да спечелим Пловдив. Допуснем ли това да останат само монополи, нещата в държавата ще станат трагични. Няма държава в света, която да е монополна и да се развива добре икономически. Моделът е един и същ, независимо кой е на власт. Това е моделът на България“, подчерта Атанасов.  \r\nТой благодари на лидерът на НФСБ Валери Симеонов, че е застанал твърдо зад кандидатурата му за кмет на Пловдив и че го защитава.   \r\nСлавчо Атанасов обяви, че за последен път влиза в надпреварата за кметското място в Пловдив. Той се обърна към представителите на дребния и среден бизнес с думите: „Правете си добре сметката, защото на вас са ви необходими хора, които да ви защитават, иначе ще бъде премазани. На ваше място ще дойдат монополите, а когато това се случи – Бог да е на помощ на майка България“.  \r\nТони МИХАЙЛОВ", "date": "2019.10.22", "title": "Местни избори 2019: Кандидатът за кмет на Пловдив Славчо Атанасов: Изборът за Пловдив е съдбоносен, много е важно да спечелим"}
{"url": "http://www.focus-news.net/news/2019/10/22/2710926/mlad-mazh-se-opita-da-schupi-kamerite-za-videonablyudenie-v-asansyorite-na-edna-ot-pasarelkite-v-grada.html", "text": ". Млад мъж се опита да счупи камерите за видеонаблюдение в асансьорите на пасарелката при хотел \"Мираж\". Това съобщиха от пресцентъра на  Община Бургас . Извършителят без причина извършва неприлични действия пред тях и прави опит да счупи обективите с груби удари. Служителите от центъра за видеонаблюдение са предоставили кадрите на полицията, за да бъде издирен извършителят на вандалския акт. Една от функциите на камерите от системата за видеонаблюдение на Община Бургас е да бъдат разкривани по-бързо и лесно противообществени прояви. Благодарение на предоставени на органите на реда записи бяха установени доста от извършителите на вандалски актове на обществени места. Освен като превенция на престъпността, камерите помагат да се реагира бързо, ако човек се нуждае от помощ или има усложнение на пътната обстановка.", "date": "2019.10.22", "title": "Млад мъж се опита да счупи камерите за видеонаблюдение в асансьорите на една от пасарелките в града"}
{"url": "http://www.focus-news.net/news/2019/10/22/2710930/zapochva-rehabilitatsiyata-i-na-ulitsa-graovo-v-pernik.html", "text": "Започва рехабилитацията и на улица „Граово” в Перник. Символичната първа копка ще бъде направена в сряда  /23 октомври/ в 11.30 часа. Каним всички, които желаят да присъстват на церемонията, заяви зам.- кметът по строителството инж. Владислав Караилиев. Това съобщиха от пресцентъра на  Община Перник . \r\nУлицата е сред най- натоварените в Перник, като по протежението й има 15 кръстовища,  5 входа и 4 паркинга. Съществуващата пътна настилката е компрометирана- с множество неравности и дупки,  а на места- и слягане. В лошо състояние са и тротоарите. \r\nРемонтът е наложителен, затова и обектът е включен в поименния списък за капиталови разходи на община Перник за тази година. \r\nОсвен цялостното преасфалтиране, проектът предвижда подмяна на два съществуващи стари водопровода, смяна на бордюрите и изграждане на тротоарите.", "date": "2019.10.22", "title": "Започва рехабилитацията и на улица „Граово” в Перник"}
{"url": "http://www.focus-news.net/news/2019/10/22/2710931/oblast-kyustendil-ostava-chista-ot-afrikanska-chuma-po-svinete.html", "text": "Област Кюстендил остава чиста от африканска чума по свинете. Това стана ясно по време на заседание на Областната епизоотична комисия в Кюстендил, предаде репортер на  Радио „Фокус” – Кюстендил . Според д-р Емил Гъгнев, началник на отдел „Здравеопазване на животните” към Областна дирекция по безопасност на храните – Кюстендил, епизоотичната обстановка в областта е благоприятна. Няма постъпили сигнали за заболели домашни или диви свине. През изминалия ловен излет са отстреляни 39 диви свине. Проби от тях са изпратени за изследване в софийска лаборатория. Към момента няма положителни проби. „Предвижда се промяна в Наредба 44, касаеща изискванията за отглеждане на селскостопански животни. Промяната ще засегне изискванията за личните стопанства, в които ще може да се отглеждат до три броя мъжки свине за угояване. Има друга категория – семейни ферми, които могат да отглеждат до десет броя свине майки, но не повече от 200 свине в обектите. Третата категория са индустриалните ферми”, каза д-р Гъгнев. По думите му промяната ще бъде предложена на разисквания. Засилват се мерките за биосигурност в обектите.  \r\nВенцеслав ИЛЧЕВ", "date": "2019.10.22", "title": "Област Кюстендил остава чиста от африканска чума по свинете"}
{"url": "http://www.focus-news.net/news/2019/10/22/2710937/ep-donald-tusk-predstavi-zaklyucheniyata-ot-evropeyskiya-savet-za-posleden-pat.html", "text": "Евродепутатите обсъдиха заключенията от изминалия Европейския съвет (17 и 18 октомври) в пленарна зала тази сутрин с председателите Юнкер и Туск, информира  пресслужбата на Европейския парламент . \r\nПо време на встъпителната му реч, последната в Парламента като председател на Европейския съвет, Доналд Туск осъди едностранните турски военни действия в Североизточна Сирия и призова за оттеглянето на войските и спазването на международното хуманитарно право.  \r\nТой потвърди солидарността на ЕС с Кипър, във връзка с незаконните турски сондажни дейности край неговите брегове. По отношение споразумението за Брекзит, той подчерта, че „сценарий без споразумение никога няма да бъде наше решение“. Относно „трудния дебат относно разширяването“, председателят Туск окачестви решението да не стартират преговори за присъединяване със Северна Македония и Албания като „грешка“.  \r\nПредседателят на Комисията, чийто мандат изтича сега, Жан-Клод Юнкер отбеляза, че сделката за Брекзит предлага правна сигурност и отговаря на желанията на Парламента. Относно бюджета на ЕС, той подчерта, че въпреки предстоящите затруднения, последните предложения на Съвета на ЕС остават неприемливи: „не можете да оформите Европа с 1% БВП“.  \r\nВсички лидери на политически групи подчертаха, че осъждането на Турция не е достатъчно и поискаха от Съвета на ЕС, Комисията и държавите членки да предприемат специфични действия. Повечето от тях повториха, че фактът, че има сделка за Брекзит за организиранo оттегляне е положително развитие и потвърдиха, че Парламентът може да свърши своята част от работата само след като споразумението е ратифицирано от Обединеното кралство. Те също подчертаха необходимостта от достатъчно време за преглед на сделката от избраните представители в Обединеното кралство и в ЕС.  \r\nПовечето от евродепутатите, които се изказаха относно дългосрочния бюджет на ЕС, поискаха от Съвета да потвърди финансирането на амбициозните цели, поставени от Парламента и новоизбрания председател на Комисията Урсула фон дер Лайен. По темата за разширяването в Западните Балкани, почти всички участнички в дебата осъдиха невъзможността за постигане на единодушие в Европейския съвет, въпреки огромната подкрепа в Европейския съюз.  \r\nВ заключителната си реч председателят Туск отбеляза, че от това, което е „чул в дебата“, той „няма съмнения, че трябва да се отнасяме сериозно към искането на Обединеното кралство за удължаване на срока“.", "date": "2019.10.22", "title": "ЕП: Доналд Туск представи заключенията от Европейския съвет за последен път"}
{"url": "http://www.focus-news.net/news/2019/10/22/2710933/vav-veliko-tarnovo-shte-bade-predstavena-protsedura-sazdavane-i-razvitie-na-regionalni-inovatsionni-tsentrove.html", "text": "На 24 октомври от 10.00 часа в зала „Царевец“ на хотел „Премиер“ – гр. Велико Търново ще се проведе информационен ден за представяне на процедура „Създаване и развитие на Регионални иновационни центрове (РИЦ)“ по Оперативна програма „Иновации и конкурентоспособност“ (ОПИК) 2014-2020. Условията за кандидатстване по процедурата ще бъдат представени от експерти от Главна дирекция „Европейски фондове за конкурентоспособност“ в Министерството на икономиката, в качеството на Управляващ орган на ОПИК 2014-2020. Това съобщи за  Радио „Фокус“-Велико Търново  Светослав Стефанов, експерт „Комуникация, информация и логистика“ в Областния информационен център в старата столица. \r\n \r\nОсновната цел на процедурата е изграждане и развитие на съвременна научноизследователска и иновационна инфраструктура за провеждане на приложни изследвания от отворен тип, способстващи за ускорено икономическо и социално развитие на българските региони. Фокусът на процедурата е върху създаването на работещо партньорство между бизнеса и науката в полза на регионалната икономика. \r\n \r\nОбщият размер на безвъзмездната финансова помощ по процедурата е 115 646 637 лева. Минималният размер на безвъзмездната финансова помощ е 1 500 000 лева, а максималният размер, за който може да се кандидатства възлиза на 7 000 000 лева. \r\n \r\nДопустими по процедурата са само кандидати-обединения, които следва да са регистрирани след 31.12.2018 г. и да включват в състава си минимум три юридически лица регистрирани по Търговския закон. Задължително се изисква и участието на поне едно висше учебно заведение/научноизследователска организация или техни звена/институти. Допустимо е членове на обединението да бъдат също така неправителствени организации, общински и областни администрации. Крайният срок за кандидатстване е 20 януари 2020 г. \r\n \r\nИнформационна кампания за представяне на процедура „Създаване и развитие на Регионални иновационни центрове (РИЦ)“ по Оперативна програма \"Иновации и конкурентоспособност\" 2014-2020 се провежда в периода от 17 октомври до 5 декември освен във Велико Търново и в градовете Пловдив, Русе, Варна, Благоевград, Враца, Кърджали, Смолян, Бургас и Стара Загора. \r\n \r\nОИЦ – Велико Търново е част от мрежата от 27 Областни информационни центрове за популяризиране на ЕСИФ и Кохезионната политика на Европейския съюз в България. \r\nЛуиза ТРАНЧЕВА", "date": "2019.10.22", "title": "Във Велико Търново ще бъде представена процедура „Създаване и развитие на Регионални иновационни центрове“"}
{"url": "http://www.focus-news.net/news/2019/10/22/2710932/rayonen-sad-sliven-zadarzha-pod-strazha-obvinyaem-za-izvarshvane-na-telefona-izmama-za-6-700-leva.html", "text": "Районен съд – Сливен задържа под стража Феодор Н. Това съобщиха от  Апелативна прокуратура – Бургас . Мъжът е обвинен за това, че на 18 октомври 2019 г. с цел да набави имотна облага е възбудил и поддържал заблуждение у 82-годишна жена от с. Гавраилово, община Сливен, като по този начин на пострадалата е причинена имотна вреда, която възлиза на 6 700 лева – престъпление по чл.209, ал.1 от НК. \r\nСпоред прокурора, съществува обосновано предположение за това, че Феодор Н. е извършил престъплението, в което е обвинен. Представителят на държавното обвинение е категоричен, че Феодор Н. би могъл да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Сливен подлежи на обжалване пред Окръжния съд в града.", "date": "2019.10.22", "title": "Районен съд – Сливен задържа под стража обвиняем за извършване на телефона измама за 6 700 лева"}
{"url": "http://www.focus-news.net/news/2019/10/22/2710938/izkopni-deynosti-na-stroitelna-firma-sa-prichinata-za-spiraneto-na-toka-v-stolichniya-kvartal-lyulin.html", "text": "Изкопни дейности на строителна фирма са причината за спирането на тока в столичния квартал \"Люлин\". Това съобщиха от пресцентъра на  ЧЕЗ .Несъобразени изкопни работи на строителна фирма са причината за прекъсването на тока в столичния квартал „Люлин“ днес следобед. Скъсан е кабел 20 kV, собственост на ЧЕЗ Разпределение България, като в резултат без електрозахранване за близо час остават 2900 клиенти в 8, 9 и 10-та част на квартала.Само преди 2 седмици при изкопни работи на строителни фирми беше скъсан друг кабел на дружеството в „Люлин“. Тогава без електрозахранване останаха близо 5000 клиенти. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон  \r\n0700 10 010 или на имейл кlienti@cez-rp.bg.", "date": "2019.10.22", "title": "Изкопни дейности на строителна фирма са причината за спирането на тока в столичния квартал \"Люлин\""}
{"url": "http://www.focus-news.net/news/2019/10/22/2710934/mestni-izbori-2019-yordanka-fandakova-kandidat-za-kmet-predvizhdame-stroitelstvo-na-6-novi-uchilishta.html", "text": "„София е образователната столица на България, а образованието е истинският двигател за развитие на икономиката. Промяната на града трябва да продължи във всички сектори, да увеличим скоростта и да надграждаме.  За мен да си кмет означава да работиш с ясни приоритети, а за мен образованието е кауза“. Това каза кандидатът за кмет на София Йорданка Фандъкова, издигната от местна коалиция ГЕРБ/СДС, на среща с представители от образователния сектор. Фандъкова получи категорична подкрепа за политиките в сферата на образованието и новите проекти, заложени в програмата й, съобщиха от пресцентъра на  ПП ГЕРБ . \r\nНа срещата присъстваха учители и директори на столични детски градини и училища, представители на синдикалните организации Янка Такева - председател на Синдиката на българските учители, доц. Лиляна Вълчева - председател „Синдикат висше образование“ в КНСБ, Юлиян Петров - председател на „Синдикат Образование“ към КТ „Подкрепа“, ректори на университети, представители на неправителствения сектор и частните училища, както и кандидатите за общински съветници Малина Едрева, Нина Чанева и Деан Стаматов.  \r\n„Когато започнах работа като зам.-кмет заварих заменени, продадени и затворени 44 детски градини“, припомни Фандъкова. Оттогава досега са построени 100 нови детски градини и са осигурени над 17 000 нови места. „Само тази година изграждаме 10 детски градини и се подготвя строителството на още 6. За мен това е начинът да помагаме на родителите да се върнат на работа, да бъдат спокойни и да създават семейство“, каза Фандъкова. Наред със строителство трябва да продължи и модернизацията на училищата и детските градини, каза кандидатът за кмет.  \r\n„Предвиждаме строителство на 6 нови училища и имаме конкретни проекти. Те са  в кв. „Манастирски ливади – изток“, кв. „Манастирски ливади – запад“, кв. „Витоша“, кв. „Малинова долина“, нова сграда на 28 СУ в „Красна поляна“ и нов учебен блок на 9-та Френска езикова гимназия“, каза Фандъкова и припомни, че вече са изградени  12 нови училищни сгради и още 8 са в строителство.  \r\nФандъкова благодари за съвместната работа с представителите на образователния сектор и подчерта. „Много важно е, че заедно с неправителствения сектор успяхме да създаваме политики, за приобщаване, за интеграция и грижа за всички деца“, каза кандидатът за кмет на София.  \r\nСвоята ясна подкрепа изрази Янка Такева, която каза, че е убедена в успеха на Фандъкова и затова вече поставя задачи за работа.  \r\nВ своето изказване ректорът на Софийския университет проф. Анастас Герджиков посочи, че за тези 10 години г-жа Фандъкова не се е превърна в онези навъсени и надменни политици, с които човек не желае да говори. Той заяви, че промяната, която е направена преди четири години за средното образование, трябва да бъде продължена и в сектора на висшето образование. По думите му това е важно дори и заради сградния фонд, който трябва да изглежда добре в столицата ни.", "date": "2019.10.22", "title": "Местни избори 2019: Йорданка Фандъкова, кандидат за кмет: Предвиждаме строителство на 6 нови училища"}
{"url": "http://www.focus-news.net/news/2019/10/22/2710935/ria-novosti-pregovorite-mezhdu-prezidentite-na-rusiya-i-turtsiya-prodalzhavat-poveche-ot-dva-chasa.html", "text": "Разговорите между президентите на Русия и Турция Владимир Путин и Реджеп Тайип Ердоган продължават повече от два часа, съобщава кореспондентът на  РИА Новости . \r\nСрещата между двамата президенти е започнала в 13:27 часа московско време (съвпада с българското). \r\nКакто каза пред репортери по-рано прессекретарят на президента на Руската федерация Дмитрий Песков, разговорът между двамата лидери ще бъде задълбочен, сложен и бавен, те ще трябва да обсъдят \"много теми\". \r\nОчаква се основната тема на диалога между Путин и Ердоган да бъде ситуацията в Сирия, като се вземе предвид военната операция на Анкара и споразуменията на Турция и САЩ за 120-часово прекратяване на огъня. \r\nДен преди срещата си с Путин Ердоган заяви, че Анкара ще \"предприеме стъпки\" в Сирия след разговорите си с президента на Руската федерация. Във вторник изтичат петте дни на примирието. \r\nЕрдоган каза още, че възнамерява да обсъди с руския си колега следващата фаза от процеса на създаване на зона за сигурност в Северна Сирия. \r\n \r\n  Юлиян Марков", "date": "2019.10.22", "title": "РИА Новости: Преговорите между президентите на Русия и Турция продължават повече от два часа"}
{"url": "http://www.focus-news.net/news/2019/10/22/2710941/aleksandar-vuchich-sarbiya-ne-mozhe-da-priznae-kosovo-v-segashnite-mu-granitsi.html", "text": "Сръбският президент Александър Вучич изключи в интервю за виенския всекидневник Der Standard  Белград да признае Косово в сегашните му граници, цитира думите му сръбското радио  „Б 92“ . \r\nТой добави, че е малко вероятно Белград да признае Косово изобщо, въпреки че каза, че е чул от САЩ, че ЕС е променил позицията си и може да поиска Белград  да признае бившата си територия за самостоятелна държава. \r\nНа въпрос дали Сърбия някога ще признае Косово за равноправен член на международната общност, Вучич отговори, че това е труден въпрос за сърбите. \r\n\"Ние обаче искаме да видим какво казват те (преговарящите в Прищина) и защо го казват. Разбира се, ние искаме да чуем какво ще каже ЕС. Досега ЕС не е поставил предварителни условия за Сърбия\", каза Вучич. \r\n\"Ние обаче чухме от американците, че това може да се е променило, но искаме да го чуем от нашите европейски партньори. Не мога да изключа, че ЕС ще се стреми към признаване, но досега не е направил това\", обясни той. \r\nВучич каза, че идеята за ЕС е модел на споразумение между двете германски държави, без взаимно признаване, което, разбира се, както отбеляза, би било по-лесно за Сърбия. \r\nНа въпрос дали Белград може да признае Косово в рамките на съществуващите граници, Вучич каза: \"Мога да ви кажа, че почти абсолютно го изключвам\". \r\nНа въпрос дали това означава, че това може да стане само чрез промяна на границите или размяна на територии, той отговори, че не знае какво ще се случи. \r\n„Не е много вероятно да признаем Косово. Не мисля, че това ще се случи, но не можем да затворим вратата за диалог. И двете страни трябва да загубят, за да възникне ситуацията при която и двете страни печелят. Не може една страна да получи всичко - признание, наша територия и наш народ“. \r\n \r\n  Юлиян Марков", "date": "2019.10.22", "title": "Александър Вучич: Сърбия не може да признае Косово в сегашните му граници"}
{"url": "http://www.focus-news.net/news/2019/10/22/2710942/obshtina-smolyan-dari-na-hudozhestvenata-galeriya-v-grada-kartinata-babini-vidini-kuli-na-hudozhnika-pencho-halachev.html", "text": "Община Смолян дари на Художествената галерия картината „Бабини видини кули“ на видинския художник Пенчо Халачев. Секретарят Момчил Николов я дари на директора на галерията Иван Пеев. Това съобщиха от пресцентъра на  Общината . \r\nПлатното е от фонда на картинна галерия „Никол“. Собственикът й Николай Ангелов е споделил идеята от ценители на изобразителното изкуство – някои картини, които имат музейна и колекционерска стойност да бъдат изкупени от хора с възможности – фирми, бизнесмени, частни лица, институции и да бъдат дарени на Художествената галерия. Ръководството на Община Смолян е приело идеята да подпомогне културната институция в града. \r\nИван Пеев е избрал картините, които представляват интерес за галерията. Община Смолян помага за обогатяването на фонда на галерията. Това е поредното дарение за което благодаря много, посочи Пеев. Той се надява и други да се включат в това начинание.", "date": "2019.10.22", "title": "Община Смолян дари на художествената галерия в града картината „Бабини видини кули“ на художника Пенчо Халачев"}
{"url": "http://www.focus-news.net/news/2019/10/22/2710967/intenzivno-e-dvizhenieto-po-glavnite-bulevardi-i-krastovishta-vav-veliko-tarnovo.html", "text": "Интензивно е движението по главните булеварди и кръстовища в старата столица в края на работния ден. Пътните настилки са сухи, а времето -слънчево, предаде репортер на  Радио \"Фокус\" - Велико Търново . По - засилен е трафикът по основните пътни артерии - бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални. Настилките – предимно сухи, времето – облачно, без намалена видимост. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Остава затворен поради свлачище  участък от път Царски извор – Драганово, обходният маршрут е през село Сушица. \r\nРени АТАНАСОВА", "date": "2019.10.22", "title": "Интензивно е движението по главните булеварди и кръстовища във Велико Търново"}
{"url": "http://www.focus-news.net/news/2019/10/22/2710939/mestni-izbori-2019-vasko-vasilev-pri-yordanka-fandakova-ima-rezultati-sofiya-stava-vse-po-hubava.html", "text": "„Всеки път, когато дойда в мой любим роден град, го намирам все по-хубав, по-подреден и по-чист. Възхитен съм. Главният „виновник“ за това е г-жа Фандъкова“,  каза световноизвестният цигулар Васко Василев, който подкрепи Йорданка Фандъкова за кмет на София. Това съобщиха от пресцентъра на  ПП ГЕРБ . \r\n„Друг няма кого да подкрепям, защото аз виждам факти, не разговори“, каза още Васко Василев. По думите му „Политиците толкова често обещават и нищо не се случва. Знам, че като кажат „ще видим“, нищо не се случва, а при г-жа Фандъкова има резултати.“ \r\nВ специално видео той я поздрави за направеното и посочи, че културният живот за София е най-важният, не само за столичани, а и за Европа и целия свят, защото хората идват в София и забелязват, че това е истински европейски град.   \r\n„Продължаваме подкрепата за творческия сектор с още по-смели планове и амбиции. Нашата цел след като създадохме пространства за култура и да отворим център за съвременно изкуство и нова концертна зала в София“, каза Фандъкова.", "date": "2019.10.22", "title": "Местни избори 2019: Васко Василев: При Йорданка Фандъкова има резултати, София става все по-хубава"}
{"url": "http://www.focus-news.net/news/2019/10/22/2710966/tsentarat-na-sliven-be-ottsepen-za-edin-chas-ot-politsiyata-zaradi-falshiv-signal-za-bomba.html", "text": "Центърът на Сливен бе отцепен за един час от полицията заради фалшив сигнал за бомба, съобщиха от  Областната дирекция на МВР . На витрина на магазин била закачена бележка за поставено взривно устройство. На място пристигнала полиция и районът е бил отцепен от 12.00 до 13.00 часа. \r\nПроверката е показала, че сигналът е фалшив, а полицията издирва подателя.", "date": "2019.10.22", "title": "Центърът на Сливен бе отцепен за един час от полицията заради фалшив сигнал за бомба"}
{"url": "http://www.focus-news.net/news/2019/10/22/2710968/ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets-v-oblast-gabrovo.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за камиони над 3,30 м, при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е спокоен. Времето е предимно ясно и слънчево, настилките – сухи. Отворен за движение е проходът Шипка, но там остава в сила забраната за товарни автомобили над 12 тона. Движението в участъка от Габрово към върха, при км 164+150, се осъществява с повишено внимание поради пропаднал участък. Поставена е необходимата сигнализация, а укрепването продължава до края на октомври. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. \r\n \r\nРени АТАНАСОВА", "date": "2019.10.22", "title": "Ограничено е движението на автомобили с ширина над 3.3 метра по пътя между селата Кормянско и Малък Вършец в област Габрово"}
{"url": "http://www.focus-news.net/news/2019/10/22/2710940/mestni-izbori-2019-predsedatelyat-na-dps-mustafa-karadaya-chepelare-ima-nuzhda-ot-dps-ot-politikata-na-tolerantnostta-i-zaednostta.html", "text": "България не може без ДПС, а ДПС има само едно – в България. С тези думи се обърна към жителите на Чепеларе председателят на ДПС Мустафа Карадайъ на предизборната среща в общинския център. На нея бяха представени кандидатите за общински съветници и кандидата за кмет на Община Чепеларе Анета Пашалиева. Това съобщиха от пресцентъра на  ДПС . \r\nИма едни самонарекли се патриоти, чиято философия е омраза, противопоставяне и разделение сред хората. Патриотизмът обединява, а не разделя, каза лидерът на ДПС. Патриотизмът не поставя под риск стабилността и сигурността на държавата, защото всяка омраза ще получи своята реципрочна омраза. ДПС със своите ценности - заедността и толерантността казва, че различието не е проблем, а богатство, обяви още той. Карададайъ каза, че християни и мюсюлмани могат да бъдат рамо до рамо единствено в ДПС. Само в ДПС те могат с гордост да развяват своята идентичност, без да е проблем идентичността на другия, добави той. \r\nКарадайъ даде пълна подкрепа на кандидата за кмет на Община Чепеларе Анета Пашалиева и каза, че тя се кандидатира от ДПС, защото е патриот, обича Родината, Общината и хората от Чепеларе. Чепеларе има нужда от ДПС, от политиката на толерантността и заедността, обяви той. Председателят заяви, че Чепеларе има нужда да бъдем единни и заедно, за да има бъдеще в общината. Защо през последните 10 години в Чепеларе, Смолян и Баните не се случват нещата така както в Рудозем, Мадан и Неделино. Общините на ГЕРБ не могат да се сравняват с тези на ДПС в Рудозем, Борино, Неделино и Мадан, обясни Карадайъ. \r\nЛидерът на ДПС каза, че големите партии са партиите на големите градове. Тяхната грижа не стига до малките общини и малките населени места. ДПС е партията, която е еталон за управление на малките общини и населени места, обяви той. Това се говори в Брюксел и го знаем всички в България. Въпросът е дали ние гражданите на Чепеларе искаме общината да се развива както тези общини, които се управляват от ДПС, запита лидерът. \r\nНие трябва да си свършим нашата работа, за да дадем бъдеще на нашите деца в Чепеларе, Родопите и България, обясни още Карадайъ. Днес сме тук, за да кажем, че моделът на управление на млаките общини на ДПС, който го има в съседните общини, ще се случи и в Чепеларе след 28 октомври. На 27 октомври ще гласуваме за Анета Пашалиева и за нашите общински съветници, за да вземат правилните решения в подкрепа на развитието на нашата община Чепеларе, заключи председателят на ДПС Мустафа Карадайъ. \r\nАз, етническият българин и православен християнин имам честта вече от 20 години да работя в ДПС и никога не бих заменил тези 20 години за други, каза зам.-председателят на ПГ на ДПС Йордан Цонев. Това казвам аз на патриотите и националистите от Родопите. Вие не сте патриоти и истински родолюбци. Ако бяхте такива, щяхте да съпоставяте само качествата и никога етническата принадлежност и религията. Това е бъдещето на България – да бъдем заедно, да творим заедно, да създаваме условия за нашите деца заедно, каза още той. Йордан Цонев заяви, че въпреки всичко Анета ще бъде кмет. Въпреки предразсъдъците Чепеларе ще има своя достоен кмет и ДПС ще застане зад нея с целия си експертен потенциал, с цялата си сила и с цялото родолюбие и патриотизъм на всички българи, които работим за ДПС, заключи Цонев. \r\nНа предизборната среща присъстваха още народният представител Хайри Садъков и областният председател на ДПС Смолян Салих Аршински.", "date": "2019.10.22", "title": "Местни избори 2019: Председателят на ДПС Мустафа Карадайъ: Чепеларе има нужда от ДПС, от политиката на толерантността и заедността"}
{"url": "http://www.focus-news.net/news/2019/10/22/2710969/mestni-izbori-2019-blizo-300-000-izbirateli-tryabva-da-izlyazat-do-urnite-vav-varna-za-vota-na-27-mi-oktomvri.html", "text": "Близо 300 000 е приблизителният брой на гласоподавателите във Варна за предстоящия вот на 27-ми октомври. Това съобщи в интервю за  Радио „Фокус“ – Варна  председателят на Общинската избирателна комисия (ОИК) Велин Жеков. По думите му броят на избирателите още не е окончателен. Към този момент бюлетините за местния вот вече са доставени в града, заедно с голяма част от изборните книжа и материали. „Няма някаква индикация за проблем. По график би трябвало днес, утре и в четвъртък районните администрации да разпределят материалите за комисиите“, увери Велин Жеков. Той добави, че към настоящата дата основно от ОИК са насочили усилията си върху обучението на членовете на Секционните избирателни комисии. На два района обучението вече е проведено, остават и другите три. „В последните няколко дни нямаме жалби и сигнали. Последната жалба беше подадена преди около четири – пет дни. Тя беше срещу решение на ОИК, но Централната избирателна комисия го потвърди“, добави председателят на комисията. Той припомни, че след изтичането на срока за подаване на заявления, във Варна ще има две подвижни избирателни секции. Те са в район „Приморски“ и в село Тополи. Така, от тук нататък, няма как да бъдат добавени други имена. Хората с увредено зрение и тези със затруднено придвижване, все още могат да заявят желание за ползване на микробус, който да ги заведе до съответната секция, която е леснодостъпна. \r\n \r\nДиана СТОЕВА", "date": "2019.10.22", "title": "Местни избори 2019: Близо 300 000 избиратели трябва да излязат до урните във Варна за вота на 27-ми октомври"}
{"url": "http://www.focus-news.net/news/2019/10/22/2710972/vremenno-se-ogranichava-dvizhenieto-po-pat-ii-86-hvoyna-chepelare.html", "text": "Временно се ограничава движението по път II-86 Хвойна – Чепеларе при разклона за Богутево поради ПТП с тежкотоварен автомобил. Това съобщиха от  \"Пътна инфраструктура\" . Водачите изчакват на място.", "date": "2019.10.22", "title": "Временно се ограничава движението по път II-86 Хвойна – Чепеларе"}
{"url": "http://www.focus-news.net/news/2019/10/22/2710973/parvi-vita-bariatrichen-simpozium-sabira-elita-na-bariatrichnata-i-metabolitna-hirurgiya.html", "text": "Първи ВИТА Бариатричен симпозиум събира елита на бариатричната и метаболитна хирургия. Това съобщиха  организаторите . На 25 и 26 октомври 2019 година МБАЛ „Вита“, съвместно с  Болница Krankenhaus Sachsenhausen – Германия, организира Първия ВИТА БАРИАТРИЧЕН СИМПОЗИУМ. Почетен гост и лектор ще бъде проф. д-р Пламен Стайков – едно от големите имена в европейската метаболитна и бариатрична хирургия. Той е Медицински директор на Болница Заксенхаузен и Изпълнителен директор на Медицинската мрежа Франкфурт Рейн-Майн, ръководи Учебния център IBC Oxford за Германия и е Хоноруван професор в Националния медицински университет в Харков, Украйна.Той ще води лекции и демонстративни операции в рамките на Първия ВИТА БАРИАТРИЧЕН СИМПОЗИУМ,  където за два дни ще се съберат всички специалисти по темата. С лекции ще участват  изтъкнати хабилитирани ендокринолози от България, както и водещи имена в българската метаболитна хирургия, диетология и психология. Ще бъдат демонстрирани най-новите достижения на метаболитната и бариатрична хирургия в света, като екипът на Центъра за метаболитна и бариатрична хирургия към Болница ВИТА ще вземе активно участие в симпозиума с лекции и операции на живо.", "date": "2019.10.22", "title": "Първи ВИТА Бариатричен симпозиум събира елита на бариатричната и метаболитна хирургия"}
{"url": "http://www.focus-news.net/news/2019/10/22/2710944/mestni-izbori-2019-kaloyan-pargov-bsp-sofiya-ima-nuzhda-ot-nova-energiya-koyato-gerb-edva-li-mozhe-da-y-vlee.html", "text": "София има нужда от нова енергия, която ГЕРБ едва ли може да й влее.Това каза лидерът на БСП – София и водач на листата за общински съветници на „БСП за България“ в София Калоян Паргов в предаването „Плюс – минус“ по  Нова телевизия . Той характеризира досегашното развитие на София е в застой. Видимо е, че досегашният модел на управление е изчерпан\", посочи още Паргов. По думите му доказателство за това са проблемите с ремонтите. \"София има нужда от нова енергия. Едва ли ПП ГЕРБ ще може да я влее след като 10 години имаше възможност. Нужна е една промяна за една нова перспектива за развитие на столицата. Тя може да се осъществи с един нов кмет и едно ново мнозинство\", подчерта Паргов. По думите му то може да даде ново начало в една по-добра насока, без да се отрича постигнато. \"Каквото можахте, направихте\", каза още Паргов.", "date": "2019.10.22", "title": "Местни избори 2019: Калоян Паргов, БСП: София има нужда от нова енергия, която ГЕРБ едва ли може да й влее"}
{"url": "http://www.focus-news.net/news/2019/10/22/2710977/sport-izpalkomat-na-bfs-utvardi-georgi-dermendzhiev-za-natsionalen-selektsioner.html", "text": "Футбол: На свое заседание Бюрото към Изпълнителния комитет на Българския футболен съюз утвърди Георги Дерменджиев за селекционер на националния отбор на България с договор за шест месеца.  Специалистът ще уточни допълнително имената на хората в своя щаб.  \r\nИзпълнителното бюро също така уважи молбата за напускане на мениджъра на съдиите Илонка Джалева и временно отстрани от длъжност председателя на Съдийската комисия Йордан Сталев. Неговите функции ще бъдат поверени на Костадин Стоичков.", "date": "2019.10.22", "title": "Спорт: Изпълкомът на БФС утвърди Георги Дерменджиев за национален селекционер"}
{"url": "http://www.focus-news.net/news/2019/10/22/2710978/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, а пътните настилки са сухи. Обърнатият ТИР по пътя Хвойна – Чепеларе, на разклона за село Богутево, все още не е преместен от пътното платно и движението по това направление все още се осъществява в двупосочно в едната пътна лента и се регулира от полицията. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.22", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/10/22/2710970/mestni-izbori-2019-izpalnitelnata-komisiya-na-gerb-i-premierat-boyko-borisov-podkrepyat-kandidatat-za-kmet-na-bansko-georgi-ikonomov-i-ekipat-mu.html", "text": "Изпълнителната комисия на ГЕРБ и премиерът Бойко Борисов подкрепят кандидатът за кмет на Банско Георги Икономов и екипът му. Това заяви в Банско Красимир Велчев, член на Изпълнителната комисия на ГЕРБ, предаде репортер на  Радио „Фокус” – Пирин . Той подчерта, че силата на ГЕРБ е в позитивизма, затова и кампанията протича в този дух. „Достатъчно силна партия сме. Няма смисъл да коментираме недостатъците на другите. Когато сме убедени в себе си, то сигурен съм, че ще победим. Георги Икономов е правилният избор за Банско. Той има и много добър екип, затова нещата в общината се случват”, каза още Велчев. Той добави, че би било хубаво в Банско през следващия мандат да бъде изграден още един лифт, за да може туризмът да се развива все по-успешно. „В Банско имате много добри природни дадености. Продължете да ги използвате, така че да развивате туризма и да привличате все повече туристи”, заяви Велчев.  \r\nНародният представител и областен координатор на ГЕРБ – Благоевград Даниела Савеклиева от своя страна каза, че кандидатът за кмет на Община Банско Георги Икономов, кандидатът за кмет на Добринище Петър Галчев и листата на ГЕРБ са печелившия отбор. „Вие сте хората, които работите за това Банско да се развива и да става все по-хубаво място за живеене. Всеки път, когато идвам в Банско виждам как общината се променя. Всеки път има нещо ново, затова Банско се превърна ски дестинация номер 1 на Балканите и в световен мащаб. Всичко това се дължи на Георги Икономов и неговият екип. Успеха за Банско е с номер 43”, подчерта Савеклиева.  \r\nГеорги Икономов благодари за подкрепата на партията и на тези избори. „Някои приемат изборите като война, но ние избрахме да правим конструктивна кампания чрез провеждането на ползотворни срещи очи в очи с хората, за да чуем техните проблеми”, коментира Икономов.  \r\nЛивия НИНОВА", "date": "2019.10.22", "title": "Местни избори 2019: Изпълнителната комисия на ГЕРБ и премиерът Бойко Борисов подкрепят кандидатът за кмет на Банско Георги Икономов и екипът му"}
{"url": "http://www.focus-news.net/news/2019/10/22/2710971/mestni-izbori-2019-kolyo-milev-bsp-shte-sprem-sinyata-zona-tarsim-novo-reshenie.html", "text": "„Синята зона“ за паркиране в Сливен да бъде спряна до намиране на приемливо за всички граждани решение относно нейния обхват и организация. Това предлага кандидатът за кмет на БСП ген. Кольо Милев, съобщиха от  БСП – Сливен . „На първо място общината трябва да осигури буферни паркинги, които да позволят на шофьорите безплатен престой, макар и за ограничено време. В никоя друга община зоната за платено паркиране не е предизвиквала такова обществено недоволство. Сливенските граждани реагират с право, защото управляващите от ГЕРБ не взеха под внимание тяхното мнение. Нормално е хората да реагират негативно, когато няма как да спрат пред болницата или пред училището, за да посрещнат децата си“, добави Милев. \r\n„Дори да обявяват, че общинското предприятие „Градска мобилност“ е печелившо, трябва да се знае, че повечето разходи (закупуването на паяк е такъв пример) се правят за сметка на общинския бюджет, а не на самото предприятие, за да може при него да се отчита печалба“, каза кандидатът за кмет. \r\nСпоред БСП липсата на широко обсъждане и на предварителна оценка за въздействието на ре-ше¬ния¬та на местната власт върху различни социални групи е един от големите недостатъци на управлението на ГЕРБ. „Липсва прозрачност в много отношения, налага се авторитарен стил. Ние няма да допуснем повече обсъждане на важен проект или на общинския бюджет да става с обява от предния ден следобяд за 9 часа на следващата сутрин. Това не е открита и социална, а напълно непрозрачна община“, е позицията на БСП.", "date": "2019.10.22", "title": "Местни избори 2019: Кольо Милев, БСП: Ще спрем „Синята зона“, търсим ново решение"}
{"url": "http://www.focus-news.net/news/2019/10/22/2710974/bloomberg-ek-shte-obmisli-premahvane-na-monitoringa-varhu-balgariya.html", "text": "Европейската комисия ще разгледа възможността за прекратяване на 12-годишен механизъм за мониторинг на корупцията и съдебната система за България, но разкритикува Румъния поради липса на напредък в борбата с корупцията, предава  Bloomberg . \r\nДвете държави са под контролa на ЕK след присъединяването си през 2007 г. на фона на опасенията относно върховенството на закона. Те също така не са част от Шенгенското пространство.  \r\nБългария е постигна „достатъчен“ напредък по отношение на ангажиментите в съдебната система и борбата с корупцията, съобщи Комисията във вторник. Въпреки това десетки разследвания за две години на високопоставени политици все още не са довели до значими присъди. Комисията ще вземе окончателно решение за прекратяване на механизма за мониторинг след консултации с държавите-членки и Европейския парламент. \r\n„България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане“, заяви Комисията. „България ще трябва да наблюдава непрекъснатото прилагане на реформата с новосъздаден съвет за мониторинг.“ \r\nРумъния - която е четвърта в индекса на корупцията, пред Унгария и Гърция - беше подложена на критики за противоречиви промени в наказателното законодателство, одобрени от правителство, свалено след вот на недоверие.  \r\n \r\n  Юлиян Марков", "date": "2019.10.22", "title": "Bloomberg: EK ще обмисли премахване на мониторинга върху България"}
{"url": "http://www.focus-news.net/news/2019/10/22/2710979/mestni-izbori-2019-v-yambol-shte-ima-podvizhna-izbiratelna-kutiya-za-horata-s-uvrezhdaniya-zayavleniyata-za-glasuvane-po-nastoyasht-adres-sa-124.html", "text": "Общо 124 са заявленията за гласуване по настоящ адрес, подадени в община Ямбол. От възможността да упражнят правото си на глас на предстоящите местни избори можеха да се възползват граждани, чийто постоянен и настоящ адрес са в различни населени места на територията на Република България, съобщиха от  Общината  Необходимото условия за участие във вота бе желаещите да имат настоящ адрес в Ямбол към 26 април 2019 г. включително. Хората в неравностойно положение, които са изразили желание за гласуват с подвижна избирателна кутия, ще могат да се възползват от това улеснение. Общо 20 са подадените заявления – два пъти повече от изискуеми минимум от поне 10 такива. Гражданите с трайни увреждания ще могат да упражнят правото си на глас в домашни условия. Възможността е в сила и при втори тур на изборите.", "date": "2019.10.22", "title": "Местни избори 2019: В Ямбол ще има подвижна избирателна кутия за хората с увреждания, заявленията за гласуване по настоящ адрес са 124"}
{"url": "http://www.focus-news.net/news/2019/10/22/2710975/d-r-georgi-dyakov-odbh-ruse-kam-momenta-ne-sme-ustanovili-nekachestveno-svinsko-meso-v-targovskata-mrezha-v-ruse.html", "text": "Към момента не сме установили некачествено свинско месо в търговската мрежа в Русе. Това каза за  Агенция „Фокус“  д-р Георги Дяков, директор на ОДБХ – Русе. „В случай, че установим, ще предприемем конкретните действия“, посочи той. По думите му става въпрос за заблуда на потребителите. Директорът на ОДБХ – Русе каза това във връзка с информация сред гражданите на Русе, че в търговска мрежа се предлага замразено свинско месо, което впоследствие се размразява и се предлага като охладено. Дяков посочи, че досега не са установявани такива случаи. „По конкретния случай разпоредих  бърза проверка в един от магазините на голяма верига, където става такава търговия. В случая не говорим за внос. Терминът внос се употребява при търговия между страна членка на ЕС и страна нечленка на ЕС. В магазина имаше свинско месо с произход България и свинско с произход страни-членки. Месото, което се предлага е охладено във вакуум опаковки по 5-10 кг със срок на трайност до 10 дни от датата на разсфасовка“, допълни още Дяков. По думите му конкретният случай е ставало въпрос за две различни партиди  със срок на годност до 26 и 28 октомври, чиято крайна дата за продажба е била два дни преди изтичане на срока на годност.  \r\n„Проверки се извършват съгласно утвърден план на база оценка на риска. Те са непрестанни. Част от тези проверки е безопасността и качеството на предлаганите сурови меса в търговска мрежа. До момента нямаме някакви съществени констатации за отклонение от това качество. Има три сигнала за безопасността на месни продукти и месо. Това за цяла година е нещо, което не е впечатляващо и определящо“, каза още Дяков. Той уточни, че утре във връзка с тази информация ще бъдат извършени и други проверки на избирателен принцип.  \r\nДеница КИТАНОВА", "date": "2019.10.22", "title": "Д-р Георги Дяков, ОДБХ – Русе:  Към момента не сме установили некачествено свинско месо в търговската мрежа в Русе"}
{"url": "http://www.focus-news.net/news/2019/10/22/2710980/aktsenti-v-sutreshniya-blok-dobro-utro-balgariya-po-radio-fokus-na-23-oktomvri.html", "text": "С наближаването на активния зимен отоплителен сезон увеличават ли се случаите на незаконна сеч и други нарушения като кражба на дървесина? Отговорите търсим от инж. Николай Пиронков, директор Дирекция „Контрол по опазване на горските територии“ към Изпълнителната агенция по горите. ЕК обмисля прекратяване на 12-годишния механизъм за мониторинг на корупцията и съдебната система у нас, сериозни критики обаче отнася съседна Румъния. Заслужено ли ще бъде печеленето на тази битка или евентуално отпадане на доклада е по-скоро прощален подарък на сегашното ръководство на ЕК? Тези и други въпроси коментираме с Тихомир Безлов от Центъра за изследване на демокрацията. В началото на следващия месец за поредна година ще бъдат отличени заслужили студенти от УНСС в рамките на тазгодишното издание на „Студент на годината“. Повече за конкурса ще ни разкаже председателят на Студентския съвет в УНСС Ангел Стойков. В минутите след 9 часа Десислава Василева от Радио „Фокус“-Варна дава отговор на въпроса ще бъде ли изградено българско училище в Одеса? Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева", "date": "2019.10.22", "title": "Акценти в сутрешния блок „Добро утро, България“ по Радио „Фокус“ на 23 октомври"}
{"url": "http://www.focus-news.net/news/2019/10/22/2710983/mestni-izbori-2019-yordan-apostolov-nfsb-shte-upravlyavam-dobrich-taka-che-v-kraya-na-mandata-horata-da-znayat-kakvo-sam-svarshil.html", "text": "„Кметът е избран от хората, той не e чиновник и не може по цял ден да си „топли“ стола! Поне за час всеки ден кметът трябва да е навън, по улиците, сред гражданите, смята Йордан Апостолов.  – Когато избират кмет, очакват от него реални и изпълними неща, а не розови обещания в неясно бъдеще време. Аз заставам пред избирателите с програма, разчетена според ресурсите на общината и обвързана с точни срокове за изпълнението ѝ.“ Това съобщиха от пресцентъра на  НФСБ . \r\nЛош пример е програмата на Надежда Петкова, кандидат за кмет от коалиция ГЕРБ – СДС – по най-груба сметка тя изисква финансиране от поне 100 милиона лева. „Добрич дори не може да поеме подобни инвестиции. Написаното в книжката на ГЕРБ няма как да се случи“, сподели Апостолов. Според него не е ясно кой и как ще инвестира подобни пари в града ни.  \r\nИма много стари грехове в управлението на общината, които не са наказани, казва Апостолов. Например закупуването на злополучния скенер на ДКЦ 2, доведе здравното заведение почти до фалит, а според прокуратурата ставало въпрос за колективна безотговорност и затова тогавашният кмет Детелина Николова не е била санкционирана. Друг фрапиращ пример е ремонтът на централната градска алея – единственият изход от ситуацията е всичко, направено преди пет години, да бъде изринато с багер и изградено отново. Същото се отнася и за новото отопление на Дом-паметника „Йордан Йовков“ – направено е, но липсват пари, за да се плащат текущите разходи.  \r\nСпоред Йордан Апостолов трябва да се направи регистър на фирмите, които могат да участват в Закона за обществените поръчки, с референции на база на дейностите, които са изпълнявали по различни проекти. Само така община ще може да избере наистина най-добрата фирма, а не просто най-ниската офертна цена. \r\nЛипсват тротоари, осветление и транспорт до доста предприятия в града, а това всекидневно затруднява работниците и служителите. Според Апостолов крайно време е общината и фирмите да започнат да работят в сътрудничество, когато трябва да се изгражда инфраструктура към някое предприятие. „Ако общината няма достатъчното средства, проектът може да бъде осъществен с общо финансиране. По този начин и самата фирма ще си пази инвестицията и ще се грижи за нея“, смята той. \r\nЙордан Апостолов е категоричен, че в управлението трябва да влязат хора, които да не харчат с лека ръка обществен ресурс, а да се отнасят с него с внимание и грижа. „Ще изкоренявам всички опити за пилеене на общински средства, всички ненужни разходи. Мандатът на един кмет на община Добрич да е около 1400 дни, ще управлявам прозрачно и гражданите ще знаят какво съм свършил през всеки един от тези дни.“ \r\nСпоред него управляващите не бива да разчитат на кратката памет на хората или на това, че голяма част от тях ще емигрират от града ни и няма да потърсят един ден сметка за несвършената работа. „Затова казвам на всички, че аз не обещавам, говоря за нещата, от които разбирам и за онова, което зная, че може да се свърши“, категоричен е Апостолов.", "date": "2019.10.22", "title": "Местни избори 2019: Йордан Апостолов, НФСБ: Ще управлявам Добрич така че в края на мандата хората да знаят какво съм свършил"}
{"url": "http://www.focus-news.net/news/2019/10/22/2710984/darzhavniyat-glava-rumen-radev-i-saprugata-mu-desislava-radeva-uchastvaha-na-tseremoniyata-po-intronizatsiya-i-na-priema-na-noviya-yaponski-imperator-naruhito.html", "text": "Държавният глава Румен Радев и съпругата му Десислава Радева участваха на церемонията по интронизация и на приема на новия японски император Нарухито, съобщиха от  прессекретариата на държавния глава . Повече от 2000 гости от 200 държави присъстваха на церемонията в императорския дворец, а България беше представена от президента. Според държавния глава Румен Радев, приятелството и доверието са най-големият капитал на двустранното сътрудничество между България и Япония и са здрава основа за тяхното развитие в бъдеще, за още по-активно партньорство в икономиката, културата, науката и образованието. През 2019 г. заедно отбелязваме и три годишнини в нашите отношения – 110 години от първите двустранни контакти, 80 години от установяването на дипломатически отношения и 60 години от тяхното възстановяване.", "date": "2019.10.22", "title": "Държавният глава Румен Радев и съпругата му Десислава Радева участваха на церемонията по интронизация и на приема на новия японски император Нарухито"}
{"url": "http://www.focus-news.net/news/2019/10/22/2710976/mestni-izbori-2019-rumen-petkov-abv-neglasuvaneto-na-mestnite-izbori-ne-e-reshenie-zashtoto-taka-se-dava-shans-da-upravlyava-izborat-na-kupenite-glasove.html", "text": "Негласуването на местните избори не е решение, защото така се дава шанс да управлява изборът на купените гласове. Това каза председателят на политическа партия „Алтернатива за българско възраждане“ (ПП АБВ) Румен Петков, който бе в Сливен, за да подкрепи кандидатите за общински съветници на партията и кандидатурата на генерал Кольо Милев от БСП за кмет на Община Сливен, предаде репортер на  Радио „Фокус“ – Сливен . „Нашата подкрепа за ген. Милев е безрезервна, защото Сливен има нужда от промяна“, заяви Румен Петков. Според него Кольо Милев и кандидатите за общински съветници от АБВ гарантират реализирането на тази промяна. По думите на Петков Сливен е имал национални лидери и национални авторитети, бил е център на културния и спортния живот, и на Общината за кмет е необходим гръбнак, а не изпълнителен директор.  \r\n„Всички тези неща са в миналото на Сливен и е необходима промяна, за да може градът и Общината да си върнат позициите. Ние предлагаме тази промяна чрез хората, на които партия АБВ е гласувала доверие за местните избори“, отбеляза Румен Петков. „Изборът с бюлетина 14 е силен и здрав избор“, посочи лидерът на АБВ. По думите му представителите на партията в местния парламент ще работят в три направления - финансов контрол върху публичните разходи, безплатни детски градини, каквито има в градовете, където управлява АБВ и най-важното – общината да бъде върната на истинските собственици - гражданите. \r\nРумен Петков призова към повече активност на 27 октомври. „Негласуването не е решение, защото така се дава шанс  да управлява изборът на купените гласове. На 27 октомври имаме две алтернативи – да изберем безгръбначността и статуквото, или сами да управляваме съдбата си“, заяви той. \r\nЛюдмила ЙОРГОВА", "date": "2019.10.22", "title": "Местни избори 2019: Румен Петков, АБВ: Негласуването на местните избори не е решение, защото така се дава шанс да управлява изборът на купените гласове"}
{"url": "http://www.focus-news.net/news/2019/10/22/2710943/sport-zinedin-zidan-ostava-v-real-madrid.html", "text": "Футбол: Ръководството на Реал Мадрид ще продължи да се доверява на наставника на тима Зинедин Зидан, но очаква резултатите да се подобрят значително. Самият Зидан коментира пред медиите, че иска да остане в Мадрид вечно. \r\nРеал Мадрид гостува на Галатасарай в мач от третия кръг от груповата фаза на Шампионска лига. В момента испанският гранд е на последната позиция в класирането с актив от само 1 точка.", "date": "2019.10.22", "title": "Спорт: Зинедин Зидан остава в Реал Мадрид"}
{"url": "http://www.focus-news.net/news/2019/10/22/2710982/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.10.22", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/10/22/2710991/", "text": "Приоритет в следващия ми мандат, ако бъда избран, е изграждането на три нови парка и продължаване на работата по новите транспортни връзки – новият път, който ще свързва кв. Прослав с Коматевско шосе. Това каза за  Радио „Фокус”- Пловдив  Димитър Колев, кандидат за кмет на Район „Западен” от ПП ГЕРБ. По думите му това е много сериозна отсечка от 2 километра, има проект, в момента вървят ПУП-овете, има готовност и за отчуждаване. „Продължаваме да отчуждаваме бул. „Свобода”, за да я свържем с бул.”Шести септември”, оттам с Чадърите. Това са важни транспортни връзки, които ще разтоварят трафика”, каза Колев. „Най-важният проект за района е Модър-Царевец, за който активно работим, съвместно с Община Пловдив през последните години”, добави той. „Работата, която остана скрита от погледа на хората е едно голямо съоръжение, което е заровено на 26 метра дълбочина – това са три дебели стени по 80 см, отгоре има еднометрова бетонна шапка, която ляга на линията”, съобщи още Димитър Колев и поясни, че благодарение на общината това съоръжение се е направило по време на ремонта  на високоскоростната линия. „То дава основата, за да може да бъде направено самото преминаване. Ако общината не беше хванала този момент, стартирането на проекта нямаше да бъде възможно, защото спирането на влаковете и изместването на линиите винаги са пречили за стартирането на този проект”, поясни Колев. „В момента сме на прага на обществена поръчка и на стартиране на самото преминаване отдолу”, добави той. \r\nБезспорен успех в предишните му два мандата като кмет на Район „Западен” е изграждането на трите нови парка – Розариум, Акациеав горичка и новия парк в Прослав. Парковете са изградени върху голи поляни. Другият успешен проект на Колев е новата детска градина „Мир“, която е за 200 места. „В района започна и изграждането на първия общински многоетажен паркинг за Пловдив, а и не само, в цялата страна досега не е започвало изграждане на общински многоетажни паркинги”, добави Димитър Колев. \r\n„Недовършено като обещание от предишния мандат остана събарянето на Гарнизонна фурна”, посочи кандидатът за кмет на района. „Там имахме и имаме в момента чудесен проект за паркова среда, но за съжаление многото полемика и разногласия доведоха дотам да бъде прекратено самото събаряне”, каза още Колев и добави, че изследванията и проучванията на експерти доказват, че сградата е конструктивно опасна, че не може да бъде ремонтирана, или поне с малко средства не може да бъде ремонтирана.  За един ремонт там трябва да бъдат разходвани няколко милиона лева, които трябва да бъдат взети от пловдивчани. „И аз смятам, че не е редно тази сграда да остане, тъй като не е нито паметник на културата, нито има културно историческа стойност. Затова моето мнение е, че в следващ мандат трябва да бъде проведен референдум, за да може наистина да се реши съдбата на тази порутена сграда”, добави Димитър Колев. \r\nПосланието на кандидата за кмет на района Димитър Колев към избирателите му е да гласуват доверие на ГЕРБ и на него самия с бюлетина номер 43, за да може да продължи развитието на район „Западен” и той да стане още по-добро място за живеене. „Нека тази кауза бъде наша обща кауза”, каза кандидатът за кмет на Западен от ПП ГЕРБ Димитър Колев. \r\nЦветана ТОНЧЕВА", "date": "2019.10.22", "title": "Местни избори 2019: Димитър Колев, кандидат за кмет на Район „Западен“ в Пловдив от ППГЕРБ:Приоритет в следващия ми мандат е изграждане на три нови парка и новите транспортни връзки на района"}
{"url": "http://www.focus-news.net/news/2019/10/22/2710986/ministar-ekaterina-zaharieva-ek-yasno-i-kategorichno-zayavyava-che-postignatiyat-ot-balgariya-progres-v-ramkite-na-mehanizma-za-proverka-i-satrudnichestvo-e-dostatachen.html", "text": "ЕК ясно и категорично заявява, че постигнатият от България прогрес в рамките на механизма за проверка и сътрудничество е достатъчен. Това каза министърът на външните работи и вицепремиер по правосъдната реформа Екатерина Захариева на брифинг в Министерски съвет за информацията, че ЕК обмисля отпадане на мониторинга на България, предаде репортер на  Агенция \"Фокус\" . Тя отчете, че за първи път през 2017 г. са направени конкретни 17 препоръки по шестте показателя. „Докладът се посочваше, че с непрекъснатото политическо лидерство и решимост за постигане на напредъка България би трябвало да може да изпълни оставащите препоръки в близко бъдеще. Година по-късно първите резултати вече бяха налице. Комисията констатира, че част от 17-те препоръки са вече изпълнени. На тази база наблюдението на трите от шестте показателя беше прекратено от ЕК. Тя също изрази увереност, че България ще бъде в състояние да изпълни всички останали препоръки. Днешният доклад и фактите показват, че тази увереност не е била напразна. Днес ЕК ясно и категорично заявява постигнатия от България прогрес в рамките на механизма е достатъчен“, каза още Захариева. Министърът уточни и какво следва. „Тъй като имаше доста интерпретации и спекулации по темата как  ще приключи механизмът. Той е създаден с решение на ЕК. Поради тази причина, той трябва да приключи с решение на ЕК. Преди това така както е по договора за присъединяване, комисията ще вземе под внимание, ще прати доклада, мнението на съвета и на ЕП. Всички доклади досега подчертавам са били изпращани на ЕП в комисията LIBE, за да може ако ЕП реши да вземе мнение. Досега такова мнение не се е случвало. Не е взимано. Няма да спекулирам с точната дата“, каза още Захариева и уточни, че процедурите са в обсъждане.  \r\nЗорница КОСТАДИНОВА", "date": "2019.10.22", "title": "Министър Екатерина Захариева: ЕК ясно и категорично заявява, че постигнатият от България прогрес в рамките на механизма за проверка и сътрудничество е достатъчен"}
{"url": "http://www.focus-news.net/news/2019/10/22/2710987/fokus-makedoniya-spored-financial-times-mrachni-dni-ochakvat-makedoniya-pri-smyana-na-vlastta.html", "text": "След евентуална смяна на властта в Северна Македония и евентуалното идване на националисти, противопоставили се на договора за промяна на името с Гърция, Балканите отново могат да се върнат към мрачните дни, прогнозира британският Financial Times в нов анализ на събитията след решението на Брюксел за незапочване на преговори с Македония и Албания, пише скопското издание  “Фокус“ . \r\n\"Ветото на Еманюел Макрон за започване на преговори със Северна Македония и Албания за присъединяване към ЕС може да бъде запомнено като историческа грешка, която ще отслаби Европа и ще подкопае амбициите й да стане геополитическа сила\", се казва в статията. \r\nАвторът пише, че Макрон със своята блокада торпилира политиката на разширяване на ЕС и го лишава от един от най-големите външнополитически инструменти. По този начин, подчертава авторът, Макрон може да предизвика дестабилизация в балканския двор на Европа. \r\n„И всичко това идва от лидер, който твърди, че е пример за европейски дух на солидарност и сътрудничество“, подчертава авторът. \r\nОсвен това авторът добавя, че исканията за нова методология на преговори не са достатъчна причина да не се започнат преговори за присъединяване с Македония и Албания, тъй като това е процес, който вероятно ще отнеме десетилетия. \r\n„Има сериозна загриженост за организираната престъпност, корупцията и върховенството на закона, особено в Албания, чиято мафия присъства в много страни от ЕС. Дания и Холандия също отхвърлиха преговорите с Албания, докато Франция отхвърли Северна Македония, като посочи, че не иска разширяване. Трудно е да си представим, че Макрон може да промени решението си преди изборите през 2022 г.“, оценява авторът. \r\n \r\n  Юлиян Марков", "date": "2019.10.22", "title": "„Фокус“ (Македония): Според Financial Тimes „мрачни дни очакват Македония при смяна на властта“"}
{"url": "http://www.focus-news.net/news/2019/10/22/2710981/tass-prezidentite-na-rusiya-i-turtsiya-ne-sa-obsazhdali-dostavki-na-samoleti-su-35-i-su-57.html", "text": "Президентите на Руската федерация и Турция Владимир Путин и Реджеп Тайип Ердоган не са обсъдили доставките на руски изтребители Су-35 и Су-57 в Турция на преговорите в Сочи. Това съобщи пред журналисти началникът на Федералната служба за военно-техническо сътрудничество Дмитрий Шугаев, цитиран от  TACC . \r\n„Не, e обсъждано“, каза той, отговаряйки на въпроса дали е повдигнат въпросът за доставките на изтребители. \r\nШугаев смята, че е твърде рано да се говори за провеждане на преговори по договор за доставката на Су-35 и Су-57 за Турция. Въпреки това консултациите,както  каза той, продължават. \r\nПреговорите между двамата са продължили на четири очи. \r\n \r\n  Юлиян Марков", "date": "2019.10.22", "title": "ТАСС: Президентите на Русия и Турция не са обсъждали доставки на самолети Су-35 и Су-57"}
{"url": "http://www.focus-news.net/news/2019/10/22/2710993/", "text": "Очакваме Водния проект, който ще реновира водопроводите в района, в карето около хотел „Новотела“ и зад хотел „Санкт Петербург“. Това каза за Радио „Фокус”- Пловдив кандидатът за кмет на Район „Северен” в Пловдив Стоян Алексиев, от ПП ГЕРБ. Той добави, че ще бъдат подменени и водопроводите, канализационните шахти, тротоарите, настилките и в кв. „Захарна фабрика“ и това ще поднови изцяло квартала. \r\n„Доколкото зависи от мен, аз ще следя да се изпълняват качествено ремонтите, асфалтирането, отводняването на канализацията. Ще следя тротоарите да имат скосявания, за да могат да се ползват от хора в неравностойно положение, от майки с колички. Също така ще настояваме да се направи навсякъде осветление, антипаркинг колчета, за да не могат да се качват автомобили на тротоарите, за да са достъпни за хората, а не за автомобилите”, добави кандидатът за кмет на Район „Северен” Стоян Алексиев. Той ще се стреми да бъде поставено видеонаблюдение и легнали полицаи на много места, защото когато се асфалтират всички улици, водачите на автомобили ще започнат да карат и по-бързо. \r\n„Вече 8 години съм директор на ОП „Градини и паркове“ и през всичките тези години съм доказал, че знам как се правят паркове, с поливни системи, алеи, пейки, осветление, детски площадки”, посочи още Стоян Алексиев. „Знам как се правят паркинги за живущи, знам как се правят тротоари. Това са едни от най-важните неща, които интересуват всички хора. Отделно работя през всички тези години с шест районни кмета и пет големи кмета и с всички общински предприятия и институции”, каза още Алексиев, попитам кои са силните му черти. \r\nКато пето поколение кършакалия той смята, че познава добре проблемите на района. „Да, аз се срещнах с много хора и във всеки квартал има различни проблеми, но най-сходни са проблемите касаещи сметопочистването, контейнерите за смет. Затова смятам да поставим подземни контейнери, за да не могат да влизат бездомни кучета и котки, които ровят в казаните и за да не се изхвърлят боклуци отстрани”, посочи Алексиев. \r\nСпоред него обаче, основният проблем на района е паркирането. „Но пред всеки един блок и на всяка една улица проблемите с паркирането са различни – трябва да се разрешават индивидуално и според ситуацията”, посочи кандидатът за кмет на „Северен“. Обмислят се различни варианти. „Навсякъде е различно. Пред някои блокове има достатъчно места и не искат платени паркоместа. При други блокове има страшно много автомобили, като в Гиганта, където има 515 апартамента. Това са 515 автомобила, ако средно има по един на апартамент. Мислим решение и за там”, посочи Алексиев. Ще се обмисля и възможността за многоетажен паркинг там. „Търсим възможности, но в района няма много места за многоетажни паркинги, затова трябва да работим по правилното разчертаване, за да имаме повече паркоместа. Отделно, е възможно да се направи и нещо като „Синя” и „Зелена зона” на улиците, където вечер да могат да спират живущите. Има няколко варианта, обмисляме ги, но пак повтарям – според района и ситуацията”, каза още Алексиев. \r\nСпоред него, третият основен проблем на района са зелените площи, които трябва да са облагородени, осветени, с детски площадки и видеонаблюдение, да могат да се ползват от живущите. „Идеята ми е на всеки няколко блока да има една междублокова градинка, която да се ползва от живущите”, добави той. \r\nПосланието на кандидата за кмет на Район „Северен” в Пловдив, от ПП ГЕРБ Стоян Алексиев, към избирателите, е да гласуват с номер 43, да го подкрепят за кмет на Район „Северен”, за да може да продължи да работи това, в което е най-добър – да прави детски площадки, паркове, градини, паркинги, тротоари, пътища и алеи. \r\nЦветана ТОНЧЕВА", "date": "2019.10.22", "title": "Местни избори 2019: Стоян Алексиев, кандидат за кмет на Район „Северен“ в Пловдив от ПП ГЕРБ: Очакваме Водния проект, който ще реновира водопроводите в района"}
{"url": "http://www.focus-news.net/news/2019/10/22/2710988/ministar-ekaterina-zaharieva-reformata-v-sadebnata-sistema-e-protses-i-nezavisimo-dali-ima-ili-nyama-mehanizam-shte-prodalzhi.html", "text": "Реформата в съдебната система е процес и независимо дали има или няма механизъм ще продължи. Това каза министърът на външните работи и вицепремиер по правосъдната реформа Екатерина Захариева на брифинг в Министерски съвет за информацията, че ЕК обмисля отпадане на мониторинга на България, предаде репортер на  Агенция \"Фокус\" . \r\n„Разбираме, че докрая на мандата на тази комисия остава малко време, така че не мога наистина да посоча дали ще е в  рамките на мандата й. Важното е, че Комисията за първи път много ясно в свой доклад и експертите, които са работили по всички доклади 18 наброй през тези 12 години ясно и категорично констатират изпълнение на ангажиментите на България по всички 6 показателя. Искам да подчертая, че реформата е процес. Той не се прави заради доклад, Брюксел, Берлин или Париж, а за българските граждани и съдебна система. Така че реформите, независимо дали има или няма механизъм, ще продължат. Неслучайно и българското правителство преди месец одобри така наречения постмониторингов механизъм, със създаването на съвет под ръководството на вицепремиер, в случая под мое ръководство, с участието на гражданското общество, с участието на съдебната власт при спазване на принципа за разделение на властите. Така, че това, което предстои е работа“, каза още Захариева.  \r\nЗорница КОСТАДИНОВА", "date": "2019.10.22", "title": "Министър Екатерина Захариева: Реформата в съдебната система е процес и независимо дали има или няма механизъм ще продължи"}
{"url": "http://www.focus-news.net/news/2019/10/22/2710989/mestni-izbori-2019-akad-anton-donchev-za-slavcho-atanasov-samo-dobri-dumi-podpisvam-se-pod-tova.html", "text": "„Славчо Атанасов е изключително привързан към културата, показвал е една огромна любов към книгата и към културата като цяло. Мога да кажа за него само добри думи. На общи наши участия в културни мероприятия, когато беше кмет на Пловдив, съм го чувал да говори по такъв начин, сякаш е член на Съюза на писателите. И с днешна дата се подписвам под тези свои думи“. Това каза в интервю за сайта „Пловдив 24“ академик Антон Дончев, който има дълго познанство с кандидата за кмет на Пловдив от НФСБ и ВМРО Славчо Атанасов, съобщиха от пресцентъра на  НФСБ . \r\n„Да се дават съвети на военачалник, когато участва в битка, не е само неразумно. То е глупаво. Славчо познава хората, които води, познава и хората, с които спори. Познава терена, върху който и за който воюва“, коментира предизборната кампания акад. Антон Дончев. Той пожела на Славчо Атанасов да запази „възрожденския възторг, с който ръководеше срещите на младите хора в Пловдив“, допълва големият български писател. \r\n„Пловдив е културната столица на България. Но, да не забравяме, Пловдив е не само залив, той е устие на могъща културна река, която се опитва да вдигне нивото на цялото българско културно море. Творците, които творят в Пловдив – художници, писатели, музиканти, театрални деятели, те са заслужили правото да се наричат „пловдивчани“. Това право на самочувствие и на гордост трябва да бъде всекимигновено защитавано“, споделя в интервюто маестрото. \r\nГолемият писателят разказва, че се е върнал към творчество, на което е посветил половината си живот – киното и телевизията. В момента работи с голяма американска филмова компания за телевизионен сериал по романа му „Странният рицар на свещената книга“. По друг свой сценарий работи с италиански продуценти, а с китайци – върху документален филм.  \r\nАкадемик Антон Дончев се обръща специално към пловдивчани: „Днес материалното владее нашия живот. Пловдивчани, ако искате да сте столичани на културата в България, станете Галилейци. Както Галилей е разбрал, че не Слънцето обикаля около Земята, а Земята се върти около Слънцето, потвърдете, че Духовното определя и ръководи Материалното. Кажете, като политиците на Австралия: „Духовното не само ни разкрива света, то ни казва как да го променим. Духовното създава света.“", "date": "2019.10.22", "title": "Местни избори 2019: Акад. Антон Дончев: За Славчо Атанасов само добри думи – подписвам се под това"}
{"url": "http://www.focus-news.net/news/2019/10/22/2710997/natovaren-e-trafikat-po-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1  Монтана – Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили пътуват в посока за ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.10.22", "title": "Натоварен е трафикът по път I-1  Монтана – Видин в посока за ГКПП „Дунав мост 2“"}
{"url": "http://www.focus-news.net/news/2019/10/22/2710994/mestni-izbori-2019-byuletinite-za-trite-vida-izbor-na-27-oktomvri-byaha-razpredeleni-po-obshtini.html", "text": "Всички бюлетини, изборни книжа и материали за произвеждане на местните избори на територията на Сливенска област пристигнаха на 22 октомври.Това съобщиха от пресцентъра на  Областна администрация . В зала „Май“ в община Сливен бяха разпределени бюлетините и протоколите за трите вида избор, който ще се осъществи на 27 октомври.  Предаването и приемането стана в присъствието на гл. секретар на областната администрация Кирил Аврамов и по двама членове на четирите общински избирателни комисии. На 23 октомври ще бъдат раздадени останалите изборни книжа и материали. 120 000 е тиражът на бюлетините за избор на общински кмет в Сливен, 34 200 – в Нова Загора, 18 000 – в Котел и 12 200 – в Твърдица.", "date": "2019.10.22", "title": "Местни избори 2019: Бюлетините за трите вида избор на 27 октомври бяха разпределени по общини"}
{"url": "http://www.focus-news.net/news/2019/10/22/2710992/deutsche-welle-makedoniya-amerikanskiyat-senat-vse-oshte-ne-e-glasuval-ratifikatsiyata-na-protokola-za-chlenstvo-na-makedoniya-v-nato.html", "text": "Сенатът на САЩ е гласувал да приключи дискусията по въпроса, в който ще бъде ратифициран Протоколът за членство в НАТО в Северна Македония. Гласуването за ратификация в горната камара на американския парламент е насрочено за 19 часа българско време. Сенатският комитет по външна политика също даде своето одобрение през юли. Очаква се решението да бъде подкрепено с голямо мнозинство, пише македонската редакция на  Deutche Welle . \r\nЗа да стане Македония пълноправен член на Алианса, е необходимо протоколът да бъде ратифициран в парламентите на всички 29 държави-членки и след това в македонския парламент. \r\nПо-рано някои македонски медии погрешно са информирали, че е гласувана самата ратификация. \r\nПоради планираните избори в Испания надеждите на Скопие, че официалното приемане  ще се случи по време на срещата на върха на НАТО в Лондон в началото на декември, няма да се сбъднат. Сега  очаквания са, че това ще се случи в началото на следващата година, вероятно през февруари. \r\n \r\n  Юлиян Марков", "date": "2019.10.22", "title": "Deutsche Welle (Македония): Американският сенат все още не е гласувал ратификацията на протокола за членство на Македония в НАТО"}
{"url": "http://www.focus-news.net/news/2019/10/22/2710998/gd-granichna-politsiya-trafikat-e-silno-intenziven-na-izhod-za-tovarni-avtomobili-na-gkpp-kapitan-andreevo-gkpp-lesovo-i-gkpp-dunav-most-vidin.html", "text": "Трафикът е силно интензивен на изход за товарни автомобили на границата с Турция  на ГКПП „Капитан Андреево“, „ГКПП Лесово“ и на границата с Румъния на ГКПП „Дунав мост-Видин“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Република Сърбия , Северна Македония и Република Гърция трафикът е нормален на всички гранични контролно-пропускателни пунктове.", "date": "2019.10.22", "title": "ГД „Гранична полиция“ : Трафикът е силно интензивен на изход за товарни автомобили на ГКПП „Капитан Андреево“, „ГКПП Лесово“ и ГКПП „Дунав мост-Видин“"}
{"url": "http://www.focus-news.net/news/2019/10/22/2710995/obshtina-vidin-e-na-finala-na-predvidenite-rehabilitatsionni-deynosti-po-ulichnata-mrezha.html", "text": "Приключи  в  предвидения срок обществената поръчка „Рехабилитация на пътна настилка на улици и междублокови пространства в жилищни комплекси на град Видин и на улици от населените места в Община Видин, по обособени позиции“. Това съобщиха за  Радио „Фокус“ – Видин  от администрацията. Извършени са ремонти на 101 улици и междублокови пространства в жилищни комплекси на град Видин, както и в населените места в Общината. Общата стойност на тези дейности е 2 780 000 лева.В момента се извършват дейности по обществената поръчка  “Ремонтно-възстановителни работи на асфалтови настилки, полагане на хоризонтална маркировка и изпълнение на вертикална маркировка на територията на община Видин, по обособени позиции“ на стойност 232 000 лева. Приключиха ремонтите на улиците „Феликс Каниц“ – втори етап и „Васил Априлов“ (от кръстовището с ул.“Любен Порчелов“ до ул. „Бузлуджа“). Довършват се поставянето и на предпазната мантинела по ул. „Михаил III Шишман“, както и изкърпването на компрометирани участъци от пътната мрежа на град Видин. От днес започна полагането на хоризонтална и вертикална маркировка в Община Видин.", "date": "2019.10.22", "title": "Община Видин е на финала на предвидените рехабилитационни дейности по уличната мрежа"}
{"url": "http://www.focus-news.net/news/2019/10/22/2711000/vazstanoveno-e-dvizhenieto-po-pat-ii-86-hvoyna-chepelare-pri-razklona-za-bogutevo.html", "text": "Възстановено е движението по път II-86 Хвойна – Чепеларе при разклона за Богутево. Това съобщиха от  агенция \"Пътна инфраструктура\".", "date": "2019.10.22", "title": "Възстановено е движението по път II-86 Хвойна – Чепеларе при разклона за Богутево"}
{"url": "http://www.focus-news.net/news/2019/10/22/2711001/tass-norvezhkata-politsiya-e-arestuvala-dvama-dushi-vav-vrazka-s-intsidenta-s-otkradnata-lineyka.html", "text": "Норвежката полиция е арестувала двама души във връзка с инцидента с откраднатата линейка. Това съобщи телевизионният канал NRK, цитиран от  TACC . \r\nПърво органите на реда са задържали похитителя с помощта на служебно оръжие и той е леко ранен. Заподозреният мъж е 32-годишен норвежец, той е обвинен в опит за убийство. Неговият съучастник също е норвежки гражданин – жена на 25 години. И двамата обвиняеми са познати на полицаите от минали престъпления, те са свързани с екстремистки среди. \r\nОчевидци съобщават, че нападателят е стрелял по полицията по време на задържането. Автомобил, шофиран от него, е ударил двама пенсионери, както и жена с детска количка. Седеммесечните близнаци в количката, както и възрастен мъж, са леко ранени. \r\nПолицията смята, че мъжът умишлено е започнал да се движи по тротоара, за да прегази случайни минувачи. От заподозрените са иззети автоматичен пистолет и пушка. В линейката са открити и наркотици. \r\nСлед кражбата в колата са останали трима служители на Спешна помощ, които не са пострадали. Норвежката служба за сигурност на полицията (PSB), която се занимава с престъпления, свързани с екстремизма, се присъедини към разследването на инцидента. В момента служителите на реда нямат достатъчно информация, за да квалифицират престъплението. \r\n \r\n  Юлиян Марков", "date": "2019.10.22", "title": "ТАСС: Норвежката полиция е арестувала двама души във връзка с инцидента с открадната линейка"}
{"url": "http://www.focus-news.net/news/2019/10/22/2710996/ministar-mladen-marinov-dokladat-za-mehanizma-i-satrudnichestvo-pokaza-che-trayno-sme-postignali-niva-v-borbata-s-organiziranata-prestapnost-i-koruptsiyata.html", "text": "Докладът за механизма и сътрудничество в момента показа, че ние трайно сме постигнали нива, които ни гарантират доверие сред партньорските служби както в европейски аспект, така и в международен. Ще се опитаме да дадем сигурност на българските граждани и да отговорим на обществените очаквания. Това каза министърът на вътрешните работи Младен Маринов по време на брифинг, предаде репортер на  Агенция „Фокус“ . Той поясни, че по отношение на Министерството на вътрешните работи и при предишния доклад показателят 6 е отпаднал. Министър Маринов и поясни, че този показател оценява развитието на Министерството на вътрешните работи и по-скоро противодействие на организираната престъпност и борбата с корупцията. \"Въпреки това ние продължаваме да работим в посока да усъвършенстваме системата и да работим все по-ефективно с този вид престъпност“, заяви той. По думите му продължава да се утвърждава доверието в Министерството на вътрешните работи и службите, които противодействат на престъпността. „И в предишния доклад бяха отбелязани  в положителна насока предприетите мерки от Министерството на вътрешните работи за противодействие на корупцията както в държавната система, така и в самото министерство“, посочи Маринов. Той допълни, че е била посочена като положителна практика и те продължаваме да я развиват. \r\nЗорница КОСТАДИНОВА", "date": "2019.10.22", "title": "Министър Младен Маринов: Докладът за механизма и сътрудничество показа, че трайно сме постигнали нива в борбата с организираната престъпност и корупцията"}
{"url": "http://www.focus-news.net/news/2019/10/22/2710999/sergey-stanishev-pes-dokladat-na-evropeyskata-komisiya-za-balgariya-e-dobra-novina-za-stranata-ni.html", "text": "Докладът на Европейската комисия за България е добра новина за страната. Това посочи в коментар за  Агенция „Фокус“  лидерът на ПЕС Сергей Станишев. Той добави, че от страна на българските евродепутати от Групата на Прогресивния алианс на социалистите и демократите в ЕП винаги се е поддържала позицията, че мониторинговият механизъм трябва да отпадне и го отбелязва като успех. Станишев отбеляза като интересен и факта, че за първи път в доклада на Европейската комисия се говори за свободата на словото.  От думите му стана ясно, че в доклада се счита, че България е изпълнила 17-те препоръки, посочени и в предходния доклад на Комисията и нови такива няма , но все още продължава да има по какво да работи страната ни. Той посочи още, че България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане. \r\n   \r\nТеодора ПАВЛОВА", "date": "2019.10.22", "title": "Сергей Станишев, ПЕС: Докладът на Европейската комисия за България е добра новина за страната ни"}
{"url": "http://www.focus-news.net/news/2019/10/22/2711004/nad-3-350-000-lv-sa-izplatenite-pomoshti-za-otoplenie-do-kraya-na-mesets-septemvri-v-oblast-kardzhali.html", "text": "Над 3 350 000 лв. са изплатените помощи за отопление до края на месец септември, съобщи за   Радио „Фокус“   Цветомир Хаджиев, директор на РД “Социално подпомагане“-Кърджали. Помощите за месец септември ще се изплащат до края на месец октомври. „Това е целевата помощ, съгласно заповедите за отпускане за месец август.До 15-то число данните се обработват, изчисляват се в в информационните системи и изпращаме заявките. В АСП ги утвърждават и те отиват в банките по сметките на хората“. Миналата година 2018 година общо за Кърджалийска област са били изплатени помощи в размер на 3 394 473 лв. за целия отоплителен сезон. Това е с добавката от 100 лв., която беше отпусната допълнително с постановление на Министерския съвет. Цветомир Хаджиев поясни още следното: „Размерът на целевата помощ за миналата година без добавката сумата беше в размер  374 лв. Съгласно наредбата от тази година помощта за нуждаещите се е в размер на 465 лв. и 90 ст., разликата около 90 лв. За 2018 год. за отоплителния сезон левовата равностойност на целевата помощ се изчисляваше на база на 385 кв. часа електроенергия от които 280 дневна и 105 нощна“. Левовата равностойност на целевата помощ се изчислява по усреднени цени към 31 октомври на съответната година.  „За тази година към 31 октомври 2019 година помощта се изчислява на база левовата равностойност на 500 кв. часа електроенергия от които 300 дневна и 200 киловата нощна електроенергия. Тази година, бенефициентите знаят, сумата се изплаща еднократно, не е разделена, както предходните години на два транша“. По данни на Дирекцията за социално подпомагане за месец септември за област Кърджали са отпуснати помощи за 6882 лица и семейства. Подадените заявления декларации за целева помощ за отопление е бил 9098 в цялата област. Правоимащите ще получат преводи с помощите, издадени въз основа на заповедите за отпускане за месец септември, като срокът за изплащане е до 31 октомври 2019 година. \r\nДарина ДЕЕНИЧИНА", "date": "2019.10.22", "title": "Над 3 350 000 лв. са изплатените помощи за отопление до края на месец септември в област Кърджали"}
{"url": "http://www.focus-news.net/news/2019/10/22/2711005/predstoyashti-mezhdunarodni-sabitiya-za-23-oktomvri-agentsiya-fokus.html", "text": "*** \r\n  Първо заседание на новоизбрания парламент \r\n \r\n*** \r\n  Визита на испанския крал Фелипе VI \r\n \r\n*** \r\n  Пресконференция на генералния секретар на НАТО Йенс Столтенберг \r\n \r\n*** \r\n  Среща Русия-Африка \r\n \r\n*** \r\n  30 години Република Унгария \r\n \r\n*** \r\n  Пратеникът на САЩ за Сирия ще свидетелства пред Конгреса \r\n \r\n*** \r\n  Полагане на клетва от новия президент Каис Сайед", "date": "2019.10.22", "title": "Предстоящи международни събития за 23 октомври  (Агенция \"Фокус\")"}
{"url": "http://www.focus-news.net/news/2019/10/22/2710990/pregled-na-mezhdunarodnite-novini-do-18-chasa-agentsiya-fokus.html", "text": "Министерството на енергетиката на Руската федерация не вижда проблеми с реализацията на „Турски поток“, но има „малки промени“ по отношение на изграждането на инфраструктура в България. Съответното подчерта руският министър на енергетиката Александър Новак пред репортери, предава  TACC . \r\n„По отношение на морския участък и изграждането на инфраструктура в Турция - всичко е по план. Малките промени са спрямо България, но инфраструктурата там трябва да бъде изградена през първата половина на следващата година\", каза Новак. \r\nСъгласно думите на Новак, в момента проектът се изпълнява в съответствие с протокола, подписан между „Газпром“ и Министерството на енергетиката на България. „Проектът се изпълнява и виждаме, че търгът е проведен, изпълнителят е избран, работата вече е започнала\", отбеляза руският министър на енергетиката. \r\nНовак добави, че в рамките на проекта няма натиск от западните страни. „Не виждаме такъв натиск. Суверенното право на съответните държави е да развиват собствена инфраструктура\", допълни той.  \r\nРуският енергиен министър подчерта още, че участъкът на газопровода на границата на Турция и България е въведен в екплоатация. „Това ще позволи доставката на газ за България от 1 януари догодина. Що се отнася до развитието на инфраструктура за по-нататъшни доставки в Сърбия, тя ще отнеме известно време. Всички необходими процедури, свързани с избора на доставчик, договорните процедури вече са приключили от българската страна. Компанията от Саудитска Арабия и Италия, която реализира този проект, трябва да го въведе в експлоатация през първата половина на следващата годината“, подчерта министърът. \r\nОтговаряйки на въпрос дали политически събития може да повлияят на изграждането на „Турски поток“, Новак заяви, че всички решения, свързани с развитието на газотранспортната инфраструктура, са в съответствие с европейското законодателство. „Това са проекти, които се изпълняват директно от енергийните министерства на съответните страни. Не виждаме причини, проблеми. В момента такива не са възникнали\", подчерта руският министър. \r\n*** \r\n \r\n  В Сочи започнаха преговорите в тесен формат между държавния глава на Руската федерация Владимир Путин и турският му колега Реджеп Тайип Ердоган, предава  РИА Новости . \r\nРазговорът ще бъде „задълбочен и сложен, няма да се бърза\", двамата лидери ще трябва да обсъдят много теми, поясни говорителят на Кремъл Дмитрий Песков пред репортери по-рано. \r\nОчаква се основният фокус на разговора да бъде насочен към ситуацията в Сирия с оглед военната операция на Анкара и споразумението на Турция и САЩ за прекратяване на огъня в северната част на страната, което изтича тази вечер. \r\nДен преди срещата си с Путин Ердоган заяви, че Анкара ще „предприеме стъпки\" по Сирия след разговорите си с руския президент. Турският президент  обяви също, че възнамерява да обсъди с руския си колега следващата фаза от процеса на създаване на зона за сигурност в Северна Сирия. \r\nПреди началото на преговорите в Сочи Путин нарече ситуацията на сирийско-турската граница „остра“ и призова за диалог.  \r\n*** \r\n \r\n  Хърватия влиза в битката за инвестиция на стойност повече от един милиард евро - сумата, която германският автомобилен концерн „Фолксваген“ (ФВ) е готов да вложи в новия си завод, съобщава електронното издание на загребския ежедневник  Vecernji list. \r\nЗагреб ще влезе в новия кръг на преговорите около този проект заедно с другите заинтересовани страни – България, Сърбия и Румъния, твърди вестникът, като се позовава на източник от хърватското Министерство на икономиката, пожелал анонимност. \r\nСтава въпрос за фабриката, която трябваше да бъде построена в турската провинция Измир за 1,3 милиарда евро. \r\nГерманският автомобилен гигант планира да произвежда 300 000 превозни средства годишно в новия завод и да наеме 4 000 души. \r\nЗаводът в Турция трябваше да започне производството на Pasat и Skoda Superb 2022. ФВ иска да премести производството на тези марки от Германия или Чехия, за да произвежда автомобили с електрическо задвижване в заводите там. \r\n*** \r\n \r\n  Въоръжен мъж отвлече линейка в норвежката столица Осло и я вряза в група хора, предава  TACC , като се позовава на медийни доклади, базирани на информация от полицията. \r\nВ резултат са пострадали няколко души. Точният брой, както и състоянието им не се уточняват. \r\nСпоред докладите органите на реда вече са задържали нападателя. \r\nДруги подробности около инцидента не се съобщават. \r\n*** \r\n \r\n  Броят на загиналите в антиправителствени протести, които избухнаха в Багдад и други градове в началото на месеца, бе коригиран на 157 души, предава  AFP , като се позова на официалното разследване. \r\nУточнява се, че 111 от жертвите са загинали в столицата, като по-голямата част от тях са участници в демонстрациите.  \r\nОколо 70% от смъртните случаи са причинени от рани от куршуми „в главата или гърдите“, според разследващите.  \r\nДанните са публикувани в навечерието на поредния протест в Ирак, насрочен за петък, 25 октомври.  \r\n*** \r\n \r\n  Германското правителство не смята, че гладът в Украйна (и на други територии на бившия СССР в началото на 30-те години на XX век) – т. нар. „голодомор“ – може да се нарича геноцид. Това заяви държавният министър по европейските дела в Министерството на външните работи Михаел Рот на заседание на петиционната комисия на Бундестага, където бе разгледано съответното обръщение към германския парламент, предава агенция EA Daily. \r\nНеговите инициатори призоваха гладът да бъде описан като „геноцид на украинския народ, причинен от действията на съветския режим, ръководен от Сталин“ (в момента информацията на сайта на Бундестага е изтрита, въпреки че връзката към петицията остава). Според тях това е бил„изкуствен, организиран глад довел до милиони жертви сред украинците“. Махаел Рот обаче не беше съгласен с тези твърдения. \r\n„Германското правителство не смята, че събитията, които са се състояли преди 1948 г., могат да бъдат описани като геноцид в международното право“, обясни политикът. \r\nТой призна, че случилото се през 1932-1933 г. е „ужасно бедствие, отговорността за което носят хора и която е довела до милиони жертви“. Има обаче разлика между политическата и международната правна оценка на тези събития, а освен това, едва от 1948 г. определението за геноцид фигурира в международното право. \r\n„Незаконният акт трябва да бъде признат за незаконен“, подчерта Рот. По неговите думи, правителството на Германия прави това винаги, когато става въпрос за политиката на съветското ръководство. \r\nРуската агенция припомня, че в началото на 30-те години на миналия век масов глад в СССР обхвана териториите на Украйна, Беларус, Северен Кавказ, Поволжието, Южен Урал, Западен Сибир и Казахстан. Според различни оценки са загинали от 2 милиона до 8 милиона души. В Украйна обаче идеята за „голодомора“ - умишленото изтребване на украинци, подхранвана от националистите, през 2006 г. намери официално потвърждение - Върховната Рада прие закон, който установява концепцията за „голодомора“ като геноцид на украинците. В Русия подобни действия бяха наречени опит за пренаписване на историята, но не бяха направени официални изявления или мерки. \r\n*** \r\n \r\n  Преведеният от Сирия в Ирак американски военен контингент трябва да напусне територията на страната, тъй като Багдад не е давал разрешение за постоянното му разполагане. С такова изявление излезе обединеното командване на въоръжените сили на Ирак, предава руският специализиран портал  „Военное обозрение“ . \r\n„Някои медии и информационни агенции съобщават за изтеглянето на американските войски от Сирия към Ирак. На тези войски е дадено разрешение за влизане транзит в (Иракски) Кюрдистан, а след това те трябва да напуснат Ирак. Не сме давали никакво разрешение на тези сили да останат на територията на Ирак“, цитира телевизионният канал Al Sumaria изявлението на пресслужбата на иракските въоръжени сили. \r\nПо-рано министърът на отбраната на САЩ Марк Еспер заяви, че във връзка с началото на турската военна операция „Извор на мира“ в Североизточна Сирия, от там ще бъдат изтеглени около хиляда американски военнослужещи, които ще бъдат разположени в Западен Ирак, където ще продължат борбата с терористичната групировка „Ислямска държава“. Към днешна дата коалицията на САЩ е напуснала няколко военни бази в сирийските провинции Алепо, Хасака и Ракка, прехвърляйки военнослужещите в бази в съседен Ирак. \r\n*** \r\n \r\n САЩ ратифицираха протокола за членството на Македония в НАТО, пише скопското електронно издание  “Фактор“ . \r\nС 84 гласа „за“ и само двама „против“, както и 14 негласували сенатори, ратификацията беше утвърдена. \r\nМиналата седмица националните парламенти на Италия и Великобритания ратифицираха Протокола за присъединяването на  Македония към НАТО. \r\nСъответно, за да завърши целия процес и Македония да стане най-накрая пълноправен член на НАТО, още пет държави трябва да ратифицират този протокол. Македония може да стане 30-ия член на НАТО само ако всичките 29 страни-членки дадат зелена светлина чрез своите национални парламенти, което според всички очаквания е сигурно. \r\n*** \r\n \r\n Шест години след присъединяването на Хърватия към Европейския съюз днес Европейската комисия потвърди готовността на Хърватия да влезе в Шенгенското пространство и даде зелена светлина на Шенгенското пространство без паспорти, пише хърватският вестник  Jutarnji List, позовавайки се на анонимен източник на Bloomberg, който е заявил, че решението все още не е обявено, тъй като Европейският съвет не е разгледал въпроса, пише македонското електронно издание  “Плюс Инфо“ . \r\nВ края на миналия месец хърватският премиер Андрей Пленкович изрази очакване настоящата Европейска комисия да препоръча влизането на Хърватия в Шенгенската зона до края на мандата. \r\n\"Очаквам ЕК да приеме това, което предложиха компетентните комисари. Имам предвид на първо място еврокомисаря по вътрешните работи Димитрис Аврамопулос\", заяви хърватският премиер. \r\nПредседателят на Европейската комисия Жан-Клод Юнкер заяви по време на посещение в Загреб през юни, че Комисията ще даде положителна препоръка до края на мандата, който изтича на 1 ноември. \r\n*** \r\n \r\n Европейската комисия ще разгледа възможността за прекратяване на 12-годишен механизъм за мониторинг на корупцията и съдебната система за България, но разкритикува Румъния поради липса на напредък в борбата с корупцията, предава  Bloomberg . \r\nДвете държави са под контролa на ЕK след присъединяването си през 2007 г. на фона на опасенията относно върховенството на закона. Те също така не са част от Шенгенското пространство.  \r\nБългария е постигна „достатъчен“ напредък по отношение на ангажиментите в съдебната система и борбата с корупцията, съобщи Комисията във вторник. Въпреки това десетки разследвания за две години на високопоставени политици все още не са довели до значими присъди. Комисията ще вземе окончателно решение за прекратяване на механизма за мониторинг след консултации с държавите-членки и Европейския парламент. \r\n„България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане“, заяви Комисията. „България ще трябва да наблюдава непрекъснатото прилагане на реформата с новосъздаден съвет за мониторинг.“ \r\nРумъния - която е четвърта в индекса на корупцията, пред Унгария и Гърция - беше подложена на критики за противоречиви промени в наказателното законодателство, одобрени от правителство, свалено след вот на недоверие.  \r\n*** \r\n \r\n Президентите на Руската федерация и Турция Владимир Путин и Реджеп Тайип Ердоган не са обсъдили доставките на руски изтребители Су-35 и Су-57 в Турция на преговорите в Сочи. Това съобщи пред журналисти началникът на Федералната служба за военно-техническо сътрудничество Дмитрий Шугаев, цитиран от  TACC . \r\n„Не, e обсъждано“, каза той, отговаряйки на въпроса дали е повдигнат въпросът за доставките на изтребители. \r\nШугаев смята, че е твърде рано да се говори за провеждане на преговори по договор за доставката на Су-35 и Су-57 за Турция. Въпреки това консултациите,както  каза той, продължават. \r\nПреговорите между двамата са продължили на четири очи. \r\n*** \r\n \r\n След евентуална смяна на властта в Северна Македония и евентуалното идване на националисти, противопоставили се на договора за промяна на името с Гърция, Балканите отново могат да се върнат към мрачните дни, прогнозира британският Financial Times в нов анализ на събитията след решението на Брюксел за незапочване на преговори с Македония и Албания, пише скопското издание  “Фокус“ . \r\n\"Ветото на Еманюел Макрон за започване на преговори със Северна Македония и Албания за присъединяване към ЕС може да бъде запомнено като историческа грешка, която ще отслаби Европа и ще подкопае амбициите й да стане геополитическа сила\", се казва в статията. \r\nАвторът пише, че Макрон със своята блокада торпилира политиката на разширяване на ЕС и го лишава от един от най-големите външнополитически инструменти. По този начин, подчертава авторът, Макрон може да предизвика дестабилизация в балканския двор на Европа. \r\n„И всичко това идва от лидер, който твърди, че е пример за европейски дух на солидарност и сътрудничество“, подчертава авторът. \r\nОсвен това авторът добавя, че исканията за нова методология на преговори не са достатъчна причина да не се започнат преговори за присъединяване с Македония и Албания, тъй като това е процес, който вероятно ще отнеме десетилетия. \r\n„Има сериозна загриженост за организираната престъпност, корупцията и върховенството на закона, особено в Албания, чиято мафия присъства в много страни от ЕС. Дания и Холандия също отхвърлиха преговорите с Албания, докато Франция отхвърли Северна Македония, като посочи, че не иска разширяване. Трудно е да си представим, че Макрон може да промени решението си преди изборите през 2022 г.“, оценява авторът.", "date": "2019.10.22", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/22/2711006/sport-grigor-dimitrov-shte-igrae-sreshtu-mateo-beretini-v-sryada-ot-1830.html", "text": "Тенис: Първата ракета на България - Григор Димитров ще се изправи срещу италианеца - Матео Беретини в двубой от втория кръг на турнира от категория АТП 500 във Виена в сряда. Срещата е четвърта в програмата за деня и ще започне след 18:30 часа българско време. \r\nДо момента двамата са играли веднъж помежду си. През пролетта Григор победи в първия кръг на Мастърса в Монако със 7:5, 6:4.", "date": "2019.10.22", "title": "Спорт: Григор Димитров ще играе срещу Матео Беретини в сряда от 18:30"}
{"url": "http://www.focus-news.net/news/2019/10/22/2711007/komediya-za-shtetite-ot-tova-da-obichash-i-da-badesh-obichan-predstavya-plevenskiyat-dramatichen-teatar-na-stsenata-v-montana.html", "text": "Плевенският драматичен театър ще гостува в Монтана на 29 октомври с комедията от Йон Сапдару „Натюрморт със затлъстял племенник“, съобщиха за  Радио „Фокус“ – Видин  от театъра в Монтана. Комедията е за измеренията и щетите от това да обичаш и да бъдеш обичан. Това е комедия за живота, живян заради другите, за саможертвите, от които няма нужда. Комедия за безизходицата и избора, дали да промениш живота си, или да продължиш по течението. Три лели, посветили се на отглеждането на своя племенник, са на път да организират най-важната, според тях, крачка в живота на вече зрелия мъж. Режисьор на „Натюрморт със затлъстял племенник“ е Боян Иванов. В спектакъла участват актьорите Асен Данков, Екатерина Стоянова, Адриян Филипов, Генадий Николов и Сергей Константинов. \r\nКомедията ще се играе на 29 октомври от 19.00 часа в Голяма зала на Драматичен театър – Монтана.", "date": "2019.10.22", "title": "Комедия за щетите от това да обичаш и да бъдеш обичан представя Плевенският драматичен театър на сцената в Монтана"}
{"url": "http://www.focus-news.net/news/2019/10/22/2711002/prezidentat-rumen-radev-pozdravi-noviya-imperator-na-yaponiya-naruhito.html", "text": "Президентът Румен Радев поздрави новия император на Япония Нарухито, съобщиха от  прессекретариата на държавния глава  Българският държавен глава и съпругата му Десислава Радева бяха сред гостите на приема, даван от император Нарухито и съпругата му Масако в императорския дворец в центъра на Токио. По-рано днес се състоя и церемонията по интронизация.", "date": "2019.10.22", "title": "Президентът Румен Радев поздрави новия император на Япония Нарухито"}
{"url": "http://www.focus-news.net/news/2019/10/22/2711003/mestni-izbori-2019-yordanka-fandakova-kandidat-za-kmet-na-sofiya-nad-100-sa-merkite-koito-sme-vzeli-za-chistotata-na-vazduha-v-sofiya.html", "text": "Над 100 са мерките, които сме взели за чистотата на въздуха в София. Това каза Йорданка Фандъкова – кандидат за кмет на София в дебат по  бТВ . „София се развива динамично, в София идват много хора. И разбира се този въпрос се решава непрекъснато. Няколко важни мерки за това. Първо, да продължим развитието на градския транспорт. Продължаваме строителството на метрото заедно с довеждащия транспорт. Изключително важен акцент е да продължим модернизацията на градския транспорт с акцент електробуси и трамвайни линии. Разбира се довършването на Околовръстния  път. 80% от околовръстния път изградихме, вече започна работа по разширението на Южната дъга. Темата за чистия въздух е най-важната в момента и аз се радвам, че всички кандидати за кметове припознават мерките, които сме заложили и по които работим. Това са над 100 мерки, които са групирани общо в пет групи. Информация за гражданите предстои до края на тази година да пуснем с мобилно приложение 22 станции на територията на територията на целия град. Втората мярка – това е транспортът. По-добър градски транспорт, за да слезем от автомобилите. Третото много важно, за което се видя и във вашия репортаж, това е намаляваме с една трета домакинствата, които се отопляват на дърва и въглища с вече защитени проекти. Искам само да информирам, че система за контрол на трафика съществува, тя е изградена и се наблюдава всеки ден, включително с приоритет за градския транспорт. И нещо много важно – запазване и развитие на зелената система, чистота и контрол върху изгарянето на отпадъци. Поискала съм от Народното събрание да се инкриминира горенето на отпадъци, защото само с административни мерки не се получава резултат“, допълни още Фандъкова.", "date": "2019.10.22", "title": "Местни избори 2019: Йорданка Фандъкова, кандидат за кмет на София: Над 100 са мерките, които сме взели за чистотата на въздуха в София"}
{"url": "http://www.focus-news.net/news/2019/10/22/2711011/startira-oshte-edna-sotsialna-usluga-za-grazhdanite-na-obshtina-bansko.html", "text": "С новооборудвана кухня и нова кола, община Банско стартира поредната си осемнайста услуга \"Патронажна грижа\" за гражданите, съобщиха от  Общината . С два екипа  за Банско,  Добринище и селата от Общината, медицински сестри, санитари, рехабилитатор, социален  работник и психолог, ще се грижат за хората в нужда. Със своите социални дейности, община Банско се нарежда на едно от първите места в България.", "date": "2019.10.22", "title": "Стартира още една социална  услуга за гражданите на Община Банско"}
{"url": "http://www.focus-news.net/news/2019/10/22/2711009/", "text": "Случилото се през тази нощ е вандалски акт, каза на пресконференция в Пазарджик лидерът на АБВ Румен Петков, предаде репортер на Радио „Фокус“ – Пазарджик. Той обясни, че през нощта екип на коалицията, в която участва АБВ на местния вот, е бил нападнат и бит в пазарджишкото село Величково.  „Единият от участниците в този акт е кандидат за общински съветник от листата на досегашния кмет на община Пазарджик Тодор Попов. Трябва да е ясно той може ли и ще продължи ли да бъде кандидат в листата. Сигналът за случилото, който е внесен в Районна прокуратура-Пазарджик, аз още утре изпратя до Главния прокурор и посланиците на страните-членки на Европейския съюз, за да знаят как се правят избори в Пазарджик. Да знаят какви са вандалските средства и какви са стъпките към властта на определени хора. Защото ако това не бъде заклеймено сега и не се даде много ясен институционален знак, че такъв тип престъпления ще бъдат преследвани с цялата сила на закона, трябва да сме наясно, че ние живеем в 30-те години на миналия век. Много разчитам прокуратурата да арестува тези хора с бързо съдебно производство те да получат заслуженото. Да биеш жена, не може да бъде коментирано, да биеш човек, който лепи плакати, само защото не ти харесват хората също. Очевидно е, че АБВ е заплаха за статуквото в Пазарджик“, коментира Петков. По думите му, сега прокуратурата трябва да се задейства, защото има медицинско свидетелство, доказващо състоянието на бития мъж. „Ако не се стовари цялата тежест на закона върху тези вандали, за какви избори говорим въобще, за какъв свободен вот говорим? За това посланиците на страните от ЕС трябва да знаят в каква страна представляват своите държави“, допълни Петков. Той каза, че е много важна реакцията на институциите – правоохранителни и правораздавателни. „Няма да имам никакво колебание и ще търся цялата справедливост на закона, за да защитим достойнството на Пазарджик и на България“, каза в заключение Румен Петков. \r\n \r\nВаня НИКОЛОВА", "date": "2019.10.22", "title": "Местни избори 2019: Румен Петков, АБВ: Посланиците на страните от ЕС трябва да знаят как с вандалски средства се правят избори в Пазарджик"}
{"url": "http://www.focus-news.net/news/2019/10/22/2711015/mestni-izbori-2019-parvan-simeonov-galap-interneshanal-pri-mestnite-izbori-zavisimite-votove-imat-poveche-vliyanie-zashtoto-se-uprazhnyavat-s-po-malak-masiv-ot-glasove.html", "text": "При местните избори зависимите вотове имат повече влияние, защото се упражняват с по-малък масив от гласове. Това каза за обзорното предаване  „Това е България“  на  Радио „Фокус“  изпълнителният директор на „Галъп интернешънъл“ във връзка с изследването на социологическата агенция, според което над 600 хиляди души признават, че биха гласували срещу стимул или по принуда. Числата показват, че съществуват пазар и бизнес за контролиран вот, защото този път има реална интрига в някои населени места, каза още той. „Няма какво да се лъжем – за немалка част от хората това е следствие от бедността, в която са принудени да живеят. Изборите се явяват шанс за бърза заетост. Ако си застъпник, член на комисия – вземаш едни пари за един ден, после за още един ден. Това е единият фактор. Другият е, че вече не може толкова ясно да се разграничат: кое е принуда, кое е автоцензура. Събира ви работодателят и казва: „Ето, днес сме се събрали да се срещнем с кандидата Х и знаете, колко добре работим с него в последния мандат, хубаво е той да продължи да бъде кмет“. Тук и без особена подкана или принуда по-голямата част от хората ще разберат посланието достатъчно ясно. Тоест разликата между контролирания и неконтролирания вот намалява“, обясни политологът. Първан Симеонов обърна внимание, че числото 600 хиляди важи само за хората, които са склонни да си признават. Любопитно е, че най-склонни към откровеност са младите хора, каза още той и уточни, че сред тях гетоизацията най-бързо си проправя път, което означава, че все повече от идващите на бял свят млади хора са с изглед за социално изключване.  \r\nЦоня СЪБЧЕВА", "date": "2019.10.22", "title": "Местни избори 2019: Първан Симеонов, „Галъп интернешънъл“: При местните избори зависимите вотове имат повече влияние, защото се упражняват с по-малък масив от гласове"}
{"url": "http://www.focus-news.net/news/2019/10/22/2711012/balgariya-v-chuzhdite-medii-otpadane-na-monitoringa-na-ek-poseshtenieto-na-ekaterina-zaharieva-v-moskva-stroezha-na-gazoprenosna-infrastruktura-zavoda-na-folksvagen-i-ochakvanata-smyana-na-vlastta-v-skopie-zaradi-dogovora-s-balgariya.html", "text": "Европейската комисия ще разгледа възможността за прекратяване на 12-годишен механизъм за мониторинг на корупцията и съдебната система за България, но разкритикува Румъния поради липса на напредък в борбата с корупцията, предава  Bloomberg . \r\nДвете държави са под контролa на ЕK след присъединяването си през 2007 г. на фона на опасенията относно върховенството на закона. Те също така не са част от Шенгенското пространство.  \r\nБългария е постигна „достатъчен“ напредък по отношение на ангажиментите в съдебната система и борбата с корупцията, съобщи Комисията във вторник. Въпреки това десетки разследвания за две години на високопоставени политици все още не са довели до значими присъди. Комисията ще вземе окончателно решение за прекратяване на механизма за мониторинг след консултации с държавите-членки и Европейския парламент. \r\n„България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане“, заяви Комисията. „България ще трябва да наблюдава непрекъснатото прилагане на реформата с новосъздаден съвет за мониторинг.“ \r\nРумъния - която е четвърта в индекса на корупцията, пред Унгария и Гърция - беше подложена на критики за противоречиви промени в наказателното законодателство, одобрени от правителство, свалено след вот на недоверие.  \r\n*** \r\n \r\n Посещението на вицепремиера и министър на външните работи на България Екатерина Захариева в Москва имаше за цел да даде допълнителен тласък на двустранните отношения, които попаднаха в сериозен застой след разтрогването на проекта „Южен поток“ от страна на София. Външно всичко изглеждаше добре: гостенката се обръщаше към руския си колега Сергей Лавров на „ти“, а той на свой ред се пошегува с бъдещи съвместни проекти в газовия сектор. В откритата част на срещата двамата дипломати се опитаха да избегнат болезнени теми, но не успяха да прикрият напълно различията помежду си, коментират в редакцията на руския вестник  „Коммерсантъ“ . \r\nБългарски министър на външните работи не е посещавал Русия от юни 2011 г. В този период първите дипломати на съседната й Сърбия направиха седем официални и работни посещения в Русия, на Турция - четири пъти, а на Гърция - три пъти. Ситуацията е по-лоша единствено по отношение на Румъния – за последно неин външен министър направи визита в Москва през далечната 2009 г. Но отношенията между Русия и Румъния традиционно са сложни, докато в представите на руснаците (особено родените СССР) българите принадлежат към приятелския лагер. \r\nВъпреки това през последните години отношенията между Москва и София са в застой. Сериозен удар за тях беше отказът на България - под натиск от САЩ и ЕС - от изграждането на газопровода „Южен поток“ през Черно море. Сътрудничеството между двете страни по изграждането на АЕЦ „Белене“ също претърпя провал – спорът дори бе предаден на международен арбитраж. Той обаче не допринесе за развитието на диалога, както и разногласията около Украйна и последвалите санкции, свързани с конфликта в Донбас.  \r\nПосещението на Захариева обаче имаше за цел да създаде впечатление, че нещата вървят във възходяща линия – при това в двете страни. Тя припомни за началото на строителството на територията на България на т.нар. „Балкански поток“, разклонение на „Турски поток“, през който ще се извършват доставки на руски природен газ в Сърбия и Унгария. Захариева подчерта също, че наскоро българските власти обявиха търг за възобновяване на строителството на АЕЦ „Белене\" и увери, че ще се радват на участието на Русия в този процес. В заключение тя очерта оптимистично перспективите за двустранните отношения в областта на туризма, образованието и културата. През цялото време българската гостенка се обръщаше към Сергей Лавров на „ти”. \r\nРуският министър говори за енергийното сътрудничество с еднакъв ентусиазъм и дори нарече „Балкански поток“ „Български поток“, което очевидно зарадва събеседника му. Сергей Лавров предаде на гостенката си документите за правото на неограничено използване на земята, върху която се намира посолството на България в Руската федерация. И похвали българските власти за създаването на благоприятни условия за изучаване на руски език в страната. \r\nВ откритата част на срещата си дипломатите не говориха директно по належащи въпроси. Но през последните седмици Москва и София се сблъскаха по два въпроса. Най-острото несъгласие предизвика изложбата, открита на 9 септември в Руския културно-информационен център в София за 75-годишнината от освобождението на Източна Европа от нацизма. Тогава от  Министерството на външните работи на България призоваха руснаците „да не затварят очите си за това, че щитовете на съветската армия донесоха на народите от Централна и Източна Европа половин век репресии, деформираха икономическото им развитие и ги изолираха от динамиката на процесите, протичащи в развитите европейски държави“. В отговор на това Москва гневно отбеляза, че София „пренаписва история\", като нарече позицията на българските власти „опасна тенденция\". \r\nДруг дразнещ ефект беше преследването на видни личности от русофилското обществено движение от страна на българските правоприлагащи органи . Те бяха обвинени в шпионаж, което в Москва бе изтълкувано като „русофобия\". \r\nПо информация на изданието, по време на закритата част от разговорите Сергей Лавров е повдигнал и двата въпроса пред Екатерина Захариева. В разговора с него тя е коментирала най-общо темата за Втората световна война, но е подчертала, че българската страна няма да промени позицията си. \r\nНа пресконференция след преговорите Екатерина Захариева, без да се обвързва с нищо, призова „да не се политизира историята“. И тя обяви намерението си да положи цветя на два особено важни за България паметници - на Героите от Плевен, както и на този на Св. св. Кирил и Методий. Трябва да се отбележи, че огромното мнозинство от външните министри, посещаващи Москва, полагат венци на Гроба на неизвестния войн. \r\nЩо се отнася до преследването на фигури, симпатизиращи на Москва, по информация на „Коммерсантъ“, Екатерина Захариева е уверила Сергей Лавров, че българското правителство няма нищо общо с подобни действия. \r\nДогодина се очаква Сергей Лавров да посети България. За последно той направи визита в София през 2014 година. \r\n*** \r\n \r\n  Министерството на енергетиката на Руската федерация не вижда проблеми с реализацията на „Турски поток“, но има „малки промени“ по отношение на изграждането на инфраструктура в България. Съответното подчерта руският министър на енергетиката Александър Новак пред репортери, предава  TACC . \r\n„По отношение на морския участък и изграждането на инфраструктура в Турция - всичко е по план. Малките промени са спрямо България, но инфраструктурата там трябва да бъде изградена през първата половина на следващата година\", каза Новак. \r\nСъгласно думите на Новак, в момента проектът се изпълнява в съответствие с протокола, подписан между „Газпром“ и Министерството на енергетиката на България. „Проектът се изпълнява и виждаме, че търгът е проведен, изпълнителят е избран, работата вече е започнала\", отбеляза руският министър на енергетиката. \r\nНовак добави, че в рамките на проекта няма натиск от западните страни. „Не виждаме такъв натиск. Суверенното право на съответните държави е да развиват собствена инфраструктура\", допълни той.  \r\nРуският енергиен министър подчерта още, че участъкът на газопровода на границата на Турция и България е въведен в екплоатация. „Това ще позволи доставката на газ за България от 1 януари догодина. Що се отнася до развитието на инфраструктура за по-нататъшни доставки в Сърбия, тя ще отнеме известно време. Всички необходими процедури, свързани с избора на доставчик, договорните процедури вече са приключили от българската страна. Компанията от Саудитска Арабия и Италия, която реализира този проект, трябва да го въведе в експлоатация през първата половина на следващата годината“, подчерта министърът. \r\nОтговаряйки на въпрос дали политически събития може да повлияят на изграждането на „Турски поток“, Новак заяви, че всички решения, свързани с развитието на газотранспортната инфраструктура, са в съответствие с европейското законодателство. „Това са проекти, които се изпълняват директно от енергийните министерства на съответните страни. Не виждаме причини, проблеми. В момента такива не са възникнали\", подчерта руският министър. \r\n*** \r\n \r\n  Хърватия влиза в битката за инвестиция на стойност повече от един милиард евро - сумата, която германският автомобилен концерн „Фолксваген“ (ФВ) е готов да вложи в новия си завод, съобщава електронното издание на загребския ежедневник  Vecernji list. \r\nЗагреб ще влезе в новия кръг на преговорите около този проект заедно с другите заинтересовани страни – България, Сърбия и Румъния, твърди вестникът, като се позовава на източник от хърватското Министерство на икономиката, пожелал анонимност. \r\nСтава въпрос за фабриката, която трябваше да бъде построена в турската провинция Измир за 1,3 милиарда евро. \r\nГерманският автомобилен гигант планира да произвежда 300 000 превозни средства годишно в новия завод и да наеме 4 000 души. \r\nЗаводът в Турция трябваше да започне производството на Pasat и Skoda Superb 2022. ФВ иска да премести производството на тези марки от Германия или Чехия, за да произвежда автомобили с електрическо задвижване в заводите там. \r\n*** \r\n \r\n  Електронното издание на хърватския ежедневник   Slobodna Dalmacija  прогнозира падането от власт на правителството на македонския премиер Зоран Заев заради провал на неговата политика чрез отстъпки на националните интереси с цел отварянето на европейския път за страната. Причината – „дълбоко непопулярните споразумения с Гърция и България, както и Закона за официалната употреба на езиците“. \r\n„Досега ги блокираха гърците, а сега и французите. Нищо наистина не се е променило. Но силата и статутът на нацията се промениха“, коментира пред изданието Иван Бродич, познавач на ситуацията в Македония. \r\nСпоред Бродич един евентуално по-добър резултат на срещата на върха в Брюксел „можеше да даде на Заев известна сила\". „Но той започна икономически холокост в Македония, заплаши да арестува водещи чуждестранни инвеститори и наруши предприемаческия климат, вкара в дълг страната още повече, отколкото беше, постави под контрол медиите и се очаква правителството му да падне, особено след споразумението за предсрочните парламентарни избори през април\". \r\nХърватският журналист твърди, че Заев изглежда се надява, че международните му контакти ще му помогнат да спечели изборите, но този път той ще се сблъска с опозиция, която също има добри отношения с международните фактори. \r\n„Заев вероятно смята, че предстоящите избори ще бъдат референдум за влизане в ЕС, а опозиционната ВМРО-ДПМНЕ ще бъде представена като партия, близка до Москва. Но този път ситуацията няма да е такава, тъй като, наред с други неща, много опозиционни лидери са тясно свързани със Запада. Изглежда, че Заев бавно пада от власт“, е заключението на изданието.  \r\nПричината за краха на правителството му, според Бродич, са дълбоко непопулярните споразумения с Гърция и България, както и Закона за официалната употреба на езиците,  които „заличават нацията и идентичността й и водят до федерализация на страната, което само по себе си е начин за отцепване на райони с албанско мнозинство в Западна Македония\". \r\n„И след всички онези компромиси и удовлетворяване на условията, сега отново някой казва „не“, което е много несправедливо спрямо Македония“, е заключението на Бродич.", "date": "2019.10.22", "title": "България в чуждите медии: Отпадане на мониторинга на ЕК, посещението на Екатерина Захариева в Москва, строежа на газопреносна инфраструктура, завода на Фолксваген и очакваната смяна на властта в Скопие заради Договора с България"}
{"url": "http://www.focus-news.net/news/2019/10/22/2711008/mestni-izbori-2019-yordanka-fandakova-shte-predlozha-strukturna-promyana-v-rabotata-na-obshtinata-taka-che-tseliyat-protses-po-stroitelstvoto-proektiraneto-i-kontrola-da-bade-na-edno-myasto.html", "text": "Ще предложа структурна промяна в работата на Общината, така че целият процес по строителството, проектирането и контрола да бъде на едно място. Това каза Йорданка Фандъкова – кандидат за кмет на София в дебат по  бТВ . „Структурна промяна в работата на самата община, така че целият процес от проектирането през строителството до последващия контрол да бъдат на едно място. Второ, законодателни промени, така че фирмите да носят не само финансова, но и професионална отговорност. Т.е. да им бъде отнеман лицензът, ако те не се справят с работата в града. \r\nЙорданка Фандъкова припомни, че всички договори на Столична община са публични и могат да бъдат видени на сайта. „Там могат да се видят както сроковете за изпълнение, така и санкциите, които са публични“.", "date": "2019.10.22", "title": "Местни избори 2019: Йорданка Фандъкова: Ще предложа структурна промяна в работата на Общината, така че целият процес по строителството, проектирането и контрола да бъде на едно място"}
{"url": "http://www.focus-news.net/news/2019/10/22/2711014/predstoyashti-sabitiya-v-stranata-za-23-oktomvri-agentsiya-fokus.html", "text": "*** \r\n \r\nОт 10:00 часа ще се проведе заседание на Министерски съвет.  \r\n \r\n \r\n*** \r\n \r\nОт 10:00 часа, в двора на Детска градина \"Снежанка\" /ул. \"Илинден\" 5, под басейн Олимпия/ ще се проведе традиционният спортен празник на учебното заведение. \r\n \r\n \r\n*** \r\n \r\nОт 10:00 часа , зала „Пресцентър“ на Министерство на труда и социалната политика, заместник-министърът на труда и социалната политика Лазар Лазаров ще открие заключителна конференция по проект \"Развитие на националната система за оценка на компетенциите MyCompetence”. \r\n \r\n \r\n*** \r\n \r\nОт 11.00 часа в Аулата в Ректората, хърватската писателка Дубравка Угрешич ще бъде удостоена с почетното звание „доктор хонорис кауза“ на Софийския университет „Св. Климент Охридски“. \r\n \r\n \r\n*** \r\n \r\nОт 11.00 часа в Гранд хотел София, зала „Триадица“, ще бъдат представени резултатите от проучването на празните опаковки от цигари, показващи тенденциите и нивата на незаконна търговия с цигари за 2-рото тримесечие на 2019 г.    \r\n \r\n*** \r\n \r\nОт 11:00 часа в зала „Роял“ на хотел “Балкан”, ще бъде представен вторият годишен доклад от националния изследователски проект SDIndex (Safe Drive Index/Индекс за безопасно шофиране). \r\n \r\n*** \r\n \r\nОт 14:00 часа в Руския-културно информационен център ще се проведе пресконференция на руски кинематографисти, посветена на откриването на Седмица на руското кино в България. \r\n \r\n*** \r\n \r\nОт 18:00 часа на „Пиротска “-5, Македонски дом, МНИ, втори етаж, Голяма зала, ще се проведе лекция на тема: „Съвместната историческо-образователна комисия с Р. Северна Македония в светлината на решението на ЕС за отлагане на преговорите за членство “. Ще ни гостува отново доц. д-р Наум Кайчев, заместник-председател на българската част на комисията. \r\n \r\n*** \r\n \r\nОт 18:30 часа в Литературен клуб „Перото“, ще бъде представена книгата „Потъване в мъртво море“ на Антония Апостолова. \r\n \r\n*** \r\n \r\nОт 20:00 часа в зала 1, ще бъде представен балетът на Борис Ейфман - „Евгений Онегин“. \r\n \r\n \r\n*** \r\n \r\nОт 13.00 часа, ГКПП-Станке Лисичково, министърът на вътрешните работи Младен Маринов ще проведе работна среща с колегата си от Република Северна Македония, министър Оливер Спасовски. \r\n \r\n \r\n*** \r\n   \r\nОт 9.00 часа в Младежки културен център ще бъде открита Научна лаборатория „Байлаб“.  \r\n \r\n   \r\n \r\n*** \r\n \r\nОт 17.30 в галерия „Пролет“ ще бъде открита изложба живопис на Долорес Дилова. \r\n \r\n*** \r\n \r\nОт 10.00 часа в Заседателната зала на МУ-Варна, ет. 2 ще се проведе пресконференция, на която медиите ще бъдат запознати с дейността на Научноизследователския институт на Медицински университет - Варна в областта на стволовите клетки.  \r\n \r\n \r\n*** \r\n \r\nОт 12.00 часа в ДТ „Стоян Бъчваров“ ще се проведе пресконференция по повод премиерата на постановката „Уестсайдска история“. \r\n \r\n \r\n*** \r\n \r\nОт 12.30 часа, в залата на Общинския съвет заместник-кметът на Община Видин инж. Цветан Асенов ще награди отличилите се участници в XVI-то издание на Димитровденското математическо състезание.  \r\n \r\n \r\n*** \r\n \r\nОт 10.00 часа в база 2 на ДКЦ-1 /Втора градска поликлиника/ ет. 2, ще бъде официално открит специализиран кабинет по репродуктивно здраве. \r\n \r\n \r\n*** \r\n \r\nОт 09.30 часа в Областна администрация ще бъде отворено помещението за съхранение на бюлетините, които ще бъдат разпределени на деветте общински администрации. \r\n \r\n*** \r\n \r\nОт 17.30 часа в народно читалище „Виделина – 1865“, ще се състои презентация: „Можем ли да излекуваме рака?“, която ще бъде представена като част от инициативата „Училище за пациенти“ от д-р Росица Кръстева, началник на Онкологичен център „Уни Хоспитал“. \r\n \r\n*** \r\n \r\nВ 10.30 часа в пространството между булевардите \"Източен\" и \"Княгиня Мария-Луиза\" ще се състои откриването на нов парк.  \r\n \r\n \r\n*** \r\n \r\nВ 10.30 часа в зала 3 на Районния съд ще се проведе заседание по делото срещу Кристиян К., обвинен че е спомогнал на Антония Л., извършила престъпления, да избегне наказателно преследване, без да се е споразумял с нея преди да е извършила самото престъпление, като заявил пред органите на МВР, че той е управлявал лек автомобил „Мазда“, модел „СХ -5“. \r\n \r\n \r\n*** \r\n \r\nВ 10.45 часа в зала 12 на Районния съд ще се проведе заседание по делото срещу Ангел В., обвинен е чрез обещаване и даване на материална облага – пари и като помагач, умишлено е улеснил Валери А., чрез предоставяне на стълба, сам да осъществи неправомерно присъединяване към електроразпределителна мрежа на „ЕВН България Електроразпределение“ ЕАД, с което е създал условия за непълно отчитане на потребената ел.енергия. \r\n \r\n \r\n \r\n*** \r\n \r\nВ 13.30 часа в зала 11 на Районния съд ще се проведе заседание по делото срещу Ненка Б., обвинена в съставянето на частен документ – саморъчно завещание от името на Нено Б., като попълнила лист, носещ подписа на издателя Нено Б. \r\n \r\n \r\n*** \r\n \r\nВ 13.50 часа в зала 12 на Районния съд ще се проведе заседание по делото срещу Николай П., обвинен в закана за убийство към частен съдебен изпълнител.  \r\n \r\n \r\n*** \r\n \r\nВ 14.00 часа в зала 12 на Районния съд ще се проведе заседание по делото срещу Светослав М., адвокат от Адвокатска колегия – Хасково, обвинен, че се е заканил с убийство на журналиста от интернет-сайта “Хасково.нет” Тодор К., изричайки думите “Ще те убия!” \r\n \r\n \r\n*** \r\n \r\nОт 20.30 часа, в „Лъки – Дом на киното“, ще се състои световната премиера на пълнометражния документален филм „Следващото поколение“. \r\n \r\n*** \r\n \r\nОт 16.00 часа в Регионален исторически музей „Д-р Симеон Табаков“, почетният гражданин на Сливен проф. Иван Русев ще представи втори и трети том на сборника „Сливенци“ – издание на Сдружение „Мати Болгария“. \r\n \r\n*** \r\n \r\nОт 17.00 часа в изложбената зала „Сирак Скитник“, ще се състои откриването на Националната изложба за изобразително изкуство „Сливен 2019“. \r\n \r\n*** \r\n \r\nОт 16.00 часа пред драматичния театър ще бъде разположена информационна борса за набиране на войници и матроси. \r\n \r\n*** \r\n   \r\nОт 11.00 часа в пресклуба на БТА ще се състои пресконференция на вицепрезидента на КНСБ Пламен Нанков и на националния секретар на синдиката Огнян Атанасов по повод организирани дискусионни форуми в страната „Арена работеща България“ на тема „Фирмени политики за поведение на служителите в социалните мрежи“, с участието на граждани, работници и служители, представители на неправителствения сектор, институции и други.  \r\n \r\n*** \r\n   \r\nОт 11.00 часа в Неонатологично отделение на МБАЛ Шумен ще бъде направено дарение на пациентен монитор, изпълнена кауза „Дари шанс за живот на новородените деца в тежко състояние” по проекта „Дарявай, докато четеш” Инер Уил Клуб Шумен. \r\n  \r\n ***  \r\n   \r\nОт 17.00 часа в  зала \"Сава Доброплодни\" на Народно читалище \"Добри Войников - 1856\" ще бъде открита Корейска културна изложба.- отразява Ивелина \r\n \r\n \r\n \r\n \r\n \r\n*** \r\n \r\nОт 16.45 часа в Народната библиотека „Св.Св. Кирил и Методий“ ще се проведе приемна с участието на водача на листата на АБВ Ивайло Калфин и гости. \r\n \r\n \r\n*** \r\n \r\n10:00 часа на брифинг в ОДМВР- Шумен. Ще ви информираме за готовността на областната дирекция във връзка с предстоящите избори. \r\n \r\n*** \r\n \r\nВ 11.00 часа в сградата на ОДМВР  ще се проведе брифинг с участието на зам.-директора комисар Димитър Събчев и началника на отдел \"Охранителна полиция\" комисар Венелин Младенов. Те ще съобщят подробности около създадената организация за охрана на реда при провеждане на изборите на 27 октомври.", "date": "2019.10.22", "title": "Предстоящи събития в страната за 23 октомври (Агенция „Фокус“)"}
{"url": "http://www.focus-news.net/news/2019/10/22/2711017/mestni-izbori-2019-parvan-simeonov-galap-interneshanal-svideteli-sme-na-kampaniya-koyato-osven-politicheska-se-opitva-da-bade-i-gradoustroystvena.html", "text": "Свидетели сме на кампания, която, освен политическа, се опитва да бъде и градоустройствена. Това каза за обзорното предаване „Това е България“ на Радио „Фокус“ изпълнителният директор на „Галъп интернешънъл“ Първан Симеонов. Той допълни, че в сравнение с минали кампании, тази се откроява с повече съдържателност и позитивност, за разлика от европейските избори, които, по думите му, са били скандал след скандал. Той поясни, че телевизионните дебати и близките резултати, които социологическите агенции прогнозират, правят кандидатите особено енергични. Ще има по-голям интерес към изборите, както и балотажи в основни населени места и столицата, прогнозира Симеонов. „Това, което може да се прогнозира със сигурност, е, че тези местни избори ще привлекат по-голямо внимание в сравнение с други, защото сега вече картината в страната е малко по-пъстра, в сравнение с 2015 г. Тогава имахме една основна политическа сила и всички други се въртяха около нея. Сега има категорично две основни политически сили, както и една сила в националистическото пространство, която наскоро успя да вкара двама евродепутати самостоятелно. Имаме доста енергия и в трите основни политически пространства – ляво, дясно, националистическо. Като добавим към това и видимите опити на етническото политическо пространство да се преструктурира – значи всички политически сектори имат голям залог в тези избори“, обясни той. Във връзка с бъдещо разместване на политическите пластове в зависимост от резултатите от местния вот, Първан Симеонов добави, че няма нищо фатално някой да намали или увеличи властта си. Нормалната ротация във властта е белег за зрелостта на едно общество, а нашето общество е доказало, че има мъдростта мирно и тихо да размества пластовете, обобщи той.  \r\n \r\nЦоня СЪБЧЕВА", "date": "2019.10.22", "title": "Местни избори 2019: Първан Симеонов, „Галъп интернешънъл“: Свидетели сме на кампания, която, освен политическа, се опитва да бъде и градоустройствена"}
{"url": "http://www.focus-news.net/news/2019/10/22/2711010/tass-pregovorite-mezhdu-putin-i-erdogan-prodalzhavat-poveche-ot-pet-chasa.html", "text": "Преговорите между руския президент Владимир Путин и турския му колега Реджеп Тайип Ердоган в Сочи продължават вече пет часа, предава  TACC . \r\nВ началото на срещата Путин отбеляза особеното значение на консултациите с Ердоган на фона на тежката ситуация в Сирия. Руският лидер изрази надежда, че \"нивото на руско-турските отношения, което е достигнато понастоящем, ще играе роля при решаването на всички сложни въпроси в региона\". Той изрази надежда, че това ще позволи да се намерят отговори на всички въпроси, както в интерес на Турция и Русия, така и в интерес на всички страни от региона. \r\nЕрдоган от своя страна изрази увереност, че срещата в Сочи на фона на тази ситуация ще бъде полезна. \"Нашата среща днес ще ни позволи да обсъдим по-подробно тази ситуация и това несъмнено ще ни позволи да гарантираме мир\", подчерта турският президент. \r\n \r\n  Юлиян Марков", "date": "2019.10.22", "title": "ТАСС: Преговорите между Путин и Ердоган продължават повече от пет часа"}
{"url": "http://www.focus-news.net/news/2019/10/22/2711018/sport-viktoriya-tomova-prodalzhava-napred-na-turnir-v-ungariya.html", "text": "Тенис: Българката Виктория Томова се класира за втория кръг на турнира по тенис на червени кортове в зала в Секешфехервар (Унгария).  Тя надделя със 7:5, 7:5 над Кристина Кучова (Словакия) след почти два часа игра \r\nС победата днес Томова си осигури 1559 долара и 13 точки за световната ранглиста, с което си гарантира, че от следващата седмица отново ще бъде първа ракета на страната, след като Изабела Шиникова отпадна от същия турнир.", "date": "2019.10.22", "title": "Спорт: Виктория Томова продължава напред на турнир в Унгария"}
{"url": "http://www.focus-news.net/news/2019/10/22/2711016/v-kazanlak-se-provede-vtoro-izlozhenie-na-universiteti-i-kolezhi-v-balgariya.html", "text": "В рамките на второто Изложение на университети и колежи в България, организирано от Младежкия общински съвет млади хора от Казанлък получиха консултации от представители на над 20 висши учебни заведения в страната. Това предаде кореспондент на Радио „ Фокус”. Изложението бе посетено от над 300 ученици. Те имаха възможност да се запознаят с атрактивни изобретения на Технически университет - Габрово и VR очила, с които можеш да се \"разходиш\" по коридорите на ВСУ \"Черноризец Храбър\". Изложението бе открито от заместник - кмета на Община Казанлък Лилия Цонкова. От своя страна учениците и участниците в изложението изразиха своята благодарнаст към Младежки общински съвет - Казанлък и Община Казанлък за поканата и отличната организация. \r\nСлавяна ГАЙДАРОВА", "date": "2019.10.22", "title": "В Казанлък се проведе второ Изложение на университети и колежи в България"}
{"url": "http://www.focus-news.net/news/2019/10/22/2711024/emil-radev-gerbenp-zapochvat-sreshti-v-ep-za-nova-strategiya-za-borba-s-koruptsiyata.html", "text": "Започват срещи в Европейския парламент за нова стратегия за борба с корупцията. Това каза в обзорното предаване  „Това е България“  на  „Радио „Фокус“  Емил Радев, евродепутат от ГЕРБ/ЕНП. По думите му проблемът остава водещ за Европейския съюз и по негова идея от 3-ти декември в Европейския парламент ще се търси съвместно решение за набелязване на нови методи, отнасящи се до всички държави-членки. „На първата среща ще присъства вицепредседател на ЕК, отговарящ за върховенството на закона и ръководители на институции с отношение в тази сфера. От България се очаква да присъства главният прокурор на страната. Целта е диалог за създаване на общоевропейска концепция за борба с корупцията, защото проблемите са в целия ЕС и се губят много публични средства заради тези престъпления“, каза още Радев. Що се отнася до бъдещият всеобхватен механизъм за наблюдение на страните членки той обясни, че новият председател на ЕК Урсула фон дер Лайен е подкрепила идеята. „Очакват се широки дебати, какво ще включва механизмът и кой ще оценява държавите. Европарламентът иска да има орган, който да включва висши магистрати с голям опит и обществено доверие“, обясни още евродепутатът. Той отчете, че у нас новото антикорупционно законодателство вече дава резултати. „В България разширихме полето на държавните и общински служители, имащи достъп до публични средства с различни методи на контрол. Стават прозрачни доходите на висшите и държавни чиновници. Това ново законодателство се прилага, но е нужно време за да се видят всички резултати“, допълни Емил Радев.", "date": "2019.10.22", "title": "Емил Радев, ГЕРБ/ЕНП: Започват срещи в ЕП за нова стратегия за борба с корупцията"}
{"url": "http://www.focus-news.net/news/2019/10/22/2711020/dobrovoltsi-ot-mladezhki-tsentar-za-razvitie-vzaimopomosht-organizirat-seminar-hodat-na-vremeto.html", "text": "Еднодневен семинар „Ходът на времето” за подобряване на комуникацията между поколенията с цел споделяне на опита, организират доброволците на Младежки център за развитие ” Взаимопомощ”, каза за  Радио „Фокус” . Мария Славова, председател на организацията. Семинарът е по проект „Взаимопомощ” на програма „Европейски корпус за солидарност”. Той ще се проведе в Дом за стари хора 3 в Казанлък. Целта на семинара е да бъдат намерени отговори на множество житейски въпроси, благодарение на взаимодействието с онези, които са преживели всичко, което все още предстои пред младите хора. „Ние ще \"водим\" семинара чрез неформални методи, а създаването на артинсталация ще помогне на участниците да материализират своите мисли, чувства, съмнения и надежди”, подчерта Мария Славова. Шестима младежи и шестима възрастни хора ще се срещнат и ще създадат артинсталация, отразяваща хода на времето и представляваща пресечна точка на двете житейски линии – на младите и възрастните. \r\nСлавяна ГАЙДАРОВА", "date": "2019.10.22", "title": "Доброволци от Младежки център за развитие „ Взаимопомощ” организират семинар „ Ходът на времето”"}
{"url": "http://www.focus-news.net/news/2019/10/22/2711026/predvideni-sa-sredstva-za-remont-na-patishtata-velingrad-sarnitsa-i-pazardzhik-plovdiv.html", "text": "Областно пътно управление-Пазарджик се грижи за 723 км от републиканската пътна мрежа, каза пред  Радио „Фокус“ -Пазарджик  директорът на Областно пътно управление – Пазарджик инж. Мая Шимбова. Тя предостави информация за проектите за ремонти по важни отсечки, с уточнението, че финансите са ориентировъчни. „В началото на октомври с решение на Правителството бяха отпуснати над финансови средства за ремонт на междуградски пътища в цялата страна. Сред посочените обекти бяха пътят Велинград-Сърница и Пазарджик-Пловдив. По проект предвидените строително-монтажни работи на пътя Велинград-Сърница на стойност 45 милиона лева за участък от 45 километра. Дейностите са свързани със стабилизиране на пътната основа, полагане на нови пластове асфалт, изграждане на нови банкети и канавки, където е необходимо да се направи отвеждане на водата от пътя“, обясни Мая Шимбова. Сумата е предварителна и все още неокончателна, обясни директорът на ОПУ-Пазарджик.  В Пазарджишкият участък от път 1-8- Пазарджик-Пловдив са предвидени същите дейности плюс ограничителна система на пътя, като проектът е за около 14 милиона лева. \r\nВаня НИКОЛОВА", "date": "2019.10.22", "title": "Предвидени са средства за ремонт на пътищата Велинград-Сърница и Пазарджик-Пловдив"}
{"url": "http://www.focus-news.net/news/2019/10/22/2711019/emil-radev-gerbenp-monitoringat-za-balgariya-otpada-yuridicheski-no-ostava-za-rumaniya.html", "text": "Мониторингът за България отпада юридически, но остава за Румъния. Това каза в обзорното предаване  „Това е България“  на  „Радио „Фокус“  Емил Радев, евродепутат от ГЕРБ/ЕНП. Той уточни, че Евопейската комисия е обсъдила и приела положителен, обективен и очертаващ постигнатите резултати доклад. „Заключението е, че напредъкът по Механизма за сътрудничество е достатъчен, за да се изпълни ангажимента на България, поет при присъединяването. Сега предстои да се разгледа и отмени решението за мониторинг от 2006 година. Юридически погледнато има доклад, който казва, че са изпълнени всички препоръки и докладът препоръчва мониторингът да бъде свален, но има процедура, която трябва да се приложи за отпадане след съгласуване с Европейският съвет и Европейския парламент“, обясни евродепутатът. Радев посочи, че Комисията е дала негативни оценки на Румъния. „При Румъния има дефицити на неизпълнение по препоръките. Последните години страната получаваше остри критики от ЕК, което показва, че Румъния върви назад и не изпълнява препоръките“, каза още Радев. Той коментира и бъдещият механизъм за контрол у нас. По думите му в реформите досега страната ни е създала такива механизми. „Това се случи със създаването на Съвета за сътрудничество, който ще гарантира продължаващия диалог с ЕК по заложените реформи и така ще се наблюдава новото антикорупционно законодателство и независимостта на съдебната система. Това го правим не за Европа, а за българските граждани и за по-справедливо общество с бързо и ефективно правосъдие. Борбата с корупцията ще продължи непрекъснато. Всяка държава в ЕС има проблеми в това отношение и затова европарламентът поиска преди години общоевропейски механизъм за върховенство на закона, който да действа за всички държави-членки“, посочи още Радев. Той уточни, че новият Съвет у нас ще се ръководи от ресорния вицепремиер. „В него ще се включат председателят на Висшия съдебен съвет и министрите, които имат отношение. Ще се наблюдават всички процеси по повдигнатите в докладите проблеми и ще водим непрестанен диалог с ЕК и Съвета на Европа“, каза още евродепутатът. Емил Радев уточни, че проблем с корупцията има във всички европейски страни и даде за пример последно изследване, което показва, че 75% от населението у нас има усещане за корупция.", "date": "2019.10.22", "title": "Емил Радев, ГЕРБ/ЕНП: Мониторингът за България отпада юридически, но остава за Румъния"}
{"url": "http://www.focus-news.net/news/2019/10/22/2711021/andrey-kozirev-ot-rusiya-s-vazhishtenie-i-otchayanie.html", "text": "В статия озаглавена „От Русия с възхищение и отчаяние“ в американския вестник  The New York Times  бившият руски външен министър от времето на Борис Елцин Андрей Козирев коментира политическите събития в съвременния свят. Материалът е представен без редакторска намеса. \r\nСъединените щати често са играли основна роля в моя политически живот, започвайки преди 50 години, когато бях студент по международни отношения в московския университет. \r\nПо онова време съветската пропаганда беше добре тренирана в охулването на Ричард Никсън за отхвърляне на догмата на Кремъл, че в политиката целите оправдават средствата. Мистър Никсън спори по време на президентската си кампания през 1960 г., че американската демократична система признава за стандарт на моралната истина, който позволява на индивида да каже на правителството: „Дотук може да отидете, но не по-далеч.“ Ако това, което  Никсън казва, е истина , мнозина от нас в Съветския съюз мислеха, че тогава Америка е от правилната страна на историята. \r\nПо-късно Кремъл се възползва от скандала Уотъргейт, за да се подиграе на Никсън и като цяло на вярността на Америка към моралната истина, като нищо повече от лицемерие. Но това, което изглеждаше като лесна пропагандна победа, се оказа пирова победа. Когато републиканците се присъединиха към демократичната опозиция на Никсън в Конгреса и го принудиха да избира между оставка или импийчмънт, съветските дисидентски бюлетини отвърнаха, че стандартът на моралната истина в действителност се е оказал истински в Америка. И посочиха, че разследването на президента на САЩ е инициирано от двама млади репортери, представители на свободна преса. Кремъл не намери никакви контрааргументи, освен да осъди пресата като враг на народа и дисидентите като предатели. \r\nЖелязната завеса не беше достатъчна, за да блокира думите на моралната истина от Вашингтон. Постепенно все повече и повече хора в Русия ги чуваха и чуваха. Думите, изречени от последователни президенти, членове на Конгреса и много обикновени граждани, бяха силни и ясни - и когато бяха подкрепени от истински усилия за тяхното изпълнение, те бяха най-мощното оръжие в Студената война. За разлика от ядрените ракети, свободата на словото и моралната истина, която тя донесе, не бяха елемент от борбата за доминацията, която трябва да бъде открита в еднаква степен и между двамата съперници. Това беше уникално и съществено предимство от американска страна. \r\nСилната реакция на президента Джими Картър на руската военна намеса в Афганистан през 1979 г. имаше отрезвяващо въздействие върху съветските лидери. Президентът Картър каза: „Агресията, неподправена, се превръща в заразна болест.“ Решението му да изпрати военна помощ за съпротивата на Афганистан направи това морално и политическо послание конкретно. \r\nГодини по-късно президентът Роналд Рейгън по известен на всички начин помоли съветския лидер Михаил Горбачов да \"събори тази стена\" в Берлин като условие за подобряване на отношенията със САЩ и Запада. Тази продължителна американска позиция за морална истина в политическите партии помогна за спечелването на Студената война и проправи пътя за реален напредък в американско-съветските отношения. \r\n \r\nРазбира се американските президенти взеха няколко неуспешни, дори лицемерни решения, както във вътрешната, така и във външната политика. И все пак ние в Русия видяхме колко сериозно бяха критикувани от медиите и Конгреса, когато го направиха. \r\nПрез 1991 г. руският народ се надигна срещу съветските хардлайнерите и танковете, които бяха наредили до центъра на Москва, за да потушат недоволството. Това успешно въстание бе ръководено от Борис Елцин, първият (и последен) свободно и справедливо избран президент на Русия. Неслучайно сградата, от която Елцин призова за съпротива, се наричаше Белият дом. Гордеех се, че съм там. Няколко месеца по-късно краят на съветската власт и самият Съветски съюз беше обявен от този руски Бял дом. \r\nДнес, под лъжливи лозунги, обещаващи да направят Русия отново велика, кремълските босове се върнаха към старите си методи, включително догмата, че целите - властта - оправдават всякакви средства, включително да потушават недоволството вътре в Русия и, ако е възможно, в чужбина. Те изненадващо се втурнаха по пътя към подновена студена война, използвайки стари и нови инструменти за подривна дейност срещу установените демокрации в Америка и Европа и стремящи се към демокрации в Украйна и Грузия. Ако руският лозунг при комунизма беше „Пролетарии от всички страни съединявайте се!“,днес би бил: „Врагове на демокрацията и либералния свят, станете!“ И те правят това - от Китай до Венецуела, от Северна Корея до Сирия , възползвайки се от сегашното отсъствие на глобално американско лидерство, основано на морална истина. \r\n \r\nКато външен министър на новодемократична Русия през 1992 г. бях в същите обувки като днешното украинско ръководство, когато ни беше нужна и получих американска помощ за укрепване на нашата демокрация. Никой не го прие за даденост, но и на него не се гледаше само като на поредната дипломатическа размяна. Американската щедрост беше израз на друга морална истина:  демокрациите си помагат взаимно. По онова време президентът Джордж Х.У. Буш, републиканец, беше застрашен да загуби от кандидата на демократите Бил Клинтън на следващите избори. Идеята, че той или неговият представител биха ни поискали „компромат“ на своя съперник, е немислима. \r\nТози вид президентски морал изглежда е минало. Но Америка, която познавах тогава, е и до днес с нас, в сърцата и умовете на обикновените граждани и членове на Конгреса. Ако сега Вашингтон изглежда различно, вярвам, че това е отклонение. \r\nРусия отчасти харесва да вижда президента Тръмп в Белия дом, защото предоставя шанс на Кремъл да посочи грозната страна на американската политика . \r\n \r\nНо вярвам, че ако Конгресът, републиканците и демократите действат за отстраняването на този президент, че ще бъде изпратено ново мощно послание до правителствата и хората по целия свят, точно като това, което излезе през 1974 г.: Моралните принципи все още са от значение в американската политика. А бъдещето все още принадлежи на моралната истина и на онези, които я приемат. \r\n \r\n  Юлиян Марков", "date": "2019.10.22", "title": "Андрей Козирев: От Русия с възхищение и отчаяние"}
{"url": "http://www.focus-news.net/news/2019/10/22/2711027/emil-radev-gerbenp-ek-nablyudava-izbora-na-glaven-prokuror-v-balgariya-s-golyam-interes.html", "text": "Европейската комисия наблюдава избора на главен прокурор в България с голям интерес. Това каза в обзорното предаване  „Това е България“  на  „Радио „Фокус“  Емил Радев, евродепутат от ГЕРБ/ЕНП. Изборът на обвинител номер 1 у нас ще се проведе на 24 октомври. Емил Радев отбеляза, че Висшият съдебен съвет трябва да проведе прозрачна процедура. „Обществото трябва да се запознае пряко с концепцията на кандидата за главен прокурор. Това е важен избор за българската съдебна система. Тя е независима и трябва без какъвто и да е натиск да се проведе този избор и да е легитимен“, каза още Радев. Евродепутатът уточни, че главният прокурор е фигура с важна роля в борбата с корупцията и организираната престъпност. „Важно е и да покажем българския опит на нашите европейски партньори“, допълни Емил Радев.", "date": "2019.10.22", "title": "Емил Радев, ГЕРБ/ЕНП: ЕК наблюдава избора на главен прокурор в България с голям интерес"}
{"url": "http://www.focus-news.net/news/2019/10/22/2711013/afp-siriyskite-kyurdi-zayaviha-che-sa-izpalnili-iztsyalo-usloviyata-na-turtsiya.html", "text": "Сирийските кюрди са изтеглили всичките си сили от зоната, граничеща с Турция, в съответствие със споразумението за примирие, сключено от САЩ за прекратяване на турската операция, заяви висш кюрдски служител, цитиран от  AFP . \r\n\"Изпълнихме напълно условията на споразумението за прекратяване на огъня ... Оттеглихме всичките си военни и сили за сигурност от зоната на военните операции от Рас ал Айн на изток до Тeл Абяд на запад\", каза Редур Халил пред AFP. \r\n \r\n  Юлиян Марков", "date": "2019.10.22", "title": "AFP: Сирийските кюрди заявиха, че са изпълнили изцяло условията на Турция"}
{"url": "http://www.focus-news.net/news/2019/10/22/2711022/tass-putin-i-erdogan-priklyuchiha-pregovorite-pomezhdu-si.html", "text": "Руският президент Владимир Путин и турският му колега Реджеп Тайип Ердоган приключиха преговори в резиденцията на руския лидер Бочаров ручей в Сочи. Срещата продължи повече от шест часа, предава  TACC . \r\nПоредната лична среща между двамата лидери е вече осма от началото на годината. На нея страните обсъдиха ситуацията в Северна Сирия в контекста на военната операция, проведена там от турската армия. \r\nВладимир Путин каза, че турският президент  му е обяснил подробно целите и задачите на турската операция в Сирия. \r\nРуският президент е подчертал, че е важно да се попречи на  терористите, да се възползват от действията на Турция в Сирия. Според него Турция споделя подхода на Руската федерация относно необходимостта от поддържане на териториалната цялост на Сирия. Арабската република трябва да бъде освободена от незаконно чуждестранно военно присъствие. \r\nСпоред Владимир Путин ситуацията \"на терен\" в Сирия не трябва да възпрепятства старта на работата на Конституционния комитет  и коментира , че сепаратистките настроения в Сирия се подклаждат отвън. \r\n \r\n  Юлиян Марков", "date": "2019.10.22", "title": "ТАСС: Путин и Ердоган приключиха преговорите помежду си"}
{"url": "http://www.focus-news.net/news/2019/10/22/2711029/tsentar-chovekolyubie-uchastva-v-zasnemane-na-film-po-proekt-za-podkrepena-zaetost-za-litsa-s-uvrezhdaniya-v-pazardzhik.html", "text": "Център „Човеколюбие” участва в заснемане на филм по проект „Иновативни интегрирани услуги за подкрепена заетост за лица с увреждания”, реализиран от Национална федерация на работодателите на инвалидите. Това съобщи за  Радио „Фокус“ – Пазарджик  Анна Тилова, експерт в неправителствената организация. Екип по проекта направи поредица от интервюта с представители на  социалната услуга. „Управителят на услугата – Мария Мерджанова, разказа за мисията и дейността на Сдружение „Човеколюбие”. Сподели опит и добри практики, свързани процеса на подготовката за трудова заетост, както и намиране и запазване на работното място на потребители на услугата. Тя подчерта нуждата от подобни Центрове в страната ни и тяхното популяризиране като подкрепяща среда на хора в трудна житейска ситуация. Призова държавата да стимулира работодателите да наемат хора с увреждания. Ръководителят на арт работилница „Човеколюбие” – Любомир Куртанов, описа как трудовата рехабилитация помага на хората с психични проблеми и подчерта ролята на изкуството като „лекарство за душата”. Водещият на програма „Връзки с обществеността” – Анна Тилова, представи дейностите, чрез които социалната услуга работи за промяна на дискриминационното отношение спрямо хората с увреждания“, уточни Тилова. Тя допълни, че  гостите от София заснеха трудово реализирани клиенти на социалната услуга в работната им среда. Красимира Петрова работи по програма за заетост към община Пазарджик и се грижи за поддържането на чистотата в парк „Стадиона”. Тя сподели, че живота й е по-смислен и има по-добро самочувствие, когато работи, и че желае със своя труд да радва посетителите на парка, като го направи по-красиво и по-чисто място. Любомир Кисов е част от помощния екип към Център „Човеколюбие”. Той  е компютърен оператор и с работата си съдейства на членовете на екипа при изпълнение на задачите. В Центъра рехабилитира трудовите си умения и вече има опит от работа в незащитена среда. \r\nАлбена ЖИЛЕКОВА", "date": "2019.10.22", "title": "Център „Човеколюбие” участва в заснемане на филм по проект за подкрепена заетост за лица с увреждания в Пазарджик"}
{"url": "http://www.focus-news.net/news/2019/10/22/2711030/nimh-utre-vremeto-shte-e-slanchevo-i-toplo-za-sezona.html", "text": "Утре времето ще е слънчево и топло за сезона. Това каза за  Агенция „Фокус“  дежурният синоптик Христо Христов от Националния институт по метеорология и хидрология. През нощта над по-голямата част от страната ще бъде ясно. Над източните райони ще има ниска облачност или мъгла. Почти тихо време с минимални температури предимно между 5° и 10°.  \r\nУтре времето ще се задържи топло за сезона и слънчево. Преди обяд над Източна България и на места около Дунав ще има мъгла или ниска облачност. След обяд ще духа слаб източен вятър. Максимални температури между 22° и 27°, в София около 25°. \r\nНад Черноморието в часовете преди обяд ще има мъгла или ниско облачност, а около и след обяд ще бъде слънчево. Ще духа слаб вятър от изток-североизток. Максимални температури между 20° и 23°. Температурата на морската вода е 20-21°. Вълнението на морето ще бъде 1-2 бала. \r\nНад планините времето ще се остане слънчево и топло. Ще духа слаб източен, само най-високите части на Рила и Пирин до умерен североизточен вятър. Максималната температура на 1200 метра ще е около 21°, на 2000 метра – около 15°. \r\nАтмосферното налягане през деня слабо ще се понижи, но ще остане по-високо от средното за месеца. \r\nПрез следващите три дни промяна на синоптичната обстановка не се очаква. Времето ще остане топло за сезона, в повечето райони - и слънчево, на места в низините в източната половина от страната след полунощ и в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 21° и 26°, а минималните най-често ще бъдат между 6° и 11°, по-високи по Черноморието.", "date": "2019.10.22", "title": "НИМХ: Утре времето ще е слънчево и топло за сезона"}
{"url": "http://www.focus-news.net/news/2019/10/22/2711025/vladimir-putin-pregovorite-s-erdogan-pozvoliha-vzemaneto-na-sadbonosni-resheniya-za-siriya.html", "text": "Руският президент Владимир Путин заяви, че преговорите му с турския президент Реджеп Тайип Ердоган позволяват да се вземат съдбоносни решения за Сирия по време на съвместната пресконференция на двамата лидери след продължилите повече от шест часа преговори, предава  TACC .  \r\nСпоред руския лидер турският му колега подробно му e обяснил целите и задачите на турската операция в Сирия. Руският президент  каза още, че Турция споделя подхода на Руската федерация относно необходимостта от поддържане на териториалната цялост на Сирия. \r\n \r\n  Юлиян Марков", "date": "2019.10.22", "title": "Владимир Путин: Преговорите с Ердоган позволиха вземането на съдбоносни решения за Сирия"}
{"url": "http://www.focus-news.net/news/2019/10/22/2711031/sport-shahtyor-i-dinamo-zagreb-zavarshiha-parvoto-poluvreme-naravno-11.html", "text": "Футбол: Отборите на Шахтьор Донецк и Динамо Загреб завършиха първото полувреме наравно 1:1в мач от груповата фаза на Шампионската лига. Головете вкараха Коноплянка за домакините и Олмо за гостите. \r\nВ другия мач който се играе в момента между Атлетико Мадрид и Байер Леверкузен през първото полувреме няма отбелязани голове.", "date": "2019.10.22", "title": "Спорт: Шахтьор и Динамо Загреб завършиха първото полувреме наравно 1:1"}
{"url": "http://www.focus-news.net/news/2019/10/22/2711023/evropeyskata-komisiya-predlozhi-otpadane-na-monitoringoviya-mehanizam-za-balgariya-obzor.html", "text": "Европейската комисия предложи отпадане на мониторинговия механизъм за България. Това стана ясно след последния за мандата на настоящата Европейска комисия доклад за наблюдението на правосъдната ни система и борбата с корупцията. Въпреки че доскоро се смяташе, че Румъния изпреварва  България по повечето от препоръките на ЕК, сега се оказа, че това не е точно така, тъй като в настоящия доклад Румъния е разкритикувана поради липса на напредък в борбата с корупцията. Според документа пък България е постигнала „достатъчен“ напредък по отношение на ангажиментите в съдебната система и борбата с корупцията. Въпреки това десетки разследвания за две години на високопоставени политици все още не са довели до значими присъди. Комисията ще вземе окончателно решение за прекратяване на механизма за мониторинг след консултации с държавите-членки и Европейския парламент. България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане, като страната ни  ще трябва да наблюдава непрекъснатото прилагане на реформата с новосъздаден съвет за мониторинг. Румъния - която е четвърта в индекса на корупцията, пред Унгария и Гърция - беше подложена на критики за противоречиви промени в наказателното законодателство, одобрени от правителство, свалено след вот на недоверие.  \r\nКоментари по въпроса не липсват – падне ли мониторинга, това е добра новина за България и я поставя в позиция на съвсем пълноправна държава-членка на ЕС, на която се има доверие.  \r\nОще в 09.00 часа, малко преди началото на пленарното заседание на Европейския парламент в Страсбург, евродепутатът от Партията на социалистите и демократите  Елена Йончева  разговаря с председателя на Европейската комисия Жан-Клод Юнкер. Още от сутринта на въпрос дали мониторингът върху България отпада, Юнкер отговори положително, посочвайки, че България трябва да полага повече усилия за установяване на правова държава.  \r\nПо време на днешното си изказване в пленарна зала в Страсбург евродепутатът  Иво Христов  от Групата на Прогресивния алианс на социалистите и демократите в Европейския парламент своя страна коментира, че аморфните формулировки на досегашните доклади и безволевите им препоръки не са породили оздравителен ефект, като посочи, че Механизмът за сътрудничество и проверка е доказал своята неефективност, а проблемите в правосъдието даже са станали още по-задълбочени. Той добави още, че през изминалите години Европейската комисия не просто е обезсмислила мониторинга, а и го е превърнала в инструмент за политическа намеса и порочна подкрепа на свои фаворити в София. Христов посочи и, че това дискредитира самата европейска идея в очите на българските граждани, като свидетелство за разочарованието им посочи ниската активност на последните избори за Европейски парламент.  \r\nДокладът на ЕК коментира на пресконференция в Шумен и заместник-председателят на ПГ на „БСП за България“  Крум Зарков , като посочи, че следващата крачка по прекратяване на мониторинговия механизъм е след като трябва се произнесат Европейският парламент и Съветът. Той посочи, че страховете на БСП се материализират в това, че някои от страните-членки съвсем няма да споделят ентусиазма на Европейската комисия от премахване на Механизма за сътрудничество и проверка (МСП). Зарков добави още и, че механизмът отдавна е изчерпал своето ефикасно действие и се е превърнал в политическа дъвка. Вината за това Зарков видя включително и в Жан-Клод Юнкер, който още преди време обеща, че този механизъм ще отпадне и така направи въпросът политически, а не съотносим към обективни критерии. Заместник-председателят на ПГ на БСП изрази надежда препоръката за отпадане на мониторинговия механизъм да не напомни и препоръките за Шенген.  \r\nПредполагаемото отпадане на МСП коментира от Брюксел и председателят на ПЕС  Сергей Станишев , като от своя страна той посочи, че намеренията от страна на Европейската комисия за отпадане на мониторинга са много добра новина за България. Той добави, че от страна на българските евродепутати от Групата на Прогресивния алианс на социалистите и демократите в ЕП винаги се е поддържала позицията, че мониторинговият механизъм трябва да отпадне и го отбелязва като успех. Станишев посочи като интересен и факта, че за първи път в доклада на Европейската комисия се говори за свободата на словото. От думите му стана ясно, че в доклада се счита, че България е изпълнила 17-те препоръки, посочени и в предходния доклад на Комисията и нови такива няма , но все още продължава да има по какво да работи страната ни. Той добави още, че България ще трябва да продължи последователно да работи по преобразуването на ангажиментите, отразени в този доклад, в конкретно законодателство и за по-нататъшното им прилагане.  \r\nРеакции не закъсняха и от страна на вицепремиера и министър на външните работи Екатерина Захариева, както и от страна на вътрешния министър Младен Маринов. Това се случи по време на съвместен брифинг в Министерски съвет. От своя страна Екатерина Захариева посочи, че с днешния си доклад ЕК ясно и категорично заявява, че постигнатият от България прогрес в рамките на МСП е достатъчен. Тя припомни, че за първи път през 2017 г. са направени конкретни 17 препоръки по шестте показателя, като само година по-късно първите резултати вече са били налице. Захариева посочи, констатацията на ЕК е, че част от 17-те препоръки са вече изпълнени и на тази база наблюдението на трите от шестте показателя е било прекратено от ЕК. Захариева също изрази увереност, че България ще бъде в състояние да изпълни всички останали препоръки. Тя посочи, че днешният доклад и фактите показват, че тази увереност не е била напразна. Вицепремиерът обясни още и, че реформата в съдебната система е процес и независимо дали има, или няма механизъм ще продължи. По време на брифинга министърът на вътрешните работи  Младен Маринов  от своя страна заяви, че Докладът за механизма и сътрудничество в момента показа, че ние трайно сме постигнали нива, които ни гарантират доверие сред партньорските служби както в европейски аспект, така и в международен. Той посочи, че от българска страна ще се опитаме да дадем сигурност на българските граждани и да отговорим на обществените очаквания. Младенов поясни, че по отношение на Министерството на вътрешните работи и при предишния доклад показателят 6 е отпаднал. Този  показател оценява развитието на МВР и по-скоро противодействие на организираната престъпност и борбата с корупцията.  По думите на вътрешния министър доверието в МВР и службите, които противодействат на престъпността се увеличава. Това той обоснова с  предишния доклад, в който бяха отбелязани в положителна насока предприетите мерки от Министерството на вътрешните работи за противодействие на корупцията както в държавната система, така и в самото министерство.  \r\nТеодора ПАВЛОВА", "date": "2019.10.22", "title": "Европейската комисия предложи отпадане на мониторинговия механизъм за България (ОБЗОР)"}
{"url": "http://www.focus-news.net/news/2019/10/22/2711037/telma-makedoniya-amerikanskiyat-senat-glasuva-protokola-za-priemane-na-makedoniya-v-nato.html", "text": "Със 92 гласа „за“ и само 2 „против“ Сенатът на САЩ одобри протокола за присъединяване на  Македония към НАТО, информира скопският телевизионен канал  “Телма“ . \r\nДвама републикански сенатори, Ранд Пол от Кентъки и Майк Лий от Юта, гласуваха против. Преди днешното решение комисията по външни работи  ратифицира протокола през юли. \r\nЗа да стане Македония пълноправен член на Алианса, е необходимо протоколът да бъде ратифициран в парламентите на всички 29 държави-членки и след това в македонския парламент. \r\nПоради планираните избори в Испания надеждите на Скопие, че официалното приемане  ще се случи по време на срещата на върха на НАТО в Лондон в началото на декември, няма да се сбъднат. Сега  очаквания са, че това ще се случи в началото на следващата година, вероятно през февруари. \r\n \r\n  Юлиян Марков", "date": "2019.10.22", "title": "„Телма“ (Македония): Американският сенат гласува протокола за приемане на Македония в НАТО"}
{"url": "http://www.focus-news.net/news/2019/10/22/2711035/tsentar-za-lechenie-na-bolkata-be-otkrit-v-mnogoprofilnata-bolnitsa-v-panagyurishte.html", "text": "Център за лечение на болката бе открит в Многопрофилната болница в Панагюрище, съобщиха от  Пресцентъра на лечебното заведение . Центърът е вторият по рода си в България и дейността му ще е насочена към пациенти със силни болки, неповлияващи се при оперативно и медикаментозно лечение, както и при страдащи от хронични заболявания. Началникът на отделението по анестезиология и интензивно лечение д-р Тодор Бургуджиев подчерта, че при толкова добре развит Онкологичен център е очаквано за пациентите с онкологични заболявания да има подобно лечение, тъй като болковия синдром при тях е силно изразен. И двамата специалисти акцентираха, че основната цел е да намалят болката за пациентите и да се подобри качеството им на живот. Към Центъра за лечение на болката пациентите ще продължат да получават медицинска грижа и от лекари специалисти като невролог, неврохирург, физиотерапевт, онколог. Един от апаратите, с които ще се работи в Центъра е за криоаналгезия, с който чрез изключително ниски температури се замразява сетивния нерв – процесът е обратим и болката може да изчезне за период между 6 месеца и  1,6 година. Криоаналгезия вече бе приложена при пациент с дискова херния на гръбначния стълб, който към момента се чувства отлично.", "date": "2019.10.22", "title": "Център за лечение на болката бе открит в Многопрофилната болница в Панагюрище"}
{"url": "http://www.focus-news.net/news/2019/10/22/2711032/mestni-izbori-2019-g-zhivko-tabakov-kandidat-za-kmet-na-burgas-v-kraya-na-nashata-kampaniya-sam-uveren-v-edno-nashata-lista-vodeshe-edinstvenata-takava-koyato-se-bori-za-promyana-na-tozi-grad.html", "text": "В края на нашата кампания съм уверен в едно – нашата листа водеше единствената такава, която се бори за промяна на този град. Това каза кандидатът за кмет Живко Табаков по време на закриването на предизборната кампания на ПП \"Движение България на гражданите\"-Бургас, предаде репортер на  Радио \"Фокус\" - Бургас.  Политическата партия избра да закрие своята кампания с представянето на театралната постановка \"Службогонци\". По думите на Живко Табаков голяма част от програмата, която е изготвила партията за развитие на града, е съставена по предложения на жителите на Бургас. „Нееднократно сме говорили за това какво искат хората. Те искат промяна. Искат сигурност, искат увереност, търсят качества като честност, доблест, отговорност и в един момент, когато събрахме всички наши идеи, голяма част от които са на бургазлии, стигнахме до лозунга „Избери посока на Бургас“. За да стигнем дотук, попитахме всички тях как си представят града в следващите 4, 10 или 20 години. Получихме хиляди предложения и  знаете, че направихме програма, която е с над 180 мерки. Обръщам внимание, че нашите мерки са насочени от хората за хората“, отбеляза Живко Табаков. Според  него, когато се закрива предизборна кампания, е редно да се направи анализ на това какво е постигнато и на това колко хора са били докоснати от нея. „Ние се борим да сменим статуковото и управлението, наречено ГЕРБ и Димитър Николов. За миг не се поколебахме да кажем пред хората истината. За миг не се поколебахме да изложим нашата визия за развитието на града. Повярвайте, никога не съм се чувствал толкова уверен и спокоен. Ако получа вашата подкрепа, имам възможността да управлявам този град не само като човек, който е готов, но и като човек, който знае и може“, каза още кандидатът за кмет. По думите му увереността от това, че предизборната кампания е преминала успешно, идва от засвидетелстваното доверие на гражданите. „Преди 4 години, когато бях кандидат за общински съветник, хората идваха на събрание и се жалваха. Те даваха предложения за това как да се развие Бургас. Бяха готови да спорят с мен, че не вярват в политиците. Това, което днес ме кара да се чувствам уверен, е, че на всички събрания видях в хората доверие в нас. Те дори не смееха да задават въпроси, защото вярват в нас. Това спокойствие у тях ми даде увереност, че те са готови за промяната“, посочи още Табаков. Той добави, че не изпитва съмнение в нито един от кандидатите за общински съветници на ПП „Движение България на гражданите“. „Както вярвам в поговорката, че обществото трябва да бъде по-силно от индивида, така аз вярвам, че нашият екип ще бъде по-силен от всеки един. Ако някои от колегите общински съветници, които ще бъдат избрани, се окажат готови да не изпълняват това, което сме обещали пред бургазлии и не управляват парите им по правилния начин, ние няма да му позволим. Няма, защото през четирите години, когато бях общински съветник, аз не изневерих на моите принципи. Хората, които ме познават, знаят, че аз никога не съм излъгал никого. Да кажа откровено, за мен е важно как съм влязъл в политиката, но е важно и как ще изляза от нея. Спомняте си какво бях казал - че човек, правейки голямо добро, трябва да бъде готов на големи компромиси“, каза още кандидатът за кмет на Бургас Живко Табаков.  \r\nМария ПОПЧЕВА", "date": "2019.10.22", "title": "Местни избори 2019 г.: Живко Табаков, кандидат за кмет на Бургас: В края на нашата кампания съм уверен в едно – нашата листа водеше единствената такава, която се бори за промяна на този град"}
{"url": "http://www.focus-news.net/news/2019/10/22/2711033/temenuzhka-todorva-dtsdu-svishtov-fakt-sa-parvite-rezultati-ot-proekta-razkrivane-na-uslugi-po-ranna-interventsiya.html", "text": "Факт са първите резултати от дейностите по проекта „Разкриване на услуги по ранна интервенция“, който се реализира от Дневния център за деца с увреждания в Свищов. Това заяви за  Радио „Фокус“ – Велико Търново  директорката на социалната институция Теменужка Тодорова. В рамките му специалисти от Центъра посещават образователни институции в Свищов и три села от общината, където работят с деца без диагноза, но със забавено развитие. Малчуганите са на възраст от 0 до 6 години. „При тях няма диагноза, просто има притеснения и нужда от подкрепа, за да достигнат връстниците си в своето развитие. Работим прекрасно с детските учителки от градините, организираме групови и индивидуални занимания, разнообразни и по-различни игри от това, което се случва по принцип в детското заведение. Тази работа се оказа изключително зареждаща и стимулираща за нас. Смятам, че това е и много полезно, особено за хората от населените места от община Свищов, за които е трудно да си осигурят транспорт до общинския център, за да посещават психолог, логопед или друг специалист. Затова ние ходим на терен, срещаме се с децата, играем терапевтично с тях и вече се радваме на първите стъпки в техните успехи“, коментира още Тодорова. \r\nОсвен това уточни и, че в  момента в Дневния център тече ремонт на една от кухните. „Смятаме там да организираме по-битово насочени занятия за децата, които са в по-горна възрастова група. Наши приятели ще ни подарят кухненско оборудване и обзавеждане, за да можем да се научим да готвим, да правим по-лесни и елементарни неща, които хапваме в ежедневието си. Тези дейности са прекрасни, защото освен, че са приятни и полезни за децата, чрез тях те научават и много нови неща“, допълни директорката. \r\nЛуиза ТРАНЧЕВА", "date": "2019.10.22", "title": "Теменужка Тодорва, ДЦДУ – Свищов: Факт са първите резултати от проекта „Разкриване на услуги по ранна интервенция“"}
{"url": "http://www.focus-news.net/news/2019/10/22/2711041/160-godini-shte-praznuva-tsarkvata-sv-dimitar-v-smolyanskoto-selo-peshtera-na-dimitrovden.html", "text": "Църквата в смолянското село Пещера в събота на 26 октомври, ще отбележи своята 160-годишнина с празнична света божествена Литургия. Това съобщиха от  Архиерейско наместничество – Смолян . Богослужението  на Димитровден ще бъде възглавено от архиерейския наместник на Смолянска духовна околия Негово Високопреподобие архимандрит Висарион заедно с председателя на храма отец Георги Атанасов и гост-свещеника от храм „Св. Неделя“ в Райково иконом Запрян Шиков. Литургията ще започне в 9,30 часа. След нея ще бъде отслужен празничен водосвет и ще бъдат почерпени всички с благословена трапеза. В събота от 9 часа ще има безплатен транспорт с два автобуса към с. Пещера за поклонниците от Смолян и ще спират на всички спирки в града. Единият ще потегли от паркинга пред Супера в Горно Райково, а другият –  от гаража на фирма „Рожен Експрес“ в Долно Райково.Нека отново да сме заедно и на този празник и да се помолим, както се пее в  канона на светеца-мироточиви, призовават от Архиерейското наместничество: „О, мъдри Димитре, като предстоиш светло пред божия престол, не ни забравяй, моли се за нас, окаяните, които, странници в тая земя, съзерцаваме днес твоите велики дела и те възпяваме, като се надяваме силно на твоето застъпничество!“.", "date": "2019.10.22", "title": "160 години ще празнува църквата „Св. Димитър“ в смолянското село Пещера на Димитровден"}
{"url": "http://www.focus-news.net/news/2019/10/22/2711034/daily-sabah-turtsiya-i-rusiya-se-sporazumyaha-za-zonata-za-sigurnost-v-severna-siriya.html", "text": "Днес проведохме много продуктивни срещи с нашите руски колеги в Сочи и постигнахме отлично споразумение \", заяви висш турски чиновник, който говори при условие за анонимност пред турското англоезично издание  Daily Sabah . \r\n\"Анкара и Москва се договориха да създадат зона за сигурност, свободна от терористи\", добави той. \r\nВ съвместна пресконференция с президента Реджеп Тайип Ердоган  руският президент Владимир Путин заяви, че Москва разбира опасенията на Турция за тероризма на южната й граница. \"Ние споделяме тези опасения; тези сепаратистки движения бяха доскоро подстрекавани\", каза Путин. \r\n„Важно е терористите да не се възползват от турската военна операция„ Извор на мира“ в Сирия, заяви руският президент. \r\nЕрдоган започна изявлението, като каза, че Турция ще продължи да работи по-усилено за справяне с притесненията на руснаците относно ситуацията в Северна Сирия. \"Нашата операция \"Извор на мира\" се провежда за премахване на терористите от региона; ние не сме алчни за територията на никоя страна\", каза Ердоган. \r\n\"Турция и Русия се споразумяха да не допускат сепаратистки движения в Сирия. От 23 октомври, 12:00 часа на обяд, терористите от Отрядите за народна самоотбрана (ОНС) и техните боеприпаси ще бъдат изведени от зоната за сигурност и техните позиции ще бъдат демонтирани.\" \r\n\"ОНС ще се оттеглят на 30 километра навътре в сирийска територия в рамките на 150 часа, след това турско-руските съвместни патрули ще бъдат пуснати в зона с дълбочина 10 километра\", каза той. \r\n\"Терористите от ОНС в Тел Рифаат и Манбиж ще напуснат района\", добави още Ердоган, говорейки за северозападните сирийски градове, които понастоящем са заети от сили на ОНС. \r\nВестникът представя приетия от двете страни Меморандум: \r\n \r\nМеморандум за разбирателство между Турция и Руската федерация (Сочи, 22 октомври 2019 г.) \r\n \r\nПрезидентът на Република Турция Реджеп Тайип Ердоган и президентът на Руската федерация Владимир Путин се съгласиха по следните точки: \r\n \r\n1. Двете страни отново заявяват своя ангажимент за запазването на политическото единство и териториалната цялост на Сирия и защитата на националната сигурност на Турция. \r\n2. Те подчертават своята решимост да се борят с тероризма във всички форми и прояви и да попречат на  сепаратистките програми на сирийската територия. \r\n3. В тази рамка ще бъде запазено установеното статукво в сегашната зона на операцията „Извор на мира“, обхващаща Тел Абяд и Рас Ал Айн с дълбочина 32 км. \r\n4. Двете страни потвърждават важността на Споразумението от Адана. Руската федерация ще улесни прилагането на Споразумението от Адана при настоящите обстоятелства. \r\n5. От 12.00 часа на 23 октомври 2019 г. руската военна полиция и сирийските гранични служители ще влязат в сирийската страна на турско-сирийската граница, извън зоната на операция „Извор на мира“, за да улеснят извеждането на елементите на ОНС и техните оръжия в дълбочина от 30 км от турско-сирийската граница, което трябва да бъде завършено за 150 часа. От този момент съвместни руско-турски патрули ще започнат да се движат на запад и на изток от района на операция „Извор на мира“ с дълбочина 10 км, с изключение на град Камишли. \r\n6. Всички елементи на ОНС и техните оръжия ще бъдат премахнати от Манбидж и Тел Рифат. \r\n7. И двете страни ще предприемат необходимите мерки за предотвратяване на проникването на терористични елементи. \r\n8. Ще бъдат предприети съвместни усилия за улесняване на завръщането на бежанците по безопасен и доброволен начин. \r\n9. Ще бъде създаден съвместен механизъм за наблюдение и проверка, който да наблюдава и координира прилагането на този меморандум. \r\n \r\n  Юлиян Марков", "date": "2019.10.22", "title": "Daily Sabah: Турция и Русия се споразумяха за зоната за сигурност в Северна Сирия"}
{"url": "http://www.focus-news.net/news/2019/10/22/2711028/", "text": "Турция и Русия ще извършват съвместни патрули в Сирия, заяви турският президент Реджеп Тайип Ердоган на съвместната пресконференция с руския президент Владимир Путин след продължилите повече от шест часа преговори между тях в Сочи, предава  TACC \r\nКюрдските военни формирования  трябва да бъдат изтеглени извън 30-километровата зона от турско сирийската граница в рамките на 150 часа, започващи да текат от 23 октомври. От 12:00 часа същия ден Руската военна полиция и и сили на сирийската правителствена армия ще бъда въведени в зоната на турската операция. \r\n \r\n  Юлиян Марков", "date": "2019.10.22", "title": "Реджеп Тайип Ердоган: Турция и Русия ще извършват съвместни патрули в Сирия"}
{"url": "http://www.focus-news.net/news/2019/10/22/2711040/pochistiha-chast-ot-koritoto-na-yantra-vav-veliko-tarnovo.html", "text": "Почистиха част от коритото на река Янтра в старата столица, предаде репортер на  Радио „Фокус“ – Велико Търново . За дейностите бе използвана специализирана техника, с която се премахваха клони и наноси във водата. От Община Велико Търново уточниха, че това е превантивна мярка за подобряване проводимостта на реката в района под улица „Велчо Джамджията“. Средствата са осигурени от държавния бюджет. Целта е да се избегнат евентуални наводнения при проливни валежи и покачване нивото на реката. Местната администрация очаква и ново финансира по внесен проект в Междуведомствената комисия за възстановяване и подпомагане. С 1,2 млн. лв. се предвижда да бъде почистен над 1 км от бреговата линия и коритото на Янтра в участъка от Каменния мост в кв. „Асенов“ до бившата фабрика „Мавриков“.  \r\n„Фокус“ припомня, че това е поредното прочистване на коритото на Янтра като последното бе в началото на лятото.  \r\nРени АТАНАСОВА", "date": "2019.10.22", "title": "Почистиха част от коритото на Янтра във Велико Търново"}
{"url": "http://www.focus-news.net/news/2019/10/22/2711036/balgariya-e-na-1-myasto-po-opolzotvoryavane-na-opakovkite-za-rastitelna-zashtita-obzor.html", "text": "България е на 1 място по оползотворяване на опаковките за растителна защита. Това каза  министърът на земеделието, храните и горите Десислава Танева  по време на годишната конференция на тема: „За чисто земеделието и сигурна околна среда“. По време на срещата бяха представени резултатите от Системата за събиране и управление на опаковки от продукти за растителна защита на Асоциация растителнозащитна индустрия България /АРИБ/. Танева допълни, че тази конференция е една успешна политика по отношение оползотворяване на опаковките от препаратите за растителна защита. По думите и този успех е продукт на мениджмънта на Асоциация растителнозащитна индустрия България. Земеделският министър допълни, че и през следващият програмен период асоциацията и министерството ще продължават да търсят форми за стимулиране на подобни практики.  \r\n Експертът от Българска агенция по безопасност на храните (БАБХ) Николай Роснев  каза по време на конференцията, че е изключително хубаво да видим, че България е на едно от челните места от оползотворяването на опаковките за растителна защита. Той гарантира, че експертите от БАБХ и АРИБ ще продължат да работят в тази насока, защото тези резултати трябва да бъдат поддържани и подобрявани. Според Роснев най-важното през следващата година ще бъде кампанията по разясняване на това що е то растително здраве и какви мерки може да предприемем, за да предпазим страната и съответно Европейския съюз от него. По думите му вече е започната работа по проекта за следващата година.  \r\n Председателят на Асоциация растителнозащитна индустрия България (АРИБ) Детелин Куцаров  каза, че системата за събиране на празни опаковки е само една част от всички тези инициативи, с които асоциацията се занимава. Той добави, че поводът за тази конференция е, че вече 5 години в България има система за събиране на празни опаковки от пестициди. По думите му системата за събиране на празни опаковки работи вече с национален обхват. Според него, Асоциация растителнозащитна индустрия България е успяла да намери и един от най-добрите партньори, който да бъде изпълнител на тази система Куцаров добави, че трябва да сме отговорни към околната среда и крайният консуматор на земеделски продукти.  \r\n Жералдин Кутас, генерален директор на Европейска асоциация на растителна  защита обясни, че системата за събиране на опаковки от продукти за растителна защита премина в една самостоятелна система, която събира 97% от опаковките от подобни продукти само за три години. По думите й, земеделската индустрия е изложена на много атаки и критики от гражданското общество. Кутас коментира, че това е един невероятен пример на ангажимента на нашата индустрия към устойчивото земеделие. Тя посочи, че това постижение показва, че когато ние работим заедно в рамките на веригата за селскостопански хранителни продукти, може да покаже на обществото и на политиците, че ние внасяме нашата справедлива лента, за да може да произвеждаме висококачествени хранителни продукти. Жералдин Кутас се обърна към българските представители като ги поздрави за постигнатите успехи за толкова кратко време. Тя допълни, че резултатите, които България е постигнала по оползотворяване на опаковките могат да служат като модел на други страни не само в Европейския съюз, но и в света.  \r\nВиолета СИМЕОНОВА", "date": "2019.10.22", "title": "България е на 1 място по оползотворяване на опаковките за растителна защита (ОБЗОР)"}
{"url": "http://www.focus-news.net/news/2019/10/22/2711039/sergey-shoygu-nuzhni-sa-dopalnitelni-sili-i-tehnika-za-savmestnite-patruli.html", "text": "Патрулирането на територията на Сирия съгласно новите споразумения между Руската федерация и Турция ще изисква участието на допълнителни сили и техника. Това заяви пред репортери руският министър на отбраната Сергей Шойгу след разговори между руския президент Владимир Путин и турския президент Реджеп Тайип Ердоган, цитиран от  TACC . \r\n„Що се отнася до допълнителните сили, ние естествено вярваме, че не можем веднага да кажем това, но е очевиден фактът, че е необходимо допълнително оборудване за патрулиране, все пак границата е достатъчно дълга и патрулирането трябва да бъде сериозно и задълбочено, с цел предотвратяване на всякакви сериозни инциденти, особено след като патрулирането ще бъде съвместно\", каза министърът. \r\n \r\n  Юлиян Марков", "date": "2019.10.22", "title": "Сергей Шойгу: Нужни са допълнителни сили и техника за съвместните патрули"}
{"url": "http://www.focus-news.net/news/2019/10/22/2711049/fakt-e-parviyat-po-roda-si-mezhdugradski-turnir-po-bocha.html", "text": "Факт е първия по рода си междуградски турнир по Боча. Това съобщи за  Радио „Фокус” – Кюстендил  Веска Миланова, председател на Сдружение „Партньори” – Кюстендил. Турнирът е проведен в Благоевград. Популяризирането на адаптирания спорт за лица с увреждания „Боча” стартира от  съвместната дейност на Дома \"Ильо войвода\" и Сдружение \"Партньори-Кюстендил\", като усилията на екипа продължават и занапред. „Различни дейности бяха реализирани в годините в рамките на различни международни партньорства, но основната заслуга е на сдружение „Старт“ от Познан, Полша, които направиха първите уводни крачки. Партньорството с полското сдружение продължава и в настоящия период, в рамките на проект „Осмоза - овладяване на силата на спортния маркетинг като иновативен подход за увеличаване на социалното включване и равните възможности за хората с увреждания” е проект по програмата на ЕС „Еразъм+“ Спорт“ за подпомагане на образованието, обучението, младежта и спорта в Европа. Настоящият проект има друг фокус, но служи за вдъхновение и продължаване на усилията в развиването и популяризирането на „Боча”, каза Веска Миланова. В организирания турнир са участвали шест отбора. Четири от Благоевград, един от Ловеч и един от Кюстендил. „Седмица преди турнира, в Дома в Кюстендил се провеждаха вътрешни състезания между три сформирани отбора. Спечелиха тези, които бяха най-мотивирани, с добра концентрация на вниманието и отговорност в тренировъчния процес. Честта да представят Кюстендил имаха Снежинка, Стоян, Славчо и в резерва Светла, с треньор Елена – кинезитератевт”, каза Веска Миланова. \r\nВенцеслав ИЛЧЕВ", "date": "2019.10.22", "title": "Факт е първият по рода си междуградски турнир по Боча"}
{"url": "http://www.focus-news.net/news/2019/10/22/2711044/zemedelskite-stopani-v-pazardzhishki-region-tryabva-da-se-podgotvyat-za-esennata-oran-i-seitbata.html", "text": "Земеделските стопани в Пазарджишки регион трябва да се подготвят за есенната оран и сеитбата. Това каза за  Радио „Фокус“ – Пазарджик  Христина Георгиева, директор на Опитната станция по поливно земеделие в Пазарджик. Тя коментира, че всички, които имат монокултурно отглеждане на житните, трябва да извършат плитка оран, с обръщане на орния слой, за да се предпазят от вредителите – плевелни семена, самосевки и други зарази, които са на почвената повърхност. Те трябва да се вкарат по-дълбоко в почвата. В момента има условия, които трябва да се използват“, каза също Георгиева. Тя препоръча на земеделските стопани да не изчакват, тъй като рискуват за закъснеят с есенната оран и сеитба на житните култури. \r\nВаня НИКОЛОВА", "date": "2019.10.22", "title": "Земеделските стопани в Пазарджишки регион трябва да се подготвят за есенната оран и сеитбата"}
{"url": "http://www.focus-news.net/news/2019/10/22/2711048/hurriyet-turtsiya-i-rusiya-postignaha-sporazumenie-za-siriya.html", "text": "Турският президент Реджеп Ердоган и руският президент Владимир Путин на 22 октомври постигнаха споразумение за създаване на зона за сигурност в северната част на Сирия по протежение на турската граница, пише англоезичното издание на турския вестник  Hurriyet . \r\nСпоред сделката, статуквото в зоната на операция „Извор на мира“ ще бъде запазено. \r\nСлед 150 часа, започващи от 23 октомври на обяд, всички бойци на Отрядите за народна самоотбрана (ОНС) ще се оттеглят отвъд 30-километровата линия от турската граница с оръжията си и техните укрепления ще бъдат унищожени. \r\nВ същото време турските и руските войски ще започнат патрулиране в 10-километровата зона на изток и запад от зоната на операцията, за да предотвратят проникването на бойците в зоната за сигурност. \r\nДвете страни ще работят заедно за безопасното завръщане на сирийските бежанци, заяви Ердоган след шестчасова среща с Путин. \r\n„Говорихме предимно за операцията „Извор на мира“и подробно запознах с нея руския президент Путин“, каза Ердоган на съвместна пресконференция с руския си колега. \r\nТурция и Русия няма да допуснат сепаратистки действия на сирийска земя в рамките на Споразумението от Адана, подписано между Турция и Сирия през 1998 г. \r\nРусия разбира стъпките на Турция по отношение на защитата на нейната национална сигурност, каза Путин и добави, че Ердоган е обяснил подробно  турската операция в Сирия. \r\n„Събитията на място не трябва да осуетят плановете на Сирийския конституционен комитет да започне работа в Женева следващата седмица“, заяви Путин. \r\nГоворейки преди заминаването си за Сочи, Ердоган изключи присъствието на ОНС от всяко бъдещо решение за Сирия, където конфликтът продължава. \r\n\"Терористите от ОНС нямат място в бъдещето на Сирия\", заяви Ердоган на пресконференция на летището в Анкара  „Есенбоджа“. \r\n„Ще обсъдим стъпките, които трябва да се предприемат за прекратяване на присъствието на ОНС в райони, където има елементи на сирийския режим.“ \r\nПрезидентът добави, че операцията на Турция в Северна Сирия е неутрализирала 775 бойци от ОНС, докато в рамките й са убити седем турски войници, 79 членове на подкрепяната от Турция Сирийска национална армия (SNA) и 20 цивилни. \r\nУспешната операция, насочена към установяване на мир в региона, прочисти площ от 2200 квадратни километра от терористични групи, добави той. \r\nАнкара и САЩ постигнаха споразумение за 32-километрова зона за сигурност на юг от турската граница в Сирия, където Турция иска да настани повече от 3 милиона бежанци, които в момента е намират на нейна територия. \r\nОколо 700 - 800 бойци се оттеглиха от зоната за сигурност, а 1200 - 1300 планират да се оттеглят, каза Ердоган. \r\nПо отношение на въпроса за разговора на френския президент Еманюел Макрон с Путин за удължаване на 120-часовата пауза, Ердоган заяви, че не е получил предложение по въпроса. \r\n„Макрон обсъжда тези проблеми с терористите“, каза Ердоган. „Сигурно е избрал начин да ни предаде косвено предложението на терористите.“ \r\n \r\n \r\n  Юлиян Марков", "date": "2019.10.22", "title": "Hurriyet: Турция и Русия постигнаха споразумение за Сирия"}
{"url": "http://www.focus-news.net/news/2019/10/22/2711038/7-to-to-izdanie-na-evropeyskiya-konkurs-za-detska-pesen-zlatni-iskri-2019-se-provede-vav-varna.html", "text": "7-то издание на европейския конкурс за детска песен „Златни искри 2019”, се проведе във Варна, предаде репортер на  Радио „Фокус“ – Варна . Песните \"Цветовете на щастието\"  от Словения  и  „Нов ден” от Украйна   станаха победители в европейския конкурс. Доказани автори на популярна музика от 10 европейски държави представиха 24 песни за деца на единствения по рода си международен песенен конкурс в България. Българският  композитор  Любомир Денев подели  втора награди  за  песента си „Витоша”  с композитора от Русия Димитрий Николов .Втора награда получи и  Пепи Писарски за „Светът е пред нас”, а специални: \r\nКрасимир Гюлмезов , Биляна Ангелова, Галина Иванова, Александър Савелиев и др. \r\n”Това е истински  празник на европейската музика, с прекрасни професионални композиции, прецизно организиран  и  с ясно послание към децата, а и към нас-да съграждаме добрини”, сподели композиторката от Армения Зара Петросян. \r\nДесислава ВАСИЛЕВА", "date": "2019.10.22", "title": "7-то то издание на европейския конкурс за детска песен „Златни искри 2019”, се проведе във Варна"}
{"url": "http://www.focus-news.net/news/2019/10/22/2711050/sport-shahtyor-donetsk-i-dinamo-zagreb-zavarshiha-naravno-22.html", "text": "Футбол: Отборите на Шахтьор Донецк и Динамо Загреб завършиха наравно 2:2 в мач от груповата фаза на шампионската лига. Головете за домакините реализираха Коноплянка и Додо, а за гостите точни бяха Олмо и Оршич.  \r\nВ другия мач Атлетико Мадрид победи Байер Леверкузен  с 1:0 \r\nОт 22:00 играят: \r\nГалатасарай – Реал Мадрид \r\nБрюж – Пари Сен Жермен \r\nМанчестър Сити – Аталанта \r\nОлимпиакос – Байерн Мюнхен \r\nТотнъм – Цървена Звезда \r\nЮвентус – Локомотив Москва", "date": "2019.10.22", "title": "Спорт: Шахтьор Донецк и Динамо Загреб завършиха наравно 2:2"}
{"url": "http://www.focus-news.net/news/2019/10/22/2711043/mestni-izbori-2019-g-zhivko-tabakov-kandidat-za-kmet-na-burgas-ne-pozvolyavayte-nyakoy-da-vmeni-che-balotazh-nyama-da-ima.html", "text": "Не позволявайте някой да вмени, че балотаж няма да има. Това каза кандидатът за кмет Живко Табаков по време на закриването на предизборната кампания на ПП \"Движение България на гражданите\"-Бургас, предаде репортер на  Радио \"Фокус\" - Бургас . Според Живко Табаков последните социологически проучвания предвиждат 47% за досегашния кмет Димитър Николов, което показва желанието за промяна у гражданите. „Знаете, че бургаските улици говорят, че балотажът ще бъде между мен и Димитър Николов. Не позволявайте някой да вмени, че балотаж няма да има, че парите за Бургас ще спрат.  А нещо, което е най-важно за тази победа, е да излезем и да гласуваме. Искам да ви кажа, че изборите не са предрешени и ако хората излязат да гласуват, никой няма да може да ги манипулира“, отбеляза Табаков. Според него най-притеснителното в кампанията на ГЕРБ е, че тя не е насочена към гражданите. „Те за пореден път показаха в предизборната си програма сгради, бетон, плочки, но нищо към хората. Това, което много ме изненада в тяхното предложение, е , че са неща, които така или иначе в този град ще се случат, защото вече са приети от Общински съвет – Бургас. Това , което обаче се губи в тяхната кампания, са хората“, каза още кандидатът за кмет. Той пое ангажимент пред гражданите на Бургас, че ПП „Движение България на гражданите“ ще изпълни всичко онова, което предлага ПП „ГЕРБ“. „Знам, че бюджетът от 275 милиона в Бургас, който в рамките на 4 години ще бъде малко над 1 милиард, представлява парите на бургазлии, които няма как да бъдат спрени от София. А това е именно, което се опитват да вменят ГЕРБ у хората. Опитват се да вменят страхове, че ако не бъдат избрани за пореден път, видите ли, градът ще спре своето развитие. Аз ви гарантирам, че няма да спре израстването на този град. В края на кампанията нещо, което много ме притеснява, е, че ГЕРБ за пореден път са започнали да лъжат. Всеки ден обикалят и лъжат. Ще ви кажа как – подаряват климатици и хладилници на пенсионерски клубове“, отбеляза Табаков. Той добави, че е достатъчно да бъдат припомнени проблемите, които са създадени за 12-те години управление, за да се придобие ясна представа. „Да припомним, че Борисов обезлюдява, че хората нямат работни места, нямат сигурност или увереност. Нека да припомним и темата за екологията. Нека да припомним темата за градоустройството – сини, зелени зони, места за паркиране. Искам да ви кажа, че в рамките на 10 дни, в центъра на Бургас затвориха 4 знакови заведения. Нека да си припомним и снимките на празните улици и на това, че според младите хора Бургас умира - няма заведения, няма нощен живот. Не мога да ви върна миналото, но мога да ви гарантирам по-добро бъдеще, защото знам, че колегите,   програмата ми и това, което носим, е нещо, на което няма да изневерим и то е насочено към вас“, каза още кандидатът за кмет Живко Табаков.  \r\nМария ПОПЧЕВА", "date": "2019.10.22", "title": "Местни избори 2019 г.: Живко Табаков, кандидат за кмет на Бургас: Не позволявайте някой да вмени, че балотаж няма да има"}
{"url": "http://www.focus-news.net/news/2019/10/22/2711055/sport-lokomotiv-moskva-vodi-kato-gost-na-yuventus-na-poluvremeto-s-10.html", "text": "Футбол: Отборът на  Локомотив Москва води като гост на Ювентус на полувремето с 1:0 в мач от груповата фаза на Шампионската лига. \r\nИграят се още пет мача от Шампионска лига, където също приключиха първите полувремена:  \r\nГалатасарай – Реал Мадрид  0:1 \r\nБрюж – Пари Сен Жермен  0:1 \r\nМанчестър Сити – Аталанта  2:1 \r\nОлимпиакос – Байерн Мюнхен  1:1 \r\nТотнъм – Цървена Звезда  3:0 \r\nПо-рано се изиграха първите два мача от програмата \r\nШахтьор Донецк – Динамо Загреб  2:2 \r\nАтлетико Мадрид – Байер Леверкузен  1:0", "date": "2019.10.22", "title": "Спорт: Локомотив Москва води като гост на Ювентус на полувремето с 1:0"}
{"url": "http://www.focus-news.net/news/2019/10/22/2711047/blizo-400-velosipedista-sa-raneni-pri-ptp-prez-2018-g-a-ot-nachaloto-na-2019-g-do-momenta-sa-293.html", "text": "Близо 400 велосипедиста са ранени при ПТП през 2018 г., а от началото на 2019 г. до момента са 293. Това съобщи за  Радио „Фокус“-Велико Търново  един от организаторите на кампанията “Виждам те. Виждаш ме.” Веселин Стоянов. Той уточни, че това са официални данни на ГД „Национална полиция“.  \r\n„Статистиката сочи, че за миналата 2018 г. са загинали 21 велосипедисти, а ранените са 393. От началото на 2019 година до 30 септември при пътнотранспортни произшествия са загинали 16 и са ранени 293 велосипедисти на територията на цялата страна. Тоест има огромно поле, в което трябва да се работи, за да могат тези инциденти да намалеят драстично и съответно да си пазим децата“, обясни Веселин Стоянов. \r\nЗаради тази черна статистика организаторите на международна образователна кампания “Виждам те. Виждаш ме.” се стремят да обиколят колкото се може повече градове, за да запознаят учениците с опасностите на пътя. „За нас е важно децата да бъдат информирани и тази информация да им я поднесем по един интересен за тях начин. Когато се качат в камиона, по време на обучението, те сами виждат, че автомобилът има 6 огледала и въпреки това видимостта на велосипедите до кабината на водача е с известно затруднение. Така децата разбират много ясно къде не трябва да се позиционират. Безопасното движение е споделена отговорност от всички“, коментира Веселин Стоянов. \r\nСтатистиките на полицията сочат, че от началото на годината до 15 октомври на територията на област Велико Търново са регистрирани общо 9 пътнотранспортни произшествия с участието на велосипедисти. От тях две са с материални щети. При другите 7 има 7 ранени граждани, като 5 от тях са велосипедисти и двама пешеходци. Загинали няма. \r\nРени АТАНАСОВА", "date": "2019.10.22", "title": "Близо 400 велосипедиста са ранени при ПТП през 2018 г., а от началото на 2019 г. до момента са 293"}
{"url": "http://www.focus-news.net/news/2019/10/22/2711053/afp-donald-tusk-provezhda-konsultatsii-s-evropeyskite-lideri-za-otlagane-na-brekzit.html", "text": "Президентът на Европейския съвет Доналд Туск се консултира с лидерите на ЕС относно искането на Великобритания да отложи Брекзит до 31 януари, съобщи говорителят на Европейската комисия Мина Андреева, цитирана от  AFP . \r\nТя написа това в социалната мрежа „Туитър“, след като британските депутати гласуваха да попречат на премиера Борис Джонсън да прокара споразумението за оттегляне до края на месеца. \r\nАндреева пише, че Комисията „отбелязва резултата от тази вечер и очаква правителството на Обединеното кралство да ни информира за следващите стъпки“, докато Туск „се консултира с лидерите по искането на Великобритания за отлагане до 31 януари 2020 г.“ \r\n \r\n  Юлиян Марков", "date": "2019.10.22", "title": "AFP: Доналд Туск провежда консултации с европейските лидери за отлагане на Брекзит"}
{"url": "http://www.focus-news.net/news/2019/10/22/2711052/nezavisimaya-gazeta-pregovorite-v-sochi-slozhiha-tochka-na-vaprosa-za-kyurdite.html", "text": "Преговорите в Сочи сложиха точка на въпроса за кюрдите, пише руският вестник  “Независимая газета“ . \r\nРуският президент Владимир Путин нарече съдбовни решенията, които успя да съгласува с турския си колега Реджеп Тайип Ердоган в Сочи. Преговорите на лидерите, в центъра на които беше съдбата на Сирия, продължиха повече от шест часа. Това беше достатъчно, за да се определи по-нататъшния статут на онези райони, които от ръцете на кюрдските формирования попаднаха под контрола на сирийската правителствена армия. Сега, изглежда, Дамаск и Анкара ще трябва да търсят начини за изграждане на мостове - за намаляване на рисковете. \r\nВ меморандума, който беше подписан от президентите на двете страни, се посочва, че на 23 октомври извън зоната на турската операция „Извор на мира“ ще бъдат въведени формирования на руската военна полиция и сирийската гранична служба. Те ще помогнат на кюрдските формирования да се изтеглят на 30 км от сирийско-турската граница. Зоната трябва да бъде изчистена от тежки оръжия. Самото предизвикателство трябва да приключи в рамките на 150 часа след 12:00 часа на 23 октомври 2019 г. След това започва съвместен руско-турски патрул на дълбочина 10 км от границата на запад и изток от оперативната зона на „Извор на мира“, с изключение на град Камишли. Според параграфите на меморандума всички кюрдски формирования и техните оръжия ще бъдат изтеглени от Манбидж и Тел Рифат. \r\nОт споразумението следва, че статуквото в  зона на операция „Извор на мира“ – става дума за  отсечката между Тел Абаяд и Рас ал Айн с дълбочина до 32 км, ще бъде запазено. И Москва, и Анкара потвърдиха важността на Споразумението от Адана, на което многократно са се позовавали досега, и се съгласиха, че Русия ще допринесе за прилагането на това споразумение от 1998 г. в съвременния му контекст. Меморандумът от Сочи гласи, че Русия и Турция ще предприемат мерки за предотвратяване на проникването на терористични елементи (през сирийско-турската граница) и ще помогнат за безопасното и доброволно завръщане на бежанците. Акцентът очевидно е, че 30-километровата зона е необходима предимно за хуманитарни цели. \r\nКюрдските формации изглежда трябва да се примирят със съществуването на Сирийската арабска република. Независимо от това, руската страна очевидно разчита на ролята на посредник не само между Анкара и Дамаск, но и между Дамаск и кюрдските сили. \"Турците и сирийците ще трябва заедно да защитават мира и спокойствието на границата\", каза Путин след разговорите в Сочи. „И това  не можем да го постигнем без взаимно уважително сътрудничество между Турция и Сирия. Освен това трябва да се започне широк диалог между сирийското правителство и кюрдите, живеещи в Североизточна Сирия. Очевидно е, че в рамките на такъв приобщаващ диалог всички права и интереси на кюрдския народ, кюрдите като неразделна част от многонационалния сирийски народ, могат да бъдат напълно взети предвид и реализирани. \" \r\nПолитическият процес е посочен в споразумението като отделна клауза. „И двете страни (Анкара и Москва - НГ) ще продължат да работят за намиране на политическо решение на конфликта в Сирия в рамките на „Астанинския процес“ и ще подкрепят дейността на Конституционния комитет“, се казва в меморандума. Но как ще приложат всичко това е отделен въпрос, коментира изданието. \r\n \r\n  Юлиян Марков", "date": "2019.10.22", "title": "„Независимая газета“ : Преговорите в Сочи сложиха точка на въпроса за кюрдите"}
{"url": "http://www.focus-news.net/news/2019/10/22/2711059/daily-express-otlaganeto-na-brekzit-e-potvardeno.html", "text": "Европейският съюз е готов да отложи Брекзит до февруари, след като депутатите отхвърлиха ускорената програма на Борис Джонсън, за да прокара своята сделка за Брекзит чрез Камарата на общините, пише британският евроскептичен вестник  Daily Express . \r\nЕвропейските източници заявиха, че Брюксел ще постигне съгласие за „гъвкаво“ удължаване до 31 януари 2020 г., което ще позволи на Великобритания да напусне по-рано, ако сделката бъде напълно ратифицирана преди приключването на удължаването. Доналд Туск, председател на Европейския съвет, ще увеличи усилията си да се консултира с лидерите на ЕС, преди да вземе окончателно решение. Пишейки в \"Туитър\", той каза: \"След решението на премиера Борис Джонсън да спре процеса на ратифициране на Споразумението за оттегляне и за да се избегне Брекзит без сделка, ще препоръчам на ЕС-27 да приеме искането на Великобритания за удължаване. Затова ще предложа (неприсъствено) одобрение чрез писмена процедура.\" \r\nСпоред един дипломат от ЕС, тримесечното закъснение ще бъде в съответствие с писмото на премиера, което той изпрати, за да се съобрази със закона на Бен. \r\nИзточникът казва: „Няма да надхвърлим искането на министър-председателя, което беше резултат на Закона на Бен.  \r\n\"Ако министър-председателят иска да използва по-малко време, ние, разбира се, бихме го приветствали.\" \r\n„Това би било начин да останем политически неутрални\", се коментира в Брюксел. \r\n \r\n  Юлиян Марков", "date": "2019.10.22", "title": "Daily Express: Отлагането на Брекзит е потвърдено"}
{"url": "http://www.focus-news.net/news/2019/10/22/2711054/moskovskiy-komsomolets-putin-skloni-erdogan-kam-mir-v-zamyana-na-obeshtanie.html", "text": "Руският президент Владимир Путин убеди турския си колега Реджеп Тайип Ердоган за мир в замяна на обещание, пише руският вестник  “Московский Комсомолец“ . \r\nВладимир Путин все пак успя да „измъкне“  Ердоган - след 6 часа изтощителни преговори, турският лидер  се съгласи да спре военната операция „Извор на мира“ в замяна на обещанието на Кремъл да изчисти от кюрдските сепаратисти зона в дълбочина 30 км по цялата сирийско-турска граница за 150 часа. \r\nКремъл очакваше преговорите в Сочи с  Ердоган да бъдат сложни и  не сбърка в прогнозите си. Путин и Ердоган разговаряха около 7 часа. През това време армията от журналисти, акредитирани да отразяват събитието, успя да изпразни напълно бюфета на президентската резиденция, а някои дори спяха на пода на залата за пресконференции. Въпреки това Владимир Путин нямаше възможност да се отпусне нито една минута: В по-голямата част от преговорите той беше изправен лице в лице с Ердоган, от време на време се обаждаше на други специалисти за консултации. \r\nПървоначално се предполагаше, че след срещата президентите ще дадат съвместна пресконференция. След толкова натоварен ден обаче изглежда, че те нямаха повече сили да отговарят на въпросите на журналистите. Путин и Ердоган се ограничиха в кратки изявления и значителна част от тях се оказаха посветени на двустранните въпроси, които, честно казано, този път не интересуваха никого. Едва в края на разгорещената си реч турският лидер каза, че страните са успели да постигнат съгласие за известно „споразумение от Сочи“, чието изпълнение ще започне в близко бъдеще и ще продължи 150 часа. \r\n\"Ние планираме стъпките си много внимателно, не сме алчни за чужда земя, но няма да позволим създаването на сепаратистки формирования. Всички кюрдски терористи ще бъдат изтеглени от тази територия\", каза Ердоган, като изясни, че контролираната от Турция зона за сигурност на сирийско-турската граница в някакъв вид ще бъде запазена. Въпреки това, турският лидер очевидно трябва да помисли за смяната на преводача: да се хване смисъла на думите му поради лош превод често (а това е осмата среща на Ердоган с Путин тази година) е изключително трудно. \r\nЗа щастие, този път въпросът не се ограничи само до изявления на президентите. Текстът на меморандума от Сочи на свой ред на руски и турски език беше прочетен от външните министри на Турция и Руската федерация. Накрая стана ясно, че с цената на невероятни усилия Владимир Путин все пак е успял да постигне основното - Ердоган се съгласи да спре военната операция „Извор на мира“, която предизвика гнева на Доналд Тръмп и загрижеността на Европейския съюз. Турците ще запазят под свой контрол само окупираното вече парче от сирийска територия на 32 км дълбочина между Тел Абяд и Рас Ал Айн, включително отсечка от турско-сирийската граница. \"Извън тази зона части от руската военна полиция и сирийската гранична служба ще бъдат разположени на сирийската страна на сирийско-турската граница\", се казва в меморандума. Това ще се случи в 12:00 часа московско време (съвпада с българското) на 23 октомври. Задачата на руските и сирийските военни е да улеснят изтеглянето на кюрдските части от Отрядите за народна самоотбрана (ОНС) и военното им оборудване на разстояние 30 км от границата. \r\nПредизвикателството, според постигнатите споразумения, трябва да приключи в рамките на 150 часа. След това турците ще могат да патрулират дълбоко в сирийска територия в дълбочина от 10 км. Но отново не сами - с руската военна полиция. Очевидно имаме пред себе си модернизиран вариант на споразуменията от Адана от 1998 г., както Москва искаше. (Вярно е, че в оригинал говорим за 5 км и сирийски контрол над цялата дължина на границата без изключения, но без компромиси изглежда е било невъзможно да се разреши въпросът). \r\nСергей Лавров потвърди пред репортери, че Меморандумът от Сочи всъщност се основава на споразуменията от Адана. А основната му цел е да спре кръвопролитието и операцията, което предизвиква безпокойство по целия свят. Той обясни отстъпките на Ердоган с факта, че „беше необходимо някак да се измъкне от това положение“. Министърът на отбраната Сергей Шойгу на свой ред изясни ситуацията около затворите за бойци на „Ислямска държава“ и бежанските лагери в зоната на турската военна операция (те не са обхванати от меморандума). \r\nСпоред него, тъй като в рамките на два дни някои обекти са останали неохранявани, около 500 души са избягали от тях. \"Сега те ни убеждават, че се предприемат мерки за издирването  и връщането им. В допълнение, ние практически ежедневно гарантираме запазването на охраната, която сега е там\", каза Шойгу. Най-трудният проблем обаче предстои. \"Ако всичко, което обсъдихме днес, може да бъде приложено, възниква въпросът за връщането на чуждестранни бойци в техните страни. Как ще се върнат? Това не е регламентирано от международното право\", оплака се министърът и добави, че или ще трябва да \"се създадат отделни органи\", или ООН ще трябва да направи това.\" \r\n \r\n  Юлиян Марков", "date": "2019.10.22", "title": "„Московский Комсомолец“: Путин склони Ердоган към мир в замяна на обещание"}
{"url": "http://www.focus-news.net/news/2019/10/22/2711042/brutniyat-vatreshen-produkt-tazi-godina-shte-mine-120-miliarda-leva-obzor.html", "text": "Премиерът Бойко Борисов  беше на посещение днес в Пловдив за откриването на Завод за фарове на голям автомобилен завод, собственост на турска компания. Заводът ще осигури работа на 400  души, а продукцията ще бъде на стойност 600 милиона евро годишно. Според премиерът Брутният вътрешен продукт тази година ще мине 120 милиарда лева, за разлика от преди 4-5 години, когато е бил 50-60 милиарда. Той съобщи още, че до края на годината графикът на правителството е пълен с откриване на все повече заводи.  \r\nСпоред премиерът Борисов инвестициите в България идват, защото правителството изгражда индустриални зони, в които има ток, вода, канализация и там се строи, а все повече от тях са разпродадени. Той отново спомена строителството на пътищата, магистралите „Тракия“ и „Марица“, изграждането на АМ „Хемус“, пътя Пловдив – Асеновград, Ботевград – Мездра, което още повече подпомага навлизането на чуждестранни инвестиции в България. За да повдигне българското самочувствие, Борисов отбеляза и откриването преди седмица на завод край София, който ще осигури над 200 работни места, където ще се прави софтуерът на най-скъпото и сложно оборудване за хибридни автомобили.  \r\nПремиерът Бойко Борисов сподели пред журналистите, че правителството обмисля изграждането на голям хранителен хъб на летище „Пловдив“. „При този огромен икономически подем на град Пловдив не може летището да остане настрани, занемарено. Мисля че Балканите имат нужда от един голям хранителен хъб, от който да идват и да се изнасят стоки”, каза премиерът. По думите му може да се докаже, че със самолети ще е по-евтино да се изнася продукцията. Борисов обеща, че до две седмици ще може да каже повече за тази идея на правителството за летище \"Пловдив\". \r\n„Ще продължаваме да строим и магистрали, за да може тировете с продукция от новите заводи да могат да отиват по-бързо до производителите\", каза Борисов. \r\nПремиерът съобщи още, че Околовръстното на Пловдив ще бъде изградено задължително, защото Пловдив не може без него и ако е необходимо държавата ще помогне на града, работи се и по тази тема.", "date": "2019.10.22", "title": "Брутният вътрешен продукт тази година ще мине 120 милиарда лева (ОБЗОР)"}
{"url": "http://www.focus-news.net/news/2019/10/22/2711051/afp-britanskiyat-parlament-ne-odobri-uskorenoto-priemane-na-zakona-za-brekzit.html", "text": "Британските депутати отхвърлиха във вторник плановете на премиера Борис Джонсън да получи одобрение на сделката си за Брекзит до 31 октомври, минути след като самият законопроект бе одобрен от депутатите, предава AFP \r\nКамарата на общините гласува с 308 срещу 322 гласа в полза на  отхвърляне на плана му за приемане на законопроекта за оттегляне, само за три дни. \r\nБританският премиер Борис Джонсън заяви веднага след това, че ще направи пауза в усилията си за гласуване на сделката за Брекзит , след като депутатите отхвърлиха предложения от него график. \r\n\"Ще спрем това законодателство\", заяви Джонсън пред депутатите и добави, че ще се консултира с лидерите на Европейския съюз относно по-нататъшно отлагане на Брекзит, но настоява, че Великобритания все пак трябва да напусне блока, както е планирано на 31 октомври. \r\n \r\n  Юлиян Марков", "date": "2019.10.22", "title": "AFP: Британският парламент не одобри ускореното приемане на закона за Брекзит"}
{"url": "http://www.focus-news.net/news/2019/10/22/2710836/pokazvat-pastri-kanarcheta-na-izlozhba-vav-florata.html", "text": "За втора поредна година Експоцентър \"Флора\" ще бъдe домакин на Националната изложба за цветни и фигурно-стойкови канарчета. Това съобщиха от пресцентъра на  Община Бургас. Амбицията на организаторите е тази година в Бургас да бъдат показани повече от 350 екземпляра от цяла България. В първите два дни на събитието /07 и 08 ноември/ международно жури ще оценява качествата на екземплярите. Сред тях ще са цветните птици в нежен бял цвят, обагрени в ярки нюанси на жълтото и червеното, съчетани с черно, сиво или кафяво. Пъстротата на изложбата ще допълват особено интересните фигурно-стойкови канарчета с различни форми на телата и оперението. Изложбата ще бъде отворена за посетители на 09 и 10. ноември /събота и неделя/, от 10:00 до 18:00 ч. /събота/ и 10:00 до 14:00 ч. /неделя/. Входни такси: Редовен билет - 3лв., за учащи и пенсионери - 1лв., за деца под 7г. - безплатно. Билети: на място. Организатор на събитието: \"ВИА ПОНТИКА ЕКЗОТИКА\". Ако бъде обявена забрана за изложба на птици, събитието ще се отмени и ще се проведе след падане на ограничението.", "date": "2019.10.22", "title": "Показват пъстри канарчета на изложба във „Флората“"}
{"url": "http://www.focus-news.net/news/2019/10/22/2711056/the-guardian-deputatite-othvarliha-plana-na-boris-dzhonsan-za-barzo-razglezhdane-na-sdelkata-za-brekzit.html", "text": "Планът на Борис Джонсън да ускори разглеждането на сделката за Брекзит през парламента за да спази крайния срок от 31 октомври бе отхвърлен от депутатите, дори след като заплаши да изтегли законопроекта и да настоява за общи избори, пише британският вестник  The Guardian .  \r\nПравителството загуби гласуване с 322 срещу  308 гласа  мнозинство от само 14 гласа. \r\nДепутатите отхвърляха „предложението за програмата“, което определяше меко казано тридневен график, за да могат да разгледат законопроекта за споразумение оттегляне от ЕС от 110 страници. \r\nСлед поражението премиерът каза на депутатите, че ще ускори подготовката за Брекзит без сделка и ще „спре” законодателството за Брекзит, докато лидерите на ЕС не вземат решение. \r\n„Сега сме изправени пред по-нататъшна несигурност и сега ЕС трябва да реши да реагира на искането на парламента за отлагане“, заяви Джонсън. \r\n„Нашата политика остава същата - че не трябва да отлагаме. Трябва да напуснем ЕС на 31 октомври. И това ще кажа на ЕС и ще докладвам обратно в парламента. \r\n„По един или друг начин ще напуснем ЕС с тази сделка.“ \r\nНякои депутати, които обмисляха да подкрепят сделката на Джонсън, заявиха, че не могат да приемат такъв ускорен дебат. Законодателството бе публикувано едва късно в понеделник, а финансовият министър Саджид Джавид отказа да публикува икономически анализ на неговото въздействие. \r\nКамарата на общините по-рано подкрепи второто четене на законопроекта за оттегляне с 329 гласа „за“ срещу 299 „против“ - по-голямо очакваното мнозинство от 30. \r\nТова изглежда означава, че има потенциална подкрепа за сделката на премиера, въпреки че някои от депутатите от лейбъристите, които го подкрепиха, заявиха, че могат да оттеглят подкрепата си на по-късен етап от своя ход чрез Камарата на общините, ако не успеят да я променят. \r\nДепутатите внесоха поредица от изменения в законопроекта по въпроси, включващи митнически съюз, екологични стандарти и избягване на риска от излизане без сделка в края на 2020 година \r\nЛидерът на лейбъристите, Джереми Корбин, каза преди гласуванията: „Ще търсим много ясен ангажимент към митническия съюз, силна връзка с единния пазар, твърди ангажименти за правата на работниците, най-малкото запазване на екологичните стандарти и затваряне на всички вратички, за да се избегне заплахата от Брекзит без сделка веднъж завинаги.\" \r\n \r\n  Юлиян Марков", "date": "2019.10.22", "title": "The Guardian: Депутатите отхвърлиха плана на Борис Джонсън за бързо разглеждане на сделката за Брекзит"}
{"url": "http://www.focus-news.net/news/2019/10/22/2711045/afp-britanskite-deputati-odobriha-predlozheniya-ot-pravitelstvoto-zakonoproekt-za-brekzit.html", "text": "Британските депутати дадоха първоначалното си одобрение на Закон за прилагане на сделката за Брекзит на премиера Борис Джонсън, предава  AFP . \r\nДжонсън спечели първото от двете решаващи гласувания в Камарата на общините. Депутатите гласуваха от с 329 срещу 299, за да одобрят по принцип законопроекта за оттегляне, който прилага сделката за Брекзит, постигната с лидерите на Европейския съюз миналата седмица. \r\nТе обаче все още биха могли да гласуват против законодателната програма на правителството за бързо разглеждане на законопроекта от 110 страници до четвъртък вечерта, за да позволи ратифицирането му преди 31 октомври. \r\nЛидерът на консерваторите предупреди по-рано във вторник, че ако не се приеме предложението, той ще оттегли  законодателството и вместо това ще настоява за свикване на общи избори. \r\n \r\n  Юлиян Марков", "date": "2019.10.22", "title": "AFP: Британските депутати одобриха предложения от правителството законопроект за Брекзит"}
{"url": "http://www.focus-news.net/news/2019/10/22/2711057/tass-sasht-prodalzhavat-da-rabotyat-s-kyurdite-v-severoiztochna-siriya.html", "text": "Въоръжените сили на САЩ възнамеряват да продължат да работят с коалицията \"Сирийски демократични сили\" (СДС). Това обяви специалният представител на САЩ за Сирия Джеймс Джефри, цитиран от  ТАСС . \r\n\"В североизточната част на Сирия, върху която се фокусираме, ще продължим да работим със СДС. Това е нашият план. Лидерът на СДС - командирът Мазлум  - се ангажира да продължи да работи с нас\", каза служителят на Министерството на външните работи на САЩ, изказвайки се в изслушване пред Сената на комисията по външни отношения на Конгреса на САЩ. Джефри визираше командира на кюрдските формирования, включени в СДС, Мазлум Кобани. \r\nВстъпителното изказване на Джефри, подготвено за изслушването, потвърждава, че американската администрация остро осъжда военната операция на Турция в Сирия. \"Турция започна тази операция, въпреки нашите възражения, подкопавайки кампанията срещу „Ислямска държава“, заплашвайки цивилни и сигурността в региона, унищожи критичната цивилна инфраструктура. Военните операции на Турция предизвикаха хуманитарна криза и създадоха условия за извършване на възможни военни престъпления \", каза Джефри. \r\n \r\n  Юлиян Марков", "date": "2019.10.22", "title": "ТАСС: САЩ продължават да работят с кюрдите в Североизточна Сирия"}
{"url": "http://www.focus-news.net/news/2019/10/22/2711058/the-independent-nad-300-hilyadi-dushi-za-tri-dni-podpisaha-pismo-s-iskane-za-vtori-referendum-za-brekzit.html", "text": "Повече от 300 хиляди души са подписали  само за три дни писмо с искане за втори  референдум за Брекзит, пише левият проевропейски вестник  The Independent , който е един от организаторите на кампанията. \r\nОтвореното писмо, организирано от кампанията призовава официалните лица от Обединеното кралство и ЕС да разрешат на британската общественост да даде право за нов вот за сделката на Борис Джонсън за Брекзит. \r\nСтотици хиляди подписи са добавени в списъка с имена, подкрепящи петицията, след като един милион души отправиха искане към парламента в събота, за да поискат нов референдум. \r\nВ отвореното писмо се казва: „Не искаме властимащите да проведат насила Брекзит, който ще навреди на икономиката както на Великобритания, така и на ЕС, заплашва мирния процес в Северна Ирландия, както и ще доведе до години повече несигурност и хаос. \r\n„Моля, не обръщайте гръб на последния шанс да ни спре да се включваме. \r\nВ събота бе проведен най-големият протест в новата история на Обединеното кралство, според организаторите му, за втори референдум и за оставане в ЕС.   \r\n \r\n  Юлиян Марков", "date": "2019.10.22", "title": "The Independent: Над 300 хиляди души за три дни подписаха писмо с искане за втори референдум за Брекзит"}
